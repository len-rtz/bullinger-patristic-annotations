<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Vita S. Hilarionis</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 23</title>
           <idno>HieStr.ViSHi4</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Vita S. Hilarionis</head>

<pb n="0029"/>
<p>Hilarion monachus, Thabathae, Palaestinae vico, ortus, ac magni Antonii discipulus, quanta abstinentia ac sanctitate vitam
duxerit, quantisque etiam in solitudine inclaruerit miraculis, copiose describit Hieronymus, in eoque exemplar perfecti
monachi proponit.</p>
</div1>

<div1>
        <head> <emph>13</emph> PROLOGUS.</head>

<pb n="0029A"/>
<div3>
          <head>1.</head>
          <p>
 Scripturus Vitam beati Hilarionis, habitatorem
ejus invoco Spiritum Sanctum; ut qui illi virtutes
largitus est, mihi ad narrandas eas sermonem tribuat,
ut facta dictis exaequentur. Eorum enim qui
fecere, virtus (ut ait Crispus) tanta habetur, quantum
eam verbis potuere extollere praeclara ingenia.
Alexander Magnus Macedo, quem vel arietem, vel
pardum, vel hircum caprarum Daniel vocat, cum
ad Achillis tumulum pervenisset: Felicem te, ait,
juvenis, qui magno frueris [ <hi>Al.</hi> fruaris] praecone meritorum!
Homerum videlicet significans. Porro mihi
tanti ac talis viri conversatio [ <hi>Al.</hi> conversio], Vitaque
dicenda est, ut Homerus quoque si adesset, vel invideret
materiae, vel succumberet. Quamquam enim
<pb n="0029B"/>
sanctus Epiphanius Salaminae Cypri episcopus, qui
cum Hilarione plurimum versatus est, laudem ejus
brevi epistola scripserit, quae vulgo legitur; tamen
aliud est locis communibus laudare defunctum, aliud
defuncti proprias narrare virtutes. Unde et nos favore
magis illius, quam injuria, coeptum ab eo opus aggredientes,
maledicorum voces contemnimus: qui olim
detrahentes Paulo meo, nunc forte detrahent et Hilarioni:
illum solitudinis calumniati, huic objicientes
frequentiam: ut qui semper latuit, non <emph>14</emph> fuisse;
qui a multis visus est, vilis existimetur. Fecerunt hoc
et majores eorum quondam Pharisaei, quibus nec
Joannis eremus ac jejunium, nec Domini Salvatoris
turbae, cibi, potusque placuerunt. Verum destinato
operi imponam manum, et Scylleos canes obturata
<pb n="0029C"/>
[ <hi>Al.</hi> obdurata] aure transibo.
</p>
        </div3>
      </div1>

<div1>
        <head>INCIPIT VITA.</head>
<div3>
          <head>2.</head>
          <p>
 Hilarion ortus vico Tabatha, qui circiter quinque
millia a Gaza urbe Palaestinae ad Austrum situs
est, cum haberet parentes idolis deditos, rosa, ut
dicitur, de spinis floruit. A quibus missus Alexandriam,
grammatico traditus est: ibique quantum illa
patiebatur aetas, magna ingenii et morum documenta
<pb n="0030A"/>
praebuit; in brevi charus omnibus et loquendi arte
gnarus. Quodque his majus est omnibus, credens in
Dominum Jesum, non circi furoribus, non arenae
sanguine, non theatri luxuria delectabatur; sed tota
illi voluntas [ <hi>Al.</hi> voluptas] in Ecclesiae erat congregatione.</p>
        </div3>
<div3>
          <head>3.</head>
          <p>
 Audiens autem tunc celebre nomen Antonii,
quod per omnes Aegypti populos ferebatur, incensus
visendi ejus studio, perrexit ad eremum. Et statim
ut eum vidit, mutato pristino habitu, duobus [ <hi>Ms.</hi> 
tribus] <emph>15</emph> fere mensibus juxta eum mansit, contemplans
ordinem vitae ejus morumque gravitatem.
Quam creber in oratione, quam humilis in suscipiendis
fratribus, severus in corripiendis, alacer in
exhortandis esset: et ut continentiam, cibique ejus
<pb n="0030B"/>
asperitatem nulla umquam infirmitas frangeret. Porro
frequentiam eorum, qui ad eum ob varias passiones
aut impetus daemonum concurrebant, ultra non ferens:
nec congruum esse ducens, pati in eremo populos
civitatum: sicque sibi magis incipiendum esse,
ut coepisset Antonius; illum quasi virum fortem
victoriae praemia accipere: se necdum militare coepisse;
reversus est cum quibusdam Monachis ad
patriam: et parentibus jam defunctis, partem substantiae
fratribus, partem pauperibus largitus est,
nihil sibi omnino reservans, et timens illud de Actibus
Apostolorum, Ananiae et Sapphirae vel exemplum,
vel supplicium; maximeque Domini memor,
dicentis: <hi>Qui non renuntiaverit omnibus quae habet,
non potest meus esse discipulus <note>(Luc. XIV, 33)</note>
          </hi>. Erat
<pb n="0030C"/>
autem tunc annorum quindecim. Sic nudus, et armatus
in Christo, solitudinem, quae in septimo milliario
a Majoma Gazae emporio per littus euntibus Aegyptum,
ad laevam flectitur, ingressus est. Cumque
essent cruenta latrociniis loca, et propinqui amicique
ejus imminens periculum denuntiarent, contempsit
mortem, ut mortem evaderet.</p>
        </div3>
<div3>
          <head>4.</head>
          <p>
 <hi>Jejunium Hilarionis.</hi> Mirabantur omnes animum:
mirabantur aetatem; nisi quod flamma quaedam
<pb n="0031A"/>
 pectoris, et scintillae fidei in oculis relucebant.
 Laeves [ <hi>Al.</hi> lenes] erant genae, delicatum corpus
et tenue, et ad omnem injuriam impatiens: quod
levi vel frigore, vel aestu, posset affligi. Igitur sacco
tantum membra coopertus, et pelliceum habens
ependyten, quem illi beatus Antonius proficiscenti
dederat, sagumque rusticum, inter mare et paludem,
vasta et terribili solitudine fruebatur, quindecim
tantum caricas post solis occasum comedens. Et
quia regio latrociniis infamis erat, numquam in eodem
loco habitare consueverat. Quid [ <hi>Al.</hi> mansitans.
Quid] faceret diabolus? quo se verteret? Qui gloriabatur
ante, dicens: <hi>In coelum ascendam, super sidera
coeli ponam thronum meum, et ero similis Altissimo <note>(Isa. XIV, 14)</note>
          </hi>,
cernebat se vinci a puero, et prius
<pb n="0031B"/>
ab eo calcatum fuisse, quam per aetatem peccare
potuisset. <emph>16</emph>
</p>
        </div3>
<div3>
          <head>5.</head>
          <p>
 Titillabat itaque sensus ejus, et pubescenti
corpori solita voluptatum incendia suggerebat.
Cogebatur tirunculus Christi cogitare quod
nesciebat, et ejus rei animo pompam volvere, cujus
experimenta non noverat. Iratus itaque sibi, et
pectus pugnis verberans (quasi cogitationes caede
manus posset excludere): Ego, inquit, aselle, faciam,
ut non calcitres: nec te hordeo alam, sed
paleis. Fame te conficiam et siti; gravi onerabo
pondere; per aestus indagabo et frigora, ut cibum
potius quam lasciviam cogites. Herbarum ergo succo
et paucis caricis post triduum vel quatriduum deficientem
animam sustentabat, orans frequenter et
<pb n="0031C"/>
psallens, et rastro humum fodiens; ut jejuniorum
laborem labor operis duplicaret. Simulque fiscellas
junco texens, aemulabatur Aegyptiorum Monachorum
disciplinam, et Apostoli sententiam, dicentis: <hi>Qui
autem non operatur, non manducet <note>(II Thess. III, 10)</note>
          </hi>:
sic attenuatus, et in tantum exeso corpore, ut ossibus
vix haereret.</p>
        </div3>
<div3>
          <head>6.</head>
          <p>
 Quadam nocte, infantum cepit audire vagitus,
balatus pecorum, mugitus boum, planctum quasi
muliercularum [ <hi>Al.</hi> mulierum], leonum rugitus, murmur
exercitus, et rursus variarum portenta vocum,
ut ante sonitu quam aspectu territus cederet. Intellexit
daemonum ludibria; et provolutus genibus,
Christi crucem signavit in fronte: talique armatus,
jacens fortius praeliabatur; quodammodo videre desiderans,
<pb n="0031D"/>
quos horrebat audire, et sollicitis oculis
huc illucque circumspiciens. Cum interim ex improviso,
splendente luna, cernit rhedam ferventibus
equis super se irruere: cumque inclamasset Jesum,
ante oculos ejus repentino terrae hiatu, pompa omnis
absorpta est. Tunc ille ait: <hi>Equum et ascensorem
<pb n="0032A"/>
projecit in mare <note>(Exod. XV, 1)</note>
          </hi>. Et, <hi>Hi in curribus, et
hi in equis: nos autem in nomine Dei nostri magnificabimur <note>(Ps. XVI, 18)</note>
          </hi>.</p>
        </div3>
<div3>
          <head>7.</head>
          <p>
 Multae sunt tentationes ejus, et die noctuque
variae daemonum insidiae: quas si omnes narrare
velim, modum excedam voluminis. Quoties illi nudae
mulieres cubanti, quoties esurienti largissimae apparuere
dapes? Interdum orantem lupus ululans, et
vulpecula ganniens transilivit, psallentique gladiatorum
pugna spectaculum praebuit: et unus quasi interfectus,
et ante pedes ejus corruens, sepulturam
rogavit.</p>
        </div3>
<div3>
          <head>8.</head>
          <p>
 Oravit [ <hi>Ms.</hi> orabat] semel fixo in terram capite, <emph>17</emph> 
 et ut natura fert hominum, abducta ab oratione
mens, nescio quid aliud cogitabat: insiliit
<pb n="0032B"/>
dorso ejus agitator, et latera calcibus, cervicem
flagello verberans: Eia, inquit, cur dormitas?
cachinnansque desuper, si [ <hi>Al.</hi> cum] defecisset, an
hordeum vellet accipere, sciscitabatur.</p>
        </div3>
<div3>
          <head>9.</head>
          <p>
 <hi>Tuguriolum Hilarionis.</hi> --Igitur a sexto decimo
usque ad vicesimum suae aetatis annum, aestus
et pluvias brevi tuguriunculo declinavit, quod junco
et carice texerat. Exstructa deinceps brevi cellula,
quae usque hodie permanet, altitudine pedum quinque,
hoc est statura sua humiliore, porro longitudine
paulo ampliore, quam ejus corpusculum patiebatur,
ut sepulcrum potius, quam domum
crederes.</p>
        </div3>
<div3>
          <head>10.</head>
          <p>
 <hi>Cultus Hilarionis.</hi> --Capillum semel in anno
die Paschae totondit: super nudam humum stratumque
<pb n="0032C"/>
junceum usque ad mortem cubitavit. Saccum
quo semel fuerat indutus, numquam lavans: et
SUPERFLUUM ESSE dicens munditias in cilicio quaerere.
Nec mutavit alteram tunicam, nisi cum prior
penitus scissa esset. Scripturas quoque sanctas memoriter
tenens, post orationes et psalmos quasi Deo
praesente recitabat. Et quia longum est per diversa
tempora carptim ascensum [ <hi>Al.</hi> ascensus] ejus edicere,
comprehendam breviter ante lectoris oculos,
Vitam ejus pariter exponens; et deinceps ad narrandi
ordinem regrediar.</p>
        </div3>
<div3>
          <head>11.</head>
          <p>
 <hi>Victus Hilarionis.</hi> --A vicesimo primo anno
usque ad vicesimum septimum, tribus annis dimidium
lentis sextarium madefactum aqua frigida comedit,
et aliis tribus panem aridum cum sale et
<pb n="0032D"/>
aqua. Porro a vigesimo septimo usque ad tricesimum,
herbis agrestibus, et virgultorum quorumdam
radicibus crudis sustentatus est. A tricesimo autem
primo usque ad tricesimum quintum, sex uncias
hordeacei panis, et coctum modice olus absque oleo
in cibo habuit. Sentiens autem caligare oculos suos,
<pb n="0033A"/>
et totum corpus impetigine et pumicea quadam scabredine
contrahi, ad superiorem victum adjecit
oleum: et usque ad sexagesimum tertium vitae suae
annum hoc continentiae cucurrit gradum, nihil extrinsecus
aut pomorum, aut leguminis, aut cujuslibet
rei gustans. Inde cum se videret corpore defatigatum,
et propinquam putaret imminere mortem,
a sexagesimo quarto anno usque ad octogesimum <emph>18</emph> 
pane abstinuit, incredibili fervore mentis, ut eo
tempore quasi novus accederet ad servitutem Domini,
quo caeteri solent remissius vivere. Fiebat autem
ei de farina et comminuto olere sorbitiuncula,
cibo et potu vix quinque uncias appendentibus: sicque
complens ordinem vitae, numquam ante solis occasum,
nec in diebus festis, nec in gravissima valetudine
<pb n="0033B"/>
[ <hi>Al.</hi> aegritudine] solvit jejunium. Sed jam tempus
est ut ad ordinem revertamur.</p>
        </div3>
<div3>
          <head>12.</head>
          <p>
 <hi>Latrones veniunt ad Hilarionem nocte.</hi> --Cum
habitaret adhuc in tuguriolo annos natus decem et
octo, latrones ad eum nocte venerunt, vel aestimantes
habere aliquid quod tollerent, vel in contemptum
sui reputantes fieri, si puer solitarius eorum impetus
non pertimesceret. Itaque inter mare et paludem a
vespere usque ad solis ortum discurrentes, numquam
locum cubilis ejus invenire potuerunt. Porro
clara luce reperto puero, quasi per jocum: Quid,
inquiunt, faceres, si latrones ad te venirent? Quibus
ille respondit: Nudus latrones non timet. Et illi:
Certe, aiunt, occidi potes. Possum, inquit, possum:
et ideo latrones non timeo, quia mori paratus sum.
<pb n="0033C"/>
Tunc admirati constantiam ejus et fidem, confessi
sunt noctis errorem, caecatosque oculos, correctiorem
deinceps vitam pollicentes.</p>
        </div3>
<div3>
          <head>13.</head>
          <p>
 <hi>Mulier sterilis prima irrumpere ausa est ad
eum.</hi> --Viginti et duos jam in solitudine habebat
annos, fama tantum notus omnibus, et per totas Palaestinae
vulgatus urbes, cum interim mulier quaedam
Eleutheropolitana cernens despectui se haberi
a viro ob sterilitatem (jam enim per annos
quindecim nullos conjugii fructus dederat), prima irrumpere
ausa est ad beatum Hilarionem; et nihil
tale suspicanti, repente genibus ejus advoluta:
Ignosce, inquit, audaciae: ignosce necessitati meae.
Quid avertis oculos? quid rogantem fugis? Noli mulierem
aspicere, sed miseram. Hic sexus genuit Salvatorem.
<pb n="0033D"/> <hi>Non habent sani opus medico; sed qui male
habent 
 <note>(Luc. V, 31)</note>
          </hi>. Tandem substitit, et post tantum
<pb n="0034A"/>
temporis visa muliere, interrogavit causam adventus
ejus ac fletuum. Et postquam didicit, levatis
ad coelum oculis, fidere jussit: euntemque lacrymis
prosecutus, exacto anno vidit cum filio.</p>
        </div3>
<div3>
          <head>14.</head>
          <p>
 <hi>Mulier nobilis uxor praefecti praetorio. Monachi
non erant in Syria ante S. Hilarionem.</hi> --Hoc
signorum ejus principium, majus aliud signum nobilitavit.
 Aristaenete <emph>19</emph> Elpidii, qui postea praefectus
praetorio fuit, uxor, valde nobilis inter suos,
et inter Christianos nobilior, revertens cum marito
et tribus liberis a beato Antonio, Gazae propter eorum
infirmitatem remorata est. Ibi enim sive ob corruptum
aerem, sive (ut postea claruit) propter gloriam
Hilarionis servi Dei, hemitritaeo pariter
arrepti, omnes a medicis desperati sunt. Jacebat
<pb n="0034B"/>
ululans mater, et quasi inter tria filiorum discurrens
cadavera, quem prius plangeret, nesciebat.
Cognito autem quod esset quidam Monachus in vicina
solitudine, oblita matronalis pompae (tantum se
matrem noverat) vadit comitata ancillulis, et eunuchis
[ <hi>Al.</hi> vernaculis]: vixque a viro persuasum est,
ut asello sedens pergeret. Ad quem cum pervenisset:
 Precor te, ait, per Jesum clementissimum
Deum nostrum: obtestor per crucem ejus et sanguinem,
ut reddas mihi tres filios; et glorificetur in
urbe Gentilium nomen Domini Salvatoris, et ingrediatur
servus ejus Gazam, et idolum Marnas corruat.
Renuente illo, et dicente, numquam se eggressum
de cella, nec habere consuetudinem, ut non
modo civitatem, sed ne villulam quidem ingrederetur,
<pb n="0034C"/>
prostravit se humi crebro clamitans: Hilarion,
serve Christi, redde mihi liberos meos. Quos Antonius
tenuit in Aegypto, a te serventur in Syria. Flebant
cuncti qui aderant, sed et ipse negans flevit.
Quid multa? non prius mulier recessit, quam ille
pollicitus est se post solis occasum Gazam introiturum.
Quo postquam venit, singulorum lectulos et
 ardentia membra consignans, invocavit Jesum. Et,
o mira virtus! quasi de tribus fontibus sudor
pariter erupit: eadem hora acceperunt cibos,
lugentemque matrem cognoscentes, et benedicentes
Deum, sancti manus deosculati sunt. Quod
postquam auditum est, et longe lateque percrebuit,
certatim ad eum de Syria et Aegypto confluebant:
ita ut multi crederent in Christum, et se monachos
<pb n="0034D"/>
profiterentur. Necdum enim tunc monasteria erant
in Palaestina, nec quisquam monachum <emph>20</emph> ante
<pb n="0035A"/>
sanctum Hilarionem in Syria noverat. Ille fundator
et eruditor hujus conversationis et studii in hac provincia
fuit. Habebat Dominus Jesus in Aegypto
senem Antonium; habebat in Palaestina Hilarionem
juniorem.</p>
        </div3>
<div3>
          <head>15.</head>
          <p>
 <hi>Caeca mulier a decem annis.</hi> --Facidia viculus
est Rhinocorurae urbis Aegypti. De hoc ergo
vico, decem jam annis caeca mulier adducta est ad
beatum Hilarionem: oblataque ei a fratribus (jam
enim multi cum eo Monachi erant) omnem se substantiam
expendisse ait in medicos. Cui respondit:
Si quae in medicis perdidisti, dedisses pauperibus,
curasset te verus medicus Jesus. Clamante autem
illa, et misericordiam deprecante, exspuit in oculos
ejus: statimque Salvatoris exemplum virtus eadem
<pb n="0035B"/>
prosecuta est.
</p>
          <p>16 <hi>Auriga Gazensis.</hi> --Auriga quoque Gazensis
in curru percussus a daemone, totus obriguit; ita
ut nec manum agitare, nec cervicem posset [ <hi>Al.</hi> 
possit] reflectere. Delatus ergo in lecto, cum solam
linguam moveret ad preces, audit non prius
posse sanari, quam crederet in Jesum, et se sponderet
arti pristinae renuntiaturum. Credidit, spopondit,
sanatus est: magisque de animae, quam de
corporis salute exsultavit.</p>
        </div3>
<div3>
          <head>17.</head>
          <p>
 <hi>Marsitas, juvenis fortissimus.</hi> --Praeterea fortissimus
juvenis nomine Marsitas de territorio Jerosolymae,
tantum sibi applaudebat in viribus, ut
quindecim frumenti modios diu longeque portaret;
et hanc haberet palmam fortitudinis suae, si asinos
<pb n="0035C"/>
vinceret. Hic affectus pessimo daemone, non catenas,
non compedes, non claustra ostiorum integra
patiebatur: multorum nasum et aures morsibus amputaverat:
horum pedes, illorum crura fregerat.
Tantumque sui terrorem omnibus incusserat, ut
oneratus catenis et funibus, in diversa nitentium,
quasi ferocissimus taurus ad monasterium pertraheretur;
quem postquam fratres videre, perterriti
(erat enim mirae magnitudinis) nuntiaverunt patri.
Ille sicut sedebat, jussit eum ad se pertrahi, et dimitti.
Solutoque: Inclina, ait, caput, et veni. Tremere
ille, et cervicem flectere, nec aspicere <emph>21</emph> 
contra ausus, omnique ferocitate deposita, pedes
coepit sedentis lambere. Adjuratus itaque daemon, et
tortus, qui juvenem possederat, septima die egressus
<pb n="0035D"/>
est.</p>
        </div3>
<div3>
          <head>18.</head>
          <p>
 <hi>Orion vir primarius.</hi> --Sed nec illud tacendum
est, quod Orion [ <hi>Al.</hi> Orionus] vir primarius et
ditissimus urbis Ailae, quae mari Rubro imminet, a
legione possessus daemonum, ad eum adductus est.
<pb n="0036A"/>
Manus, cervix, latera, pedes ferro onerati erant,
furorisque saevitiam torvi oculi minabantur. Cumque
deambularet sanctus cum fratribus, et de Scripturis
nescio quid interpretaretur, erupit ille de
manibus se tenentium: et amplexus [ <hi>Al.</hi> amplexans <hi>et</hi> 
 amplexatus] eum post tergum, in sublime levavit.
Clamor ortus ab omnibus: timebant enim ne confecta
jejuniis membra collideret. Sanctus arridens:
Silete [ <hi>Al.</hi> sinite], inquit, et mihi meum palaestritam
dimittite. Ac sic reflexa super humeros manu, caput
ejus tetigit: apprehensoque crine, ante pedes adduxit:
stringens e regione ambas manus ejus, et
plantas utroque calcans pede, simulque ingeminans,
torquere [ <hi>Al.</hi> torquere, ait], daemonum turba, torquere.
Cumque ille ejularet, et reflexa cervice
<pb n="0036B"/>
terram vertice tangeret: Domine, inquit, Jesu, solve
miserum, solve captivum. Ut unum, ita et plures
vincere tuum est. Rem loquor inauditam, ex uno
hominis ore diversae voces, et quasi confusus populi
clamor audiebatur. Curatus itaque et hic, non
post multum temporis cum uxore et liberis venit
ad monasterium, plurima, quasi gratiam redditurus,
dona afferens. Cui sanctus: Non legisti, inquit,
quid Giezi <note>(IV Reg. V)</note>, quid Simon <note>(Act. VIII)</note> passi
sint: quorum alter accepit pretium, alter obtulit:
ut ille venderet gratiam Spiritus sancti, hic mercaretur?
Cumque Orion flens diceret: Accipe, et da
pauperibus; respondit: Tu melius potes tua distribuere,
qui per urbes ambulas, et nosti pauperes.
EGO QUI MEA reliqui, cur aliena appetam? Multis nomen
<pb n="0036C"/>
pauperum, occasio avaritiae est: misericordia
vero artem non habet. NEMO MELIUS erogat, quam <emph>22</emph> 
 qui sibi nihil reservat. Tristi autem et in
terra jacenti: Noli, inquit, contristari fili; quod facio
pro me, et pro te facio. Si enim haec accepero,
et ego offendam Deum et ad te legio revertetur.</p>
        </div3>
<div3>
          <head>19.</head>
          <p>
 <hi>Paralyticus curatus.</hi> --Quis vero possit silentio
praeterire, quod Gazanus Majomites haud longe
a monasterio ejus, lapides ad aedificandum de
ora maris caedens, totus paralysi dissolutus, et ab
operis sociis delatus ad sanctum, statim sanus ad
opus reversus est? Etenim littus quod Palaestinae
Aegyptoque praetenditur [ <hi>Fort.</hi> protenditur] per
naturam molle arenis in saxa durescentibus asperatur;
paulatimque cohaerescens sibi glarea, perdit
<pb n="0036D"/>
tactum, cum non perdat aspectum.</p>
        </div3>
<div3>
          <head>20.</head>
          <p>
 <hi>Maleficium dissolutum in Circensibus.</hi> --Sed
et Italicus ejusdem oppidi municeps Christianus,
adversus Gazensem Duumvirum, Marnae idolo deditum,
Circenses equos [ <hi>Al.</hi> circi equos curules] nutriebat.
<pb n="0037A"/>
Hoc siquidem in Romanis urbibus jam inde
 servabatur a Romulo, ut propter felicem Sabinarum
raptum, Conso, quasi consiliorum Deo, quadrigae
septeno currant circumitu; et equos partis
adversae fregisse, victoria sit. Hic itaque aemulo
suo habente maleficum, qui daemoniacis quibusdam
imprecationibus et hujus impediret [ <hi>Al.</hi> praecantationibus
et hujus praeparet] equos, et illius concitaret
ad cursum, venit ad beatum Hilarionem, et non
tam adversarium laedi, quam se defendi obsecravit.
Ineptum visum est venerando seni in hujuscemodi
nugis orationem perdere. Cumque subrideret et diceret:
Cur non magis equorum pretium pro salute
animae tuae pauperibus erogas? Ille respondit, functionem
esse publicam; et hoc se non tam velle,
<pb n="0037B"/>
quam cogi: nec posse hominem Christianum uti
magicis artibus; sed a servo Christi potius auxilium
petere, maxime contra Gazenses adversarios Dei:
et non tam sibi quam Ecclesiae Christi insultantes.
Rogatus ergo a fratribus qui aderant, scyphum fictilem
quo bibere consueverat, aqua jussit impleri,
eique tradi. Quem cum accepisset Italicus, et <emph>23</emph> 
stabulum, et equos, et aurigas suos, rhedam, carcerumque
repagula aspersit. Mira vulgi exspectatio:
nam et adversarius hoc ipsum irridens, diffamaverat;
et fautores Italici sibi certam victoriam pollicentes
exsultabant. Igitur dato signo hi advolant,
illi praepediuntur. Sub horum curru rotae fervent,
illi praetervolantium terga vix cernunt. Clamor fit
vulgi nimius [ <hi>Codd.</hi> nimius attollitur]: ita ut Ethnici
<pb n="0037C"/>
quoque ipsi concreparent, Marnas victus est a Christo.
Porro furentes adversarii, Hilarionem maleficum
<pb n="0038A"/>
Christianum ad supplicium poposcerunt. Indubitata
ergo victoria et illis, et multis retro Circensibus
plurimis fidei occasio fuit.</p>
        </div3>
<div3>
          <head>21.</head>
          <p>
 <hi>Virginem ab incantatione amatoria liberat.</hi> --De
eodem Gazensis emporii oppido, virginem Dei
vicinus juvenis deperibat. Qui cum frequenter tactu,
jocis, nutibus, sibilis, et caeteris hujusmodi, quae
solent moriturae virginitatis esse principia, nihil
profecisset, perrexit Memphim, ut confesso vulnere
suo, magicis artibus rediret armatus ad virginem.
Igitur post annum doctus ab Aesculapii vatibus,
non remediantis animas, sed perdentis, venit praesumptum
animo stuprum gestiens, et subter limen
domus puellae portenta quaedam verborum, et portentosas
figuras sculptas in aeris Cyprii lamina defodit.
<pb n="0038B"/>
Illico insanire virgo, et amictu capitis abjecto,
rotare crinem, stridere dentibus, inclamare nomen
adolescentis. Magnitudo quippe amoris se in furorem
verterat. Perducta ergo a parentibus ad monasterium,
seni traditur: ululante statim et confitente
daemone, Vim sustinui, invitus abductus sum: quam
bene Memphis somniis homines deludebam! O cruces! <emph>24</emph> 
 o tormenta quae patior! Exire me cogis, et
ligatus subter limen teneor. Non exeo, nisi me adolescens
qui tenet, dimiserit. Tunc senex: Grandis,
ait, fortitudo tua, qui licio et lamina strictus teneris.
Dic, quare ausus es ingredi puellam Dei? Ut servarem,
inquit, eam virginem. Tu servares, proditor
castitatis? Cur non potius in eum qui te mittebat,
es ingressus? Ut quid, respondit, intrarem in eum,
<pb n="0038C"/>
qui habebat collegam meum amoris daemonem? Noluit
autem Sanctus antequam purgaret virginem, vel
<pb n="0039A"/>
adolescentem, vel signa jubere perquiri, ne aut solutus
incantationibus recessisse daemon videretur,
aut ipse sermoni ejus accommodasse fidem: asserens
fallaces esse daemones, et ad simulandum esse callidos;
et magis reddita sanitate increpuit virginem,
cur fecisset talia, per quae daemon intrare potuisset.</p>
        </div3>
<div3>
          <head>22.</head>
          <p>
 <hi>Candidatum Constantii a daemone liberat. Decuriones
locorum.</hi> --Non solum autem in Palaestina,
et in vicinis urbibus Aegypti vel Syriae, sed etiam in
longinquis provinciis fama ejus percrebuerat. Namque
Candidatus Constantii imperatoris, rutilus
coma, et candore corporis indicans provinciam
(inter Saxones quippe et Alemanos gens ejus non
tam lata quam valida; apud historicos Germania,
nunc Francia vocatur), antiquo, hoc est, ab infantia
<pb n="0039B"/>
possessus daemone, qui noctibus eum ululare, ingemiscere,
fremere dentibus compellebat, secreto ab
imperatore Evectionem petiit, causam ei simpliciter
indicans. Et acceptis ad Consularem quoque
Palaestinae litteris, cum ingenti honore et comitatu
Gazam deductus est. Qui cum a decurionibus illius
loci quaesisset, ubi habitaret Hilarion monachus, <emph>25</emph> 
territi Gazenses vehementer, et putantes eum ab
Imperatore missum, ad monasterium adduxerunt; ut
et honorem commendato exhiberent; et si quid ex
praeteritis injuriis in Hilarionem esset offensae, novo
officio deleretur. Deambulabat tunc senex in arenis
mollibus, et secum de psalmis nescio quid submurmurabat;
vidensque tantam turbam venientem [ <hi>Al.</hi> 
venientium], substitit. Et resalutatis omnibus, manuque
<pb n="0039C"/>
eis benedicens, post horam caeteros abire praecepit,
illum vero cum servis suis et apparatoribus
remanere; ex oculis enim ejus et vultu, cur venisset
agnoverat. Statim ergo ad interrogationem Dei
servi suspensus homo, vix terram pedibus tangere
coepit, et immane rugiens, Syro quo interrogatus
fuerat sermone, respondit. Videres de ore barbaro,
et qui Francam tantum et Latinam linguam noverat,
Syra ad purum verba resonare: ut non stridor,
non aspiratio, non idioma aliquod Palaestini deesset
eloquii. Confessus est itaque, quo in eum intrasset
ordine. Et ut interpretes ejus intelligerent, qui
Graecam tantum et Latinam linguam noverant, Graece
quoque eum interrogavit. Quo similiter et in verba
eadem respondente, multasque incantationum
<pb n="0039D"/>
occasiones, et necessitates magicarum artium obtendente,
non curo, ait, quomodo intraveris; sed
<pb n="0040A"/>
ut exeas in nomine Domini nostri Jesu Christi, impero.
Cumque curatus esset, simplicitate rustica
decem auri libras offerens, hordeaceum ab eo panem
accepit: audiens quod qui tali cibo alerentur,
aurum pro luto ducerent.</p>
        </div3>
<div3>
          <head>23.</head>
          <p>
 <hi>Bruta animalia curata.</hi> --Parum est de hominibus
loqui, bruta quoque animalia quotidie ad eum
furentia pertrahebantur, in quibus Bactrum camelum
enormis magnitudinis, qui jam multos obtriverat,
triginta et eo amplius viri distentum solidissimis
funibus cum clamore adduxerunt. Sanguinei erant
oculi, spumabat os, volubilis lingua turgebat, et super
omnem terrorem rugitus personabat immanis.
Jussit igitur eum dimitti senex. Statim vero et qui
adduxerant, et qui cum sene erant, usque ad unum
<pb n="0040B"/>
omnes diffugere. Porro ille solus perrexit obviam,
et sermone Syro: Non me, inquit, terres, diabole,
tanta mole corporis: et in vulpecula, et in camelo
unus atque idem es. Et interim porrecta stabat manu.
Ad quem dum furens, et quasi eum devoratura <emph>26</emph> 
bellua pervenisset, statim corruit: submissumque
caput terrae coaequavit, mirantibus cunctis qui aderant,
post tantam ferociam, tantam subito mansuetudinem.
Docebat autem senex, hominum causa diabolum
etiam jumenta corripere: et tanto eorum
ardere odio, ut non solum ipsos, sed et ea quae ipsorum
essent, cuperet interire. Hujusque rei proponebat
exemplum, quod antequam beatum Job tentare
permitteretur, omnem substantiam ejus interfecerit.
Nec movere quempiam debere, quod Domini jussione,
<pb n="0040C"/>
duo millia porcorum a daemonibus interfecta
sunt <note>(Matth. VIII, et Marc. V)</note>; siquidem eos qui viderant,
non potuisse aliter credere exisse de homine
tantam daemonum multitudinem, nisi grandis porcorum
numerus, et quasi a multis actus, pariter corruisset.</p>
        </div3>
<div3>
          <head>24.</head>
          <p>
 <hi>Hilarionem colebat M. Antonius.</hi> --Tempus
me deficiet, si voluero universa signa, quae ab eo
perpetrata sunt, dicere. In tantam enim a Domino
fuerat elevatus gloriam, ut beatus quoque Antonius
audiens conversationem ejus, scriberet ei, libenterque
ejus epistolas sumeret. Et si quando de Syriae
partibus ad se languentes perrexissent, diceret eis:
Quare vos tam longe vexare voluistis, cum habeatis
ibi filium meum Hilarionem? Exemplo itaque ejus
<pb n="0040D"/>
per totam Palaestinam innumerabilia monasteria esse
coeperunt, et omnes ad eum Monachi certatim currere.
<pb n="0041A"/>
Quod [ <hi>Al.</hi> Quos] ille cernens, laudabat Domini
gratiam; et ad profectum animae singulos cohortabatur,
dicens: Praeterire figuram hujus mundi; et
illam esse veram vitam, quae vitae praesentis emeretur
incommodo.</p>
        </div3>
<div3>
          <head>25.</head>
          <p>
 <hi>Visitabat monasteria Hilarion.</hi> --Volens autem
exemplum eis dare et humilitatis, et officii,
statis diebus ante vindemiam lustrabat cellulas monachorum.
Quod postquam cognitum est a fratribus,
omnes ad eum confluebant: et comitati tali duce,
circumibant monasteria, habentes viaticum suum:
quia interdum usque ad duo millia hominum congregabantur.
Sed et procedente tempore, unaquaeque
villa vicinis monachis ad susceptionem sanctorum
gaudens cibos offerebat. Quantum autem fuerit in
<pb n="0041B"/>
eo studii, ut nullum fratrem quamvis humilem,
quamvis pauperem praeteriret, vel illud indicio est,
quod vadens in desertum Cades ad unum de discipulis
suis visendum, cum infinito agmine monachorum
 pervenit Elusam [ <hi>Al.</hi> Elusium <hi>et</hi> Eolesam], eo forte <emph>27</emph> 
 die, quo anniversaria solemnitas omnem oppidi
populum in templum Veneris congregaverat. Colunt
autem illam ob Luciferum, cujus cultui Saracenorum
natio dedita est. Sed et ipsum oppidum ex
magna parte semibarbarum est propter loci situm.
Igitur audito quod Sanctus Hilarion praeteriret (multos
enim Saracenorum arreptos a daemone frequenter
curaverat), gregatim ei cum uxoribus et liberis
obviam processere, submittentes colla, et voce Syra
BARECH, id est, <hi>benedic,</hi> inclamantes. Quos ille blande
<pb n="0041C"/>
humiliterque suscipiens, obsecrabat ut Deum magis
quam lapides colerent: simulque ubertim flebat,
coelum spectans, et pollicens, si Christo crederent,
ad eos se crebro esse venturum. Mira Domini gratia,
non prius abire passi sunt, quam futurae Ecclesiae
lineam mitteret; et sacerdos eorum, ut erat Coronatus,
Christi signo denotaretur.</p>
        </div3>
<div3>
          <head>26.</head>
          <p>
 <hi>Monachus avarus.</hi> --Alio quoque anno cum
exiturus esset ad visenda monasteria, et digereret
in schedula, apud quos manere, quos in transitu
visitare deberet, scientes monachi quemdam de fratribus
parciorem, simulque cupientes vitio ejus mederi,
rogabant ut apud eum maneret. Et ille: Quid,
inquit, vultis et vobis injuriam, et fratri vexationem
facere? Quod postquam frater ille parcus audivit,
<pb n="0041D"/>
erubuit; et annitentibus cunctis, vix ab invito impetravit,
ut suum quoque monasterium in mansionum
ordinem poneret. Post diem ergo decimum venerunt
<pb n="0042A"/>
ad eum, custodibus jam in vinea, qua venirent illi,
dispositis, qui cum lapidibus et glebarum jactu, fundaeque
vertigine accedentes deterrerent, sine esu
uvae mane omnes profecti sunt, ridente sene, et dissimulante
scire quod evenerat.</p>
        </div3>
<div3>
          <head>27.</head>
          <p>
 <hi>Monachus largus Sabas.</hi> --Porro suscepti ab
alio monacho, cui Sabas vocabulum est (debemus
quippe parci tacere vocabulum, largi dicere); quia
Dominicus erat dies, invitabantur ab eo universi in
vineam, ut ante horam cibi uvarum pastu laborem
viae sublevarent. Et sanctus: Maledictus, ait, qui
prius refectionem corporis, quam animae quaesierit.
Oremus, psallamus, reddamus Domino officium, et
sic ad <emph>28</emph> vineam properabimus [ <hi>Al.</hi> properabitis].
Completo itaque ministerio, in sublimi stans benedixit
<pb n="0042B"/>
vineae, et suas ad pascendum dimisit oves.
Erant autem qui vescebantur, non minus tribus millibus.
Cumque centum lagenis aestimata fuisset integra
adhuc vinea, post dies viginti trecentas fecit.
Porro ille parcus frater multo minus solito colligens,
etiam id quod habuerat versum in acetum sero doluit.
Hoc multis fratribus senex ante futurum praedixerat.
Detestabatur autem praecipue monachos,
qui infidelitate quadam in futurum reservarent sua,
et diligentiam haberent, vel sumptuum, vel vestitus,
aut alicujus earum rerum, quae cum saeculo transeunt.</p>
        </div3>
<div3>
          <head>28.</head>
          <p>
 <hi>Frater nimis cautus.</hi> --Denique unum de fratribus
in quinto fere a se milliario manentem, quia
comperiebat hortuli sui nimis cautum timidumque
<pb n="0042C"/>
custodem, et pauxillum habere nummorum, ab oculis
abegerat. Qui volens sibi reconciliari senem, frequenter
veniebat ad fratres, et maxime ad Hesychium,
quo ille vehementissime delectabatur. Quadam
igitur die ciceris fascem virentis, sicut in herbis erat
detulit. Quem cum Hesychius posuisset in mensa
ad vesperum, exclamavit senex, se putorem ejus
ferre non posse, simulque unde esset rogavit. Repondente
autem Hesychio, quod frater quidam primitias
agelli sui fratribus detulisset, non sentis,
inquit, putorem teterrimum, et in cicere foetere avaritiam?
Mitte bubus, mitte brutis animalibus, et vide
an comedant. Quod cum ille juxta praeceptum in
praesepe posuisset, exterriti boves et plus solito
mugientes, ruptis vinculis in diversa fugerunt. Habebat
<pb n="0042D"/>
enim senex hanc gratiam, ut ex odore corporum
vestiumque, et earum rerum quas quis tetigerat,
sciret cui daemoni, vel cui vitio subjaceret.
<pb n="0043A"/>
</p>
        </div3>
<div3>
          <head>29. </head>
          <p>
 <hi>Turbarum inimicus erat Hil.</hi> --Igitur sexagesimo
tertio vitae suae anno cernens grande monasterium,
et multitudinem fratrum secum habitantium;
turbasque eorum, qui diversis languoribus, et immundis
spiritibus occupatos ad se deducebant, ita ut
omni genere hominum solitudo per circumitum repleretur,
flebat quotidie, et incredibili <emph>29</emph> desiderio
conversationis antiquae recordabatur. Interrogatus a
fratribus quid haberet, cur se conficeret, ait: Rursum
ad saeculum redii, et recepi mercedem meam
in vita mea. En homines Palestinae, et vicinae provinciae
existimant me alicujus esse momenti; et ego
sub praetextu monasterii ad dispensationem fratrum,
vilem [ <hi>Fort.</hi> utilem] supellectilem habeo. Servabatur
autem a fratribus, maxime ab Hesychio, qui
<pb n="0043B"/>
miro amore venerationi senis deditus erat. Cumque
ita vixisset [ <hi>Al.</hi> duxisset] lugens biennium, Aristaenete
illa, cujus supra ecimus mentionem, praefecti
tunc uxor, sed nihil de praefecti ambitu habens,
venit ad eum, volens etiam ad Antonium pergere.
Cui ille flens: Vellem, ait, ipse quoque ire, si non
carcere hujus monasterii clausus tenerer, et si eundi
fructus esset. Biduum enim hodie est, quod totus
mundus tali parente orbatus est. Credidit illa et
substitit. Et post paucos dies veniente nuntio, Antonii
dormitionem audivit.</p>
        </div3>
<div3>
          <head>30.</head>
          <p>
 <hi>Contemptus gloriae mirabilis. Dracontius et Philo
episcopi exsules.</hi> --Mirentur alii signa quae fecit:
mirentur incredibilem abstinentiam, scientiam, humilitatem.
Ego nihil ita stupeo, quam gloriam illum
<pb n="0043C"/>
et honorem calcare potuisse. Concurrebant episcopi,
presbyteri, clericorum et monachorum greges, matronarum
quoque Christianarum (grandis tentatio)
et hinc inde ex urbibus et agris vulgus ignobile: sed
<pb n="0044A"/>
et potentes viri, et judices, ut benedictum ab eo
 panem, vel oleum acciperent. At ille nihil aliud
nisi solitudinem meditabatur, intantum, ut quadam
die proficisci statuerit: et adducto asello (nimis
quippe exesus jejuniis, vix ingredi poterat) iter
arripere conaretur. <emph>30</emph> Quod cum percrebuisset, et
quasi vastitas et justitium Palestinae indiceretur,
plus quam decem millia hominum diversae aetatis et
sexus ad retinendum eum congregata sunt. Immobilis
ille ad preces, et baculo arenas discutiens, loquebatur:
Fallacem Dominum meum non faciam; non
possum videre subversas ecclesias, calcata Christi
altaria, filiorum meorum sanguinem. Universi autem
qui aderant, intelligebant revelatum ei quiddam esse
secreti, quod nollet confiteri; et nihilominus custodiebant
<pb n="0044B"/>
eum, ne proficisceretur. Decrevit ergo, publica
omnes voce contestans, non cibi se, non potus
quidquam sumere, nisi dimitteretur. Et post
septem dies, inediae tandem relaxatus, ac valedicens
plurimis, cum infinito agmine prosequentium
venit Betilium, ubi persuasis turbis ut reverterentur,
elegit quadraginta monachos, qui haberent viaticum,
et possent jejunantes ingredi, id est, post
solis occasum; visitatisque fratribus, qui in vicina
eremo erant, et in loco qui dicitur Lychnos morabantur,
perrexit post triduum ad castrum Theubatum,
ut videret Dracontium episcopum et confessorem,
qui ibi exsulabat. Quo incredibiliter consolato
tanti viri praesentia, post aliud triduum multo Babylonem
labore pervenit, ut viseret Philonem episcopum
<pb n="0044C"/>
et ipsum confessorem. Constantius enim rex,
Arianorum favens haeresi, utrumque in ea loca deportaverat.
Inde egrediens, post triduum venit ad
oppidum Aphroditon: ubi convento diacono Baisane
<pb n="0045A"/>
(qui locatis dromadibus camelis, ob aquae in eremo
penuriam consueverat euntes ad Antonium ducere),
confessus est fratribus instare <emph>31</emph> diem dormitionis
beati Antonii; et pervigilem noctem in ipso quo defunctus
fuerat loco, a se ei debere celebrari. Tribus
igitur diebus per vastam et horribilem solitudinem,
tandem ad montem altissimum pervenerunt, repertis
ibi duobus monachis, Isaac et Pelusiano, quorum
Isaac interpres Antonii fuerat.</p>
        </div3>
<div3>
          <head>31.</head>
          <p>
 <hi>Habitaculum S. Antonii. Cellula Antonii. Ignotum
sepulcrum B. Antonii.</hi> --Et quia se praebet occasio,
et ad loci venimus, dignum videtur brevi sermone
habitaculum tanti viri describere. Saxeus et
sublimis mons per mille circiter passus, ad radices
suas aquas exprimit, quarum alias arenae ebibunt,
<pb n="0045B"/>
aliae ad inferiora delapsae, paulatim rivum efficiunt;
super quem ex utraque ripa palmae innumerabiles
multum loco et amoenitatis et commodi tribuunt. Videres
senem huc atque illuc cum discipulis beati
Antonii discurrere. Hic, aiebant, psallere, hic orare,
hic operari, hic fessus residere solitus erat. Has
vites, has arbusculas ipse plantavit: illam areolam
manibus suis ipse composuit. Hanc piscinam [ <hi>Mss.</hi> 
piscinulam] ad irrigandum hortulum multo sudore
fabricatus est. Istum sarculum ad fodiendam terram
pluribus annis habuit. Jacebat in stratu ejus, et
quasi calens adhuc cubile deosculabatur. Erat autem
cellula non plus mensurae per quadrum tenens quam
homo dormiens extendi poterat. Praeterea in sublimi
montis vertice, quasi per cochleam ascendentibus,
<pb n="0045C"/>
et arduo valde nisu [ <hi>Al.</hi> adnisu], duae ejusdem
mensurae cellulae visebantur: in quibus venientium
frequentiam, et discipulorum suorum contubernium
fugiens moratus est. Verum hae in vivo excisae
saxo, ostia tantum addita habebant. Postquam
autem ad hortulum venerant: Videtis, inquit Isaac,
hoc pomarium [ <hi>Al.</hi> pomerium] arbusculis consitum,
et oleribus virens; ante hoc ferme triennium cum
onagrorum grex vastaret, unum e ductoribus eorum
stare jussit, baculoque tundens latera: Quare, inquit,
comeditis quod non seminastis? Et exinde exceptis
aquis, ad quas potandas ventitabant, numquam
eos nec arbusculam, nec olera contigisse. Praeterea
rogabat senex, ut sibi locum tumuli ejus ostenderent.
Qui cum seorsum eum abduxissent, utrum
<pb n="0045D"/>
monstraverint necne ignoratur. Causam occultandi
juxta praeceptum Antonii fuisse referentes, ne
Pergamius, qui <emph>32</emph> in illis locis ditissimus erat,
sublato ad villam suam sancti corpore, martyrium
fabricaretur.
<pb n="0046A"/>
</p>
        </div3>
<div3>
          <head>32. </head>
          <p>
 <hi>Pluviam impetrat Hilarion.</hi> --Igitur reversus
ad Aphroditon, duobus secum tantum retentis fratribus,
in vicina eremo moratus est: tanta abstinentia
et silentio, ut tunc primum se coepisse Christo
servire diceret. Porro jam triennium erat, quod
clausum coelum illas terras arefecerat; ut vulgo dicerent,
Antonii mortem etiam elementa lugere. Non
latuit fama Hilarionis accolas quoque illius loci: et
certatim virilis ac muliebris sexus ore luridi, et attenuati
fame, pluvias a servo Christi, id est, a beati
Antonii successore deprecabantur. Quos ille cernens,
mire doluit. Elevatisque in coelum oculis, et utrasque
in sublime erigens palmas, statim impetravit
quod rogaverant. Ecce autem sitiens arenosaque regio,
postquam pluviis irrigata est, tantam serpentum
<pb n="0046B"/>
et venenatorum animalium ex improviso ebullivit
multitudinem, ut percussi innumerabiles, nisi
ad Hilarionem concurrissent, statim interirent. Benedicto
itaque oleo universi agricolae atque pastores
tangentes vulnera, certam salutem resumebant.</p>
        </div3>
<div3>
          <head>33.</head>
          <p>
 <hi>Pergit in alias regiones.</hi> --Videns etiam ibi se
miris honoribus affici, perrexit Alexandriam, inde
ad ulteriorem [ <hi>Mss.</hi> interiorem] Oasim eremum
transiturus. Et quia numquam ex quo coeperat esse
monachus, in urbibus manserat, divertit ad quosdam
fratres sibi notos in Bruchio, haud procul ab Alexandria;
qui cum miro gaudio suscepissent senem,
et jam vicina nox esset, repente audiunt discipulos
ejus asinum sternere, illumque parare proficisci.
Itaque advoluti pedibus, rogabant ne hoc faceret;
<pb n="0046C"/>
et ante limen prostrati, citius se mori, quam tanto
carere hospite testabantur. Quibus ille respondit:
Idcirco abire festino, ne vobis molestiam generem.
Certe ex posterioribus cognoscetis, non sine causa
me subito ambulasse. Igitur altera die Gazenses cum
lictoribus praefecti (nam pridie eum venisse cognoverant)
intrantes monasterium, cum illum minime invenissent
invicem loquebantur: Nonne vera sunt quae
audivimus? magus est, et futura cognoscit. Urbs
enim Gaza, postquam, profecto de Palaestina Hilarione,
Julianus in imperium <emph>33</emph> successerat, destructo
monasterio ejus, precibus ad imperatorem datis,
et Hilarionis, et Hesychii mortem impetraverat:
amboque ut quaererentur, toto orbem scriptum erat.</p>
        </div3>
<div3>
          <head>34.</head>
          <p>
 <hi>De Adriano discipulo.</hi> Egressus ergo de Bruchio,
<pb n="0046D"/>
per inviam solitudinem intravit Oasim: ibique
anno plus minus exacto, quia illuc quoque sua
fama pervenerat, quasi jam in Oriente latere non
posset, ubi multi illum et opinione, et vultu noverant,
ad solas navigare insulas cogitabat; ut quem
<pb n="0047A"/>
terra vulgaverat, saltem maria celarent. Eodem
ferme tempore Hadrianus discipulus ejus de Palaestina
supervenit, dicens Julianum occisum, et Christianum
imperatorem (Jovinianum) regnare coepisse;
revertique eum debere ad monasterii sui reliquias.
Quod ille audiens detestatus est: et conducto camelo,
per vastam solitudinem, pervenit ad maritimam
urbem Libyae, Paretonium: ubi Hadrianus infelix
volens Palaestinam reverti, et pristinam sub nomine
magistri quaerens gloriam, multas ei fecit injurias.
Ad extremum, convasatis quae a fratribus ei missa
detulerat, nesciente illo, profectus est. Super hoc
quia alter locus referendi non est, hoc tantum dixerim
in terrorem eorum qui magistros despiciunt;
quod post aliquantulum temporis computruerit
<pb n="0047B"/>
morbo regio.</p>
        </div3>
<div3>
          <head>35.</head>
          <p>
 <hi>Evangeliorum codicem manu sua scripserat.</hi> --Habens
igitur senex Gazanum secum, ascendit
classem, quae Siciliam navigabat. Cumque venundato
Evangeliorum codice, quem manu sua adolescens
scripserat, dare naulum disponeret in medio
ferme Adriae, naucleri filius arreptus a daemone,
clamare coepit, et dicere: Hilarion serve Dei, cur
nobis per te et in pelato tutos esse non licet? Da
mihi spatium donec ad terram veniam, ne hic ejectus,
praecipiter in abyssum. Cui ille: Si Deus meus,
ait, tibi concedit ut maneas, mane; sin autem ille
te ejicit, quid mihi invidiam facis, <emph>34</emph> homini peccatori
atque mendico? Hoc autem dicebat, ne nautae
et negotiatores qui in navi erant, se, cum ad terram
<pb n="0047C"/>
pervenissent, proderent. Nec multo post purgatus
est puer, patre fidem dante, et caeteris qui aderant,
nulli se super ejus nomine locuturos.</p>
        </div3>
<div3>
          <head>36.</head>
          <p>
 Ingressus autem Pachynum promontorium
Siciliae, obtulit nauclero Evangelium pro subvectione
sua et Gazani. Qui nolens accipere, maxime
cum videret illos, excepto illos codice, et his quibus
vestiti erant, amplius nihil habere, ad extremum
jurat se non accepturum. Sed et senex accensus fiducia
pauperis conscientiae, in eo magis laetabatur,
et quod nihil haberet saeculi, et ab accolis illius loci
mendicus putaretur.</p>
        </div3>
<div3>
          <head>37.</head>
          <p>
 <hi>Fugit ad mediterranea loca. Hydropicus curatus.</hi> 
Porro recogitans ne negotiatores de Oriente
<pb n="0048A"/>
venientes se notum facerent, ad mediterranea
fugit loca, id est, vicesimo a mari millario; ibique
in quodam deserto agello, lignorum quotidie fascem
alligans, imponebat dorso discipuli. Quo in proxima
villa venundato, et sibi alimoniam, et his qui forte
ad eos veniebant, pauxillulum panis emebant. Sed
vere juxta quod scriptum est: <hi>Non potest civitas
latere super montem posita <note>(Matth. V, 14)</note>
          </hi>, Scutarius
quidam cum in basilica beati Petri Romae torqueretur,
clamavit in eo immundus spiritus: Ante paucos
dies Siciliam ingressus est Hilarion servus Christi,
et nemo eum novit, et putat se esse secretum;
ego vadam, et prodam illum. Statimque cum servulis
suis ascensa in portu nave, appulsus est Pachynum,
et deducente se daemone, ubi ante tugurium
<pb n="0048B"/>
senis se prostravit, illico curatus est. Hoc
initium signorum ejus in Sicilia, innumerabilem ad
eum deinceps aegrotantium, sed et religiosorum hominum
adduxit multitudinem: in tantum, ut de primoribus
viris quidam tumens morbo intercutis aquae,
eodem <emph>35</emph> die quo ad eum venerat, curatus sit. Qui
postea offerens ei infinita munera, audivit dictum
Salvatoris ad discipulos: <hi>Gratis accepistis, gratis
date <note>(Matth. X, 8)</note>
          </hi>.</p>
        </div3>
<div3>
          <head>38.</head>
          <p>
 <hi>Hesychius discipulus quaerit Hilarionem.</hi> Dum
haec ita geruntur in Sicilia, Hesychius discipulus
ejus, toto senem orbe quaerebat, lustrans littora,
deserta penetrans; et hanc tantum habens fiduciam,
quia ubicumque esset, diu latere non posset. Transacto
igitur jam triennio, audivit Methonae a quodam
<pb n="0048C"/>
Judaeo, vilia populis scruta vendente, Prophetam
Christianorum apparuisse in Sicilia, tanta miracula
et signa facientem, ut de veteribus sanctis putaretur.
 Interrogans itaque habitum ejus, incessum et
linguam, maximeque aetatem, nihil discere potuit.
Ille enim qui referebat, famam ad se venisse tantum
hominis testabatur. Ingressus igitur Adriam, prospero
[ <hi>Al.</hi> propero] cursu venit Pachynum; et in
quadam curvi littoris villula, famam senis sciscitatus,
consona voce omnium cognovit ubi esset, quid
ageret: nihil in eo ita cunctis admirantibus, quam
quod post tanta signa atque miracula, ne fragmen
quidem panis a quoquam in illis locis accepisset.
Et ne longum faciam, sanctus vir Hesychius ad magistri
<pb n="0049A"/>
genua provolutus, plantasque ejus lacrymis
rigans, tandem ab eo sublevatus, post bidui triduique
sermonem audit a Gazano, non posse senem jam
in illis habitare regionibus; sed velle ad barbaras
quasdam pergere nationes, ubi et nomen et rumor
suus incognitus foret.</p>
        </div3>
<div3>
          <head>39.</head>
          <p>
 <hi>Comburit serpentem boam dictum.</hi> Duxit itaque
eum ad Epidaurum Dalmatiae oppidum, ubi paucis
diebus in vicino agello mausitans, non potuit abscondi.
Si quidem draco mirae magnitudinis, quos
gentili sermone <hi>boas</hi> vocant, ab eo quod tam grandes
sint, ut boves glutire soleant, omnem late vastabat
provinciam, et non solum armenta et pecudes;
sed agricolas quoque et pastores tractos ad se vi
spiritus absorbebat. Cui cum pyram jussisset praeparari,
<pb n="0049B"/>
et oratione ad Christum emissa, evocato
praecepisset struem lignorum scandere, ignem
supposuit. Tum itaque cuncta spectante plebe, immanem
bestiam concremavit. <emph>36</emph> Unde aestuans,
quid faceret, quo se verteret, aliam parabat fugam;
et solitarias terras mente perlustrans, moerebat
[ <hi>Al.</hi> mirabatur] quod tacente de se lingua, miracula
loquerentur.</p>
        </div3>
<div3>
          <head>40.</head>
          <p>
 <hi>Egressum terminis mare compescit.</hi> Ea tempestate,
terrae motu totius orbis, qui post Juliani
mortem accidit, maria egressa sunt terminos suos,
et quasi rursum Deus diluvium minaretur, vel in antiquum
chaos redirent omnia, naves ad praerupta
delatae montium pependerunt. Quod cum viderent
Epidauritani, frementes scilicet fluctus et undarum
<pb n="0049C"/>
moles, et montes gurgitum littoribus inferri, verentes,
quod jam evenisse cernebant, ne oppidum funditus
subverteretur, ingressi sunt ad senem: et
quasi ad praelium proficiscentes, posuerunt eum in
littore. Qui cum tria crucis signa pinxisset in sabulo,
manusque contra tenderet, incredibile dictu est in
quantam altitudinem intumescens mare ante eum
steterit: ac diu fremens, et quasi ad obicem indignans,
paulatim in semetipsum relapsum est. Hoc
Epidaurus et omnis illa regio usque hodie praedicat,
matresque docent liberos suos ad memoriam in posteros
transmittendam. Vere illud quod ad Apostolos
dictum est: <hi>Si credideritis, dicetis huic monti,
<pb n="0050A"/>
transi in mare, et fiet <note>(Matth. XVII, 19)</note>
          </hi>, etiam juxta
litteram impleri potest, si tamen quis habuerit
apostolorum fidem, et talem qualem illis habendam
Dominus imperavit. Quid enim interest, utrum mons
descendat in mare, an immensi undarum montes
repente obriguerint, et ante senis tantum pedes saxei,
ex alia parte molliter fluxerint?</p>
        </div3>
<div3>
          <head>41.</head>
          <p>
 <hi>Fugit Cyprum.</hi> Mirabatur omnis civitas, et
magnitudo signi Salonis quoque percrebuerat. Quod
intelligens senex, in brevi lembo clam nocte fugit,
et inventa post biduum oneraria navi, perrexit Cyprum.
Cumque inter Maleam et Cytheram piratae
derelicta classe in littore, quae non antemna, sed
conto regitur, duobus haud parvis myoparonibus
occurrissent, et denuo hinc inde fluctus occurrerent,
<pb n="0050B"/>
remiges omnes qui in navi erant trepidare, flere,
discurrere, praeparare contos, <emph>37</emph> et quasi non sufficeret
unus nuntius, certatim seni piratas adesse dicebant.
Quos ille procul intuens subrisit. Et conversus ad
discipulos dixit: <hi>Modicae,</hi> inquit <hi>fidei, quare trepidatis <note>(Matth. XIV, 32)</note>
          </hi>?
Numquid plures sunt hi quam
Pharaonis exercitus? tamen omnes Deo volente submersi
sunt. Loquebatur his, et nihilominus spumantibus
rostris hostiles carinae [ <hi>Al.</hi> turbae] imminebant,
jactu tantum lapidis medio. Stetit ergo in prora
[ <hi>Al.</hi> ora] navis, et porrecta contra venientes manu:
hucusque, ait, venisse sufficiat. O mira rerum fides!
statim resiluere naviculae, et impellentibus contra
remis, ad puppim impetus redit. Mirabantur piratae
post tergum se redire nolentes: totoque corporis
<pb n="0050C"/>
nisu, ut ad navigium pervenirent, laborantes, velocius
multo quam venerant, ad littus ferebantur.</p>
        </div3>
<div3>
          <head>42.</head>
          <p>
 <hi>Multos ab immundis spiritibus curat.</hi> --Praetermitto
caetera, ne videar in narratione signorum volumen
extendere. Hoc solum dicam, quod prospero
cursu inter Cycladas navigans, hinc inde clamantium
de urbibus et vicis, et ad littora concurrentium,
immundorum spirituum voces audiebat. Ingressus
ergo Paphum, urbem Cypri nobilem carminibus
poetarum, quae frequenter [ <hi>Vel</hi> frequenti] terrae motu
lapsa, nunc ruinarum tantum vestigiis quid olim fuerit,
ostendit, in secundo ab urbe milliario habitabat
ignobilis, gaudensque quod paucis diebus quiete
<pb n="0051A"/>
viveret. Verum non ad plenum viginti transiere
dies, cum per omnem illam insulam quicumque
immundos habebant spiritus, clamare coeperunt,
venisse Hilarionem servum Christi, et ad eum se
debere properare. Hoc Salamina, hoc Curium, hoc
Lapetha et urbes reliquae conclamabant, plerisque
asserentibus scire se quidem Hilarionem, et vere
illum esse famulum Dei, sed ubi esset ignorare.
Intra triginta igitur nec multo amplius dies, ducenti
ferme, tam viri quam mulieres, ad eum congregati
sunt. Quos cum vidisset, dolens quod se non paterentur
quiescere, et quodammodo in ultionem sui
saeviens, tanta eos orationum instantia flagellavit, ut
quidam statim, alii post biduum triduumve, omnes
vero intra unam hebdomadam curarentur.
<pb n="0051B"/>
</p>
        </div3>
<div3>
          <head>43. </head>
          <p>
 <hi>In secretiorem locum ascendit. Bucolia Aegypti.
Paralyticus curatus.</hi> --Manens itaque ibi biennio, et
semper de fuga cogitans, Hesychium ad se veris
tempore reversurum, Palaestinam ad salutationem
fratrum, et monasterii sui <emph>38</emph> cineres visendos misit.
Qui cum revertisset, cupienti rursum ad Aegyptum
navigare, hoc est, ad ea loca, quae vocantur Bucolia,
eo quod nullus ibi Christianorum esset, sed
barbara tantum et ferox natio, suasit ut in ipsa magis
insula ad secretiorem locum conscenderet. Quem
cum diu lustrans omnia, reperisset, perduxit eum
duodecim millibus a mari procul inter secretos asperosque
montes, et quo vix reptando manibus genubusque
posset ascendi. Qui introgressus, contemplatus
quidem est terribilem valde et remotum locum,
<pb n="0051C"/>
arboribus hinc inde circumdatum, habentem etiam
aquas de supercilio collis irriguas, et hortulum peramoenum,
et pomaria plurima, quorum fructum numquam
in cibo sumpsit: sed et antiquissimi juxta
templi ruinam ex quo (ut ipse referebat et ejus discipuli
 testantur) tam innumerabilium per noctes et
dies daemonum voces resonabant, ut exercitum crederes.
Quo ille valde delectatus, quo scilicet antagonistas
haberet in proximo, habitavit ibi per annos
quinque, et saepe invisente se Hesychio, in hoc extremo
jam vitae suae tempore refocillatus est, quod
propter asperitatem difficultatemque loci, et umbrarum
(ut ferebatur vulgo) multitudinem, aut nullus,
aut rarus ad se vel posset, vel auderet ascendere.
Quodam autem die egressus hortulum, vidit hominem
<pb n="0051D"/>
toto corpore paralyticum jacentem ante fores.
Interrogavitque Hesychium quisnam esset, vel quomodo
fuisset adductus. Qui respondens, ait, procuratorem
se fuisse villulae, ad cujus jus hortulus
quoque, in quo ipsi erant, pertineret. Et ille collacrymans
tendensque ad jacentem manum: Tibi,
inquit, dico in nomine Domini nostri Jesu Christi
surge, et ambula. Mira velocitas. Adhuc verba in ore
loquentis volvebantur, et jam membra solidata ad
<pb n="0052A"/>
standum, hominem surrigebant. Quod postquam auditum
est, etiam difficultatem loci, et iter invium
plurimorum vicit necessitas. Nihil aeque per circumitum
cunctis villis observantibus, quam ne quo
modo elaberetur. Disseminaverat enim hoc de eo rumor,
diu eum in eodem loco manere non posse. Quod
ille non levitate quadam, aut puerili sensu victus
faciebat; sed honorem fugiens et importunitatem;
semper <emph>39</emph> enim silentium et vitam ignobilem desiderabat.</p>
        </div3>
<div3>
          <head>44.</head>
          <p>
 <hi>Testamentum Hilarionis.--Olei unctione curati
filia et gener Constantiae.</hi> Igitur octogesimo aetatis suae
anno, cum absens esset Hesychius, quasi testamenti
vice brevem manu propria scripsit epistolam,
omnes divitias suas ei derelinquens (Evangelium
<pb n="0052B"/>
scilicet, et tunicam sacceam, cucullam et palliolum),
nam minister ejus ante paucos dies obierat. Venerunt
itaque ad aegrotantem de Papho multi religiosi
viri; et maxime quod eum dixisse audierant, jam
se ad Dominum migraturum, et de corporis vinculis
liberandum; sed et Constantia quaedam sancta femina,
cujus generum et filiam de morte liberaverat
unctione olei: quos omnes adjuravit, ut ne puncto
quidem horae post mortem reservaretur; sed statim
eum in eodem hortulo terra operirent, sicut vestitus
erat in tunica cilicina et cuculla, et sago rustico.</p>
        </div3>
<div3>
          <head>45.</head>
          <p>
 Jamque modicus calor tepebat in pectore, nec
praeter sensum quidquam vivi hominis supererat, et
tamen apertis oculis loquebatur: Egredere, quid
times? egredere, anima mea, quid dubitas? Septuaginta
<pb n="0052C"/>
prope annis servisti Christo, et mortem times?
In haec verba exhalavit spiritum. Statimque humo
obrutum, ante urbi sepultum, quam mortuum nuntiaverunt. <emph>40</emph>
</p>
        </div3>
<div3>
          <head>46.</head>
          <p>
 <hi>Hesychius furatur corpus S. Hilarionis.
Integrum corpus Hilarionis et illaesae vestes.</hi> --Quod
postquam sanctus vir audivit Hesychius, perrexit ad
Cyprum, et simulans se velle habitare in eodem
hortulo, ut diligentis custodiae suspicionem accolis
tolleret, cum ingenti vitae suae periculo, post decem
fere menses corpus ejus furatus est. Quod Majumam
deferens, totis monachorum et oppidorum turbis prosequentibus,
in antiquo monasterio condidit; illaesa
tunica, cuculla, et palliolo, et toto corpore, quasi
adhuc viveret, integro, tantisque fragrante odoribus,
<pb n="0052D"/>
ut delibutum unguentis putares.</p>
        </div3>
<div3>
          <head>47.</head>
          <p>
 <hi>Constantia dolore mortua propter furatum corpus
S. Hilarionis.</hi> --Non mihi videtur in calce libri tacenda
Constantiae illius sanctissimae mulieris devotio,
quae perlato ad se nuntio, quod corpusculum Hilarionis
Palaestinae esset, statim exanimata est, veram
in servum Dei dilectionem etiam morte comprobans.
Erat enim solita pervigiles in sepulcro ejus noctes
ducere, et quasi cum praesente ad adjuvandas orationes
<pb n="0053A"/>
suas sermocinari. Cernas usque hodie miram
inter Palaestinos et Cyprios contentionem, his corpus
Hilarionis, illis spiritum se habere certantibus. Et
<pb n="0054A"/>
tamen in utrisque locis magna quotidie signa fiunt;
sed magis in hortulo Cypri, forsitan quia plus
illum locum dilexerit.

</p>
        </div3>
      </div1>
</body>
  </text>
</TEI>