<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Commentarius in Ecclesiasten</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 23</title>
           <idno>HieStr.CoInEc</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>PRAEFATIO.</head>
<p>
          <pb n="1009C"/> <emph>381-382</emph> Memini me ante hoc ferme quinquennium,
cum adhuc Romae essem, et Ecclesiasten sanctae
Blesillae legerem, ut eam ad contemptum istius saeculi
provocarem, et omne quod in mundo cerneret, putaret
esse pro nihilo; rogatum ab ea, ut in morem Commentarioli
obscura quaeque dissererem, ut absque me posset
<pb n="1010C"/>
intelligere, quae legebat. Itaque quoniam in procinctu
nostri operis subita morte subtracta est, et non
meruimus, o Paula et Eustochium, talem vitae nostrae
habere consortem, tantoque vulnere tunc perculsus
obmutui: nunc in Bethleem positus, augustiori
videlicet civitate, et illius memoriae, et vobis reddo
<pb n="1011A"/>
quod debeo. Hoc breviter admonens, quod nullius
auctoritatem secutus sum; sed de Hebraeo transferens,
magis me Septuaginta Interpretum consuetudini
coaptavi: in his dumtaxat, quae non multum ab
Hebraicis discrepabant. Interdum Aquilae quoque
<pb n="1012A"/>
 et Symmachi, et Theodotionis recordatus sum, ut
nec novitate nimia lectoris studium deterrerem, nec
rursum contra conscientiam meam, fonte veritatis
omisso, opinionum rivulos consectarer.</p>
</div1>

<div1>
        <head>COMMENTARIUS.</head>

<pb n="1011"/>
<p>
          <pb n="1011B"/> <emph>383</emph> <hi>
            <note>(Caput primum.)</note> Verba Ecclesiastae filii
David Regis Jerusalem.</hi> Tribus nominibus vocatum
fuisse Salomonem, Scripturae manifestissime docent: <hi>pacificum,</hi> 
 id est, SALOMONEM ( ); et IDIDIA ( ),
hoc est, <hi>dilectum Domini;</hi> et quod nunc dicitur COELETH
( ), id est, <hi>Ecclesiasten.</hi> Ecclesiastes autem
Graeco sermone appellatur, qui [ <hi>Al.</hi> quod] coetum,
id est, Ecclesiam congreget, quem nos nuncupare
possumus <hi>concionatorem,</hi> eo quod loquatur ad populum,
<pb n="1011C"/>
et sermo ejus non specialiter ad unum, sed ad
universos generaliter dirigatur. Porro <hi>pacificus,</hi> et <hi>dilectus Domini,</hi> 
 ab eo quod in regno ejus pax fuerit,
et eum Dominus dilexerit, appellatus est. Nam et
psalmi quadragesimus quartus et septuagesimus
primus, <hi>dilecti</hi> et <hi>pacifici</hi> titulo praenotantur. Qui
tametsi ad prophetiam Christi, et Ecclesiae pertinentes,
felicitatem et vires Salomonis excedunt; tamen
secundum historiam super Salomone conscripti
sunt.</p>
<p>
          <pb n="1012B"/>Is itaque juxta numerum vocabulorum tria volumina
edidit, Proverbia, Ecclesiasten, et Cantica
Canticorum. In Proverbiis parvulum docens, et quasi
de officiis per sententias erudiens. Unde, et ad filium
 ei sermo crebro repetitur. In Ecclesiaste vero maturae
virum aetatis instituens, ne quidquam in mundi
rebus putet esse perpetuum, sed caduca, et brevia
universa, quae cernimus. <emph>384</emph> Ad extremum jam
consummatum virum, et calcato saeculo, praeparatum,
<pb n="1012C"/>
in Cantico Canticorum sponsi jungit amplexibus. Nisi
enim prius reliquerimus vitia, et pompis saeculi renuntiantes,
expeditos nos ad adventum Christi paraverimus,
non possumus dicere: <hi>Osculetur me ab
osculo</hi> [Al. <hi>ab osculis] oris sui <note>(Cant. I, 1)</note>
          </hi>. Haud procul
ab hoc ordine doctrinarum et philosophi sectatores
suos erudiunt: ut primum ethicam doceant,
deinde physicam interpretentur; et quem in his profecisse
perspexerint, ad logicam usque perducant.</p>
<p>Necnon, et hoc diligentius attendendum, quod per
<pb n="1013A"/>
tres libros auctoris, diversus est titulus. In Proverbiis
enim notatur: <hi>Proverbia Salomonis filii David,
regis Israel.</hi> In Ecclesiaste vero: <hi>Verba Ecclesiastae
filii David, regis Jerusalem:</hi> superfluum quippe est
hic <hi>Israel,</hi> quod male in Graecis, et Latinis codicibus
invenitur. In Cantico autem Canticorum nec
filius David, nec rex Israel, sive Jerusalem praescribitur:
sed tantum, <hi>Canticum Canticorum Salomonis.</hi> 
Sicut enim Proverbia, et rudis institutio ad duodecim
tribus, et ad totum pertinent Israel: et quomodo
contemptus mundi non nisi metropolitis convenit, hoc
est, habitatoribus Jerusalem: ita Canticum Canticorum
ad eos proprie facit, qui tantum superna desiderant.
Ad incipientes, et proficientes, et paterna <emph>385</emph> 
 dignitas, et regni proprii merito vindicatur
<pb n="1013B"/>
auctoritas. Ad perfectos vero, ubi non timore eruditur
discipulus, sed amore, proprium nomen sufficit,
et aequalis magister est, et nescit esse se regem.
Haec interim juxta litteram.</p>
<p>Caeterum secundum intelligentiam spiritualem:
pacificus et dilectus Dei Patris, et Ecclesiastes noster
est Christus; qui medio pariete destructo, et
inimicitias in carne evacuans, fecit utrumque unum,
dicens: <hi>Pacem meam do vobis, pacem meam relinquo
vobis <note>(Joan. XIV, 27)</note>
          </hi>. De quo Pater ad discipulos: <hi>Hic est,</hi> 
 inquit <note>(Matth. III, 17)</note>, <hi>filius meus dilectus,
in quo mihi complacui: hunc audite,</hi> qui est catut
omnis Ecclesiae: Nequaquam ad synagogam Judaeorum,
sed ad gentium multitudinem loquens rex Jerusalem
vivis lapidibus exstructae: non illius, de qua
<pb n="1013C"/>
ipse ait: <hi>Jerusalem, Jerusalem, quae occidis Prophetas <note>(Matth. XXIII, 37)</note>
          </hi>;
et: <hi>Ecce relinquetur vobis domus
vestra deserta <note>(Ibid., 38)</note>
          </hi>: sed illius, per quam
jurare vetat; quia sit civitas magni regis. Hic est
filius David, ad quem caeci in Evangelio clamabant; <hi>Miserere nostri, fili David 
 <note>(Matth. IX, 27)</note>
          </hi>; et omnis
turba consona voce resonabat: <hi>Osanna filio David <note>(Matth. XXI, 9)</note>
          </hi>.
Denique non ad eum fit verbum Dei,
sicut et ad Jeremiam, et ad caeteros Prophetas: sed
quia dives est, et rex, et potens (ipse est siquidem
Verbum et sapientia, caeteraeque virtutes), verba loquitur
ad Ecclesiae viros: verba insinuat Apostolis,
de quibus cantatur in Psalmo: <hi>In omnem terram exivit
<pb n="1014A"/>
sonus eorum, et in fines orbis terrae verba eorum <note>(Psal. XVIII, 5)</note>
          </hi>.
Male igitur quidam opinantur, nos
ex hoc libro ad voluptatem et luxuriam provocari:
cum e contrario omnia, quae in mundo cernimus, vana
doceantur: NEC DEBERE EA nos studiose appetere,
quae, dum tenentur, intereant.</p>
<p> <hi>Vanitas vanitatum, dixit Ecclesiastes: Vanitas vanitatum,
et omnia vanitas.</hi> Si cuncta quae fecit Deus,
valde bona sunt, quomodo omnia vanitas, et non solum
vanitas, verum etiam vanitas vanitatum? Ut
sicut in Canticis Canticorum inter omnia carmina,
excellens carmen <emph>386</emph> ostenditur: ita in vanitate
vanitatum, vanitatis magnitudo monstretur. Tale
quid et in Psalmo scriptum est: <hi>Verumtamen universa
vanitas omnis homo vivens <note>(Psal. XXXVIII, 6)</note>
          </hi>. Si
<pb n="1014B"/>
vivens homo vanitas est; ergo mortuus vanitas vanitatum.
Legimus in Exodo, glorificatum vultum Moysi
intantum, ut filii Israel eum aspicere non possent.
Quam gloriam Paulus Apostolus ad comparationem
Evangelicae gloriae, dicit esse non gloriam: <hi>Nam
nec glorificatum est</hi>, inquit, <hi>quod glorificatum fuit
in hac parte, propter excellentem gloriam <note>(II Cor. III,
10)</note>
          </hi>. Possumus igitur et nos in hunc modum, coelum,
terram, maria, et omnia quae in hoc circulo continentur,
bona quidem per se dicere, sed ad Deum
comparata, esse pro nihilo. Et quomodo, si igniculum
lucernae videns, contentus essem ejus lumine,
et postea, orto sole, non cernerem, quod lucebat,
stellarum quoque lumina jubare viderem solis abscondi:
ita aspiciens elementa et rerum multiplicem
<pb n="1014C"/>
varietatem, admiror quidem operum magnitudinem;
recogitans autem omnia pertransire, et
mundum suo fine senescere, solumque Deum id semper
esse, quod fuerit, compellor dicere non semel,
sed bis: <hi>Vanitas vanitatum, et omnia vanitas.</hi> In Hebraeo
pro <hi>vanitate vanitatum,</hi> ABAL ABALIM ( )
scriptum est, quod, exceptis Septuaginta interpretibus,
omnes similiter transtulerunt <foreign xml:lang="greek">ἀτμός ἀτμίδων,</foreign>
sive <foreign xml:lang="greek">ἀτμῶν</foreign>: quod nos possumus <hi>vaporem</hi> fumi et <hi>auram</hi> 
tenuem, quae cito resolvitur appellare. Caducum
itaque et nihil universitatis ex hoc verbo ostenditur.
Quae enim videntur, temporalia sunt; quae autem
non videntur, aeterna. Sive quia vanitati creatura
<pb n="1015A"/>
subjecta est, et ingemiscit, parturit, et praestolatur
revelationem filiorum Dei, et nunc ex parte
cognoscimus, et ex parte prophetamus. Tamdiu omnia
vana sunt, donec veniat quod perfectum est.</p>
<p> <hi>Quid superest homini in omni labore suo, quo laborat
sub sole?</hi> Post generalem sententiam, quod vana
sint omnia, ab hominibus incipit: quod frustra in
mundi <emph>387</emph> istius labore desudent; congregantes
divitias, erudientes liberos, ambientes ad honorem,
aedificia construentes, et in medio opere subita morte
subtracti audiant: <hi>Insipiens, hac nocte auferetur anima
tua a te: quae autem parasti, cujus erunt <note>(Luc. XII,
20)</note>
          </hi>? maxime cum ex omni labore nihil secum ferant,
sed nudi in terram redeant, unde sumpti sunt.</p>
<p> <hi>Generatio vadit, et generatio venit: et terra in saeculum
<pb n="1015B"/>
stat.</hi> Aliis morientibus, nascuntur alii; et quos
videras, non videns, incipis videre quos non videras.
Quid hac vanius vanitate, quam terram manere,
quae hominum causa facta est: et ipsum hominem
terrae dominum, in pulverem repente dissolvi? Aliter,
Prima recedit generatio Judaeorum, et succedit
generatio de gentibus congregata: terra autem tamdiu
stat, quamdiu, Synagoga recedente, Ecclesia
omnis introeat. Cum enim praedicatum fuerit Evangelium
in toto orbe, tunc erit finis. Imminente vero
consummatione, coelum et terra pertransibunt. Et
signanter non ait: <hi>Terra in saeculis stat,</hi> sed <hi>in saeculum.</hi> 
Porro laudamus Dominum, non in uno saeculo,
sed in saeculis saeculorum.</p>
<p> <hi>Oritur sol, et occidit sol, et ad locum suum ducit,</hi> 
<pb n="1015C"/> <hi>et oritur ipse ibi.</hi> Sol ipse, qui in lucem mortalibus
datus est, interitum ortu suo quotidie indicat et occasu.
Qui postquam ardentem rotam Oceano tinxerit,
per incognitas nobis vias ad locum, unde exierat,
regreditur: expletoque noctis circulo, rursum de thalamo
suo festinus erumpit. Pro eo autem, quod Vulgatam
<pb n="1016A"/>
editionem sequentes posuimus, <hi>ad locum suum
ducit,</hi> in Hebraeo habet SOEPH ( ): quod Aquila
interpretatur <foreign xml:lang="greek">εἰσπνεῖ,</foreign> id est, <hi>aspirat.</hi> Symmachus
vero, et Theodotion, <hi>recurrit,</hi> quia videlicet sol revertatur
ad locum suum, et ibi, unde prius egressus
fuerat, aspiret. Hoc autem totum idcirco, ut doceat,
mutationibus temporum, <emph>388</emph> et ortu occasuque
siderum, humanam aetatem labi et interire, dum
nesciat. Aliter, Sol justitiae, in cujus alis est sanitas,
timentibus Deum oritur, et pseudoprophetis occidit
meridie. Cum autem ortus fuerit, in locum suum
nos trahit. Quo? videlicet ad Patrem. Ad hoc enim
venit, ut nos de terris ad coelum levet, et dicat; <hi>Cum exaltatus fuerit Filius hominis, omnia trahet ad
se 
 <note>(Joan. XII)</note>
          </hi>. Nec mirum, Filium ad se trahere credentes,
<pb n="1016B"/>
cum et Pater ipse ad Filium trahat: <hi>Nemo enim,</hi> 
 ait, <hi>venit ad me, nisi Pater, qui misit
me, adducat eum <note>(Joan. VI, 44)</note>
          </hi>. Iste ergo sol, quem
aliis occidere, aliis nasci diximus: et Jacob quondam
Patriarchae de Terra sancta egredienti [ <hi>Al.</hi> regredienti]
occidit, rursumque cum de Syria terram
repromissionis intraret, ortus est ei <note>(Gen. XXVIII)</note>. Lot
quoque, quoniam [ <hi>Al.</hi> quando] egressus est de Sodomis,
et venit ad civitatem, ad quam, ut festinaret,
ei fuerat imperatum, ascendit in montem, et sol
exivit super Segor <note>(Gen. XIX)</note>.</p>
<p> <hi>Vadit ad austrum, et girat ad aquilonem: girans
girando vadit spiritus, et in circulos suos revertitur
spiritus.</hi> Hinc possumus aestimare hyemis tempore
solem ad meridianam plagam currere, et per aestatem
<pb n="1016C"/>
septentrioni esse vicinum, et non per aequinoctium
autumni habere principium: sed primum
spirante favonio, quando tempore veris in foetum
cuncta rumpuntur. Quod autem ait: <hi>Girans girando
vadit spiritus, et in circulos suos revertitur,</hi> sive ipsum
solem spiritum nominavit, quod animet, et spiret,
<pb n="1017A"/>
et vigeat, et annuos orbes suo cursu expleat, ut ait
poeta <note>(Aeneid. III)</note>:
<l>Interea magnum sol circumvolvitur annum:</l>
et alibi <note>(Georgic. II)</note>:
<l>Atque in se sua per vestigia volvitur annus;</l>
sive quod et lunae lucentem globum et astra Titania:
<l>Spiritus intus alit: totamque infusa per artus</l>
<l>Mens agitat molem, et magno se corpore miscet;</l>
 <emph>389</emph> 
 non de annuo solis cursu, sed de quotidianis
semitis ejus loquitur. Obliqua enim et fracta
linea per austrum pergit ad boream, et ita revertitur
ad orientem. Aliter: Sol quando per austrum
currit, vicinior terrae est; quando per aquilonem,
<pb n="1017B"/>
sublimis attollitur. Forsitan ergo his qui hyemis
et tribulationum frigore coarctantur (ab aquilone
enim <note>(Jerem. I, 14)</note>, exardescunt mala super terram)
vicinior sol iste justitiae est: his vero qui in
boreae parte habitant, et calore privantur aestivo,
incedit procul, et per suos circulos, unde profectus
est, revertitur. Cum enim traxerit omnia ad se, et
universos suis radiis illuminaverit, fit restitutio
principalis, et est Deus omnia in omnibus. Symmachus
hunc locum ita interpretatus est: <hi>Vadit ad meridiem,
et circumit ad boream; perambulans vadit ventus,
et per quae circumierat, revertitur ventus.</hi> </p>
<p> <hi>Omnes torrentes vadunt in mare, et mare non impletur.
Ad locum de quo torrentes exeunt, illic ipsi
revertuntur, ut abeant.</hi> Putant quidam, aquas dulces,
<pb n="1017C"/>
quae in mare influunt, vel ardente desuper sole consumi,
vel salsugini [ <hi>Al.</hi> salsuginis] maris esse pabula.
 Ecce Ecclesiastes noster, et ipsarum aquarum
conditor, eas dicit per occultas venas ad capita fontium
regredi, et de matrice abysso in sua semper
ebullire principia. Melius autem Hebraei sub torrentium
et maris nomine per metaphoram de hominibus
<pb n="1018A"/>
significari arbitrantur, quod in terram, de qua
sumpti sunt, redeant: et torrentes vocentur, non
flumina, eo quod cito intercidant, nec tamen impleatur
terra multitudine mortuorum. Porro, si ad
altiora conscendimus [ <hi>Al.</hi> conscendamus], recte
turbidae aquae in mare, unde substiterant, revertuntur.
Et, ni fallor, absque additamento nusquam torrens
in bonam partem legitur. Nam <hi>Torrente voluptatis
tuae potabis illos,</hi> cum additamento dicitur <hi>voluptatis <note>(Psal. XXXV, 9)</note>
          </hi>.
Et e contrario Salvator ad torrentem
traditur Cedron <note>(Joan. XVIII, 1)</note>. <emph>390</emph> Et Elias persecutionis
tempore ad torrentem Chorath latitat,
qui et ipse siccatur <note>(III Reg. XVII, 3)</note>. Non adimpletur
autem mare insatiabile, quomodo et in Proverbiis
filiae sanguisugae <note>(Prov. XXX, 15)</note>.</p>
<p>
          <pb n="1018B"/> <hi>Omnes sermones graves non poterit vir loqui. Non
satiabitur oculus videndo, et non implebitur auris auditu.</hi> 
Non solum de physicis, sed et de ethicis quoque
scire difficile est. Nec sermo valet explicare causas
naturasque rerum, nec oculus, ut rei poscit dignitas,
intueri, nec auris, instituente doctore, ad summam
scientiam pervenire. Si enim nunc per speculum
videmus in aenigmate, et ex parte cognoscimus
et ex parte prophetamus, consequenter nec sermo
potest explicare quod nescit; nec oculus, in quo
 caecutit, aspicere; nec auris, de quo dubitat, impleri.
Simul et hoc notandum, quod omnia verba
sint gravia, et magno labore discantur, contra eos,
qui putant otiosis sibi, et vota facientibus venire notitiam
[ <hi>Al.</hi> ad notitiam] Scripturarum.</p>
<p>
          <pb n="1018C"/> <hi>Quid est quod fuit? ipsum quod erit. Et quid est,
quod factum est? ipsum quod fiet. Et non est omne
recens sub sole.</hi> Videtur mihi de his quae supra
enumeravit, generatione et generatione, mole
terrarum, ortu solis et occasu, cursu fluminum,
magnitudine Oceani, omnibusque quae aut cogitatione,
aut visu, vel auribus discimus, nunc communiter
<pb n="1019A"/>
loqui, quod nihil sit in natura rerum, quod
non ante jam fuerit. Ab initio enim mundi et homines
nati et mortui sunt, et terra super aquas
librata constitit, et sol ortus occubuit. Et ne plura
percurram, et avibus volare, et natare piscibus, et
terrestribus ingredi, et serpentibus labi, Deo artifice
concessum est. Huic quid simile sententiae et Comicus
ait:
<l>Nihil est dictum, quod non sit dictum prius.</l>  <hi>
            <note>(Terent. in Prolog. Eunuchi)</note>.</hi> </p>
<p>Unde praeceptor meus Donatus, cum istum versiculum
exponeret: <hi>Pereant,</hi> inquit, <hi>qui ante nos
nostra dixerunt.</hi> Quod si in sermonibus nihil novum
dici potest, quanto magis in administratione mundi,
quae ab initio sic <emph>391</emph> perfecta est, ut requiesceret
<pb n="1019B"/>
Deus ab operibus suis in die septima! Legi in quodam
 libro: Si omne, quod sub sole factum est fuit in
praeteritis saeculis antequam fieret, et homo jam sole
condito factus est: fuit ergo homo, antequam sub
sole fieret. Sed excluditur, quod hac ratione, et jumenta,
et culices, et minuta quaeque, et magna animalia
ante dicerentur fuisse, quam coelum. Nisi forte
illud respondeat, ex consequentibus ostendi, non de
caeteris animalibus, sed de homine Ecclesiastae esse
sermonem. Ait enim: <hi>Non est omne recens sub sole,
quod loquatur, et dicat: Ecce hoc novum est.</hi> Animalia
autem non loqui, sed tantum hominem: quod si
loquantur animalia novum esse, et solvi sententiam,
nihil novum esse sub sole.</p>
<p> <hi>Estne verbum de quo dicatur, vide hoc novum est:
<pb n="1019C"/>
jam fuit in saeculis, quae fuerunt ante nos.</hi> Apertius
hoc Symmachus transtulit: <hi>Putasne est, qui possit
dicere: Vide, hoc novum est, et jam factum est in saeculo,
quod fuit ante nos.</hi> Cum superioribus autem
congruit, quod nihil novum in mundo fiat: nec sit
 aliquis, qui possit exsistere, et dicere, ecce hoc
<pb n="1020A"/>
novum est: siquidem omno quod se putaverit novum
ostendere, jam in prioribus saeculis fuit. Nec putemus
signa, atque prodigia, et multa, quae arbitrio
Dei nova in mundo fiunt, in prioribus saeculis esse
jam facta: et locum invenire Epicurum, qui asserit
per innumerabiles periodos eadem, et eisdem in locis,
et per eosdem fieri. Alioquin et Judas crebro
prodidit, et Christus passus est saepe pro nobis, et
caetera quae facta sunt, et futura, in easdem similiter
periodos revolventur. Sed dicendum, quod ex praescientia
et praedestinatione Dei jam ea facta sint,
quae futura sunt. Qui enim electi sunt in Christo
ante constitutionem mundi, in prioribus saeculis jam
fuerunt.</p>
<p> <hi>Non est memoria primis, et quidem novissimis quae
<pb n="1020B"/>
futura sunt, non erit eis memoria apud eos qui futuri
sunt in novissimo.</hi> Quomodo praeterita apud nos <emph>392</emph> 
 abscondit oblivio: sic ea quae vel nunc fiunt,
vel quae futura sunt, hi qui nasci habent, scire non
poterunt, et cuncta silentio praeteribunt, et quasi
non fuerint abscondentur: et complebitur illa sententia: <hi>Vanitas vanitatum et omnia vanitas.</hi> 
 Nam
et Seraphim propterea faciem suam et pedes velant,
quia prima et extrema cooperta sunt. Juxta
autem Septuaginta Interpretes, qui dixerunt: <hi>Non
est memoria primis</hi>, <hi>et quidem novissimis qui futuri
sunt, non erit eis memoria cum his, qui futuri
sunt in novissimo <note>(Matth. XX, 16)</note>
          </hi>: ille de Evangelio
sensus est, quod qui in isto saeculo primi sunt, sint
omnium novissimi. Et quia Deus, ut benignus et clemens,
<pb n="1020C"/>
minimorum quoque, et omnium recordatur,
his qui propter vitium suum novissimi esse meruerunt,
non tantam dabit gloriam, quantam his qui se
humiliantes novissimi in mundo esse voluerunt. Dicitur
itaque et in consequentibus: <hi>Non est memoria 
 sapientis cum stulto in aeternum.</hi> </p>
<p>
          <pb n="1021A"/> <hi>Ego Ecclesiastes fui rex super Israel in Jerusalem.</hi> Hucusque praefatio generaliter de omnibus disputantis
[ <hi>Al.</hi> disputans]: nunc ad semetipsum redit, et
quis fuerit, quomodo experimento universa cognoverit,
docet. Aiunt Hebraei hunc librum Solomonis
esse, poenitentiam agentis, quod in sapientia divitiisque
confisus, per mulieres offenderit Deum.</p>
<p> <hi>Et dedi cor meum ad inquirendum et considerandum
in sapientia de omnibus quae fiunt sub sole. Hanc
occupationem malam dedit Deus filiis hominum, ut occuparentur
in ea.</hi> Verbum ANIAN ( ) Aquila, Septuaginta
et Theodotio <foreign xml:lang="greek">περισπασμόν</foreign> similiter transtulerunt,
quod in <hi>distentionem</hi> Latinus Interpres expressit,
eo quod in varias sollicitudines mens hominis
distenta lanietur. Symmachus vero <foreign xml:lang="greek">ἀσχολίαν,</foreign> id est,
<pb n="1021B"/> <hi>occupationem</hi> 
 transtulit. Quia igitur saepius in hoc volumine
nominatur, sive <hi>occupationem,</hi> sive <hi>distentionem,</hi> 
sive quid aliud dixerimus, ad superiorem sensum
cuncta referantur. Dedit ergo Ecclesiastes primo
omnium mentem suam <emph>393</emph> ad sapientiam requirendam,
et ultra licitum se extendens, voluit
causas, rationesque cognoscere: quare parvuli corriperentur
a daemone, cur naufragia et justos, et
impios pariter absorberent. Utrum haec, et his similia
casu evenirent, an judicio Dei. Et si casu, ubi
providentia? si judicio, ubi justitia Dei? Haec, inquit,
nosse desiderans, intellexi superfluam curam,
et sollicitudinem per diversa cruciantem a
Deo hominibus datam, ut scire cupiant, quod scire
non licitum est. Pulchre autem causa praemissa, a
<pb n="1021C"/>
Deo data distentio est. Quomodo enim in Epistola ad
Romanos scribitur: <hi>Propter quod tradidit eos Deus in
passiones ignominiae <note>(Rom. I, 6)</note>
          </hi>. Et iterum: <hi>Propter
quod tradidit eos Deus in reprobum sensum, ut faciant
quae non oportet <note>(Ibid., 28)</note>
          </hi>. Ac deinde: <hi>Propterea
tradidit eos Deus in desideria cordis sui in immunditiam <note>(Ibid., 24)</note>
          </hi>.
Et ad Thessalonicenses: <hi>Propterea
mittet eis Deus operationem erroris <note>(II Thess. II, 10)</note>
          </hi>.
 Et prius causae ostenduntur, quare vel passionibus
ignominiae, vel sensui reprobo, vel cordis sui desideriis
concedantur [ <hi>Al.</hi> concidantur], aut quid fecerint,
ut operationem erroris accipiant. Ita et in praesentiarum
idcirco Deus distentionem malam dedit
hominibus, ut distendantur in ea, quia prius
<pb n="1022A"/>
sponte sua et propria voluntate haec vel illa fecerunt.</p>
<p> <hi>Vidi universa</hi> [Al. <hi>omnia] opera, quae facta sunt sub
sole, et ecce omnia vanitas, et praesumptio spiritus.</hi> Necessitate
compellimur, ut crebrius, quam volumus
de verbis Hebraicis disseramus. Nec enim possumus
scire sensum, nisi eum per verba discamus.
 ROOTH ( ) Aquila, et Theodotio <foreign xml:lang="greek">νομὴν,</foreign> Symmachus <foreign xml:lang="greek">βόσκησιν</foreign>
 transtulerunt. Septuaginta autem Interpretes
non Hebraeum sermonem expressere, sed
Syrum, dicentes <foreign xml:lang="greek">προαίρεσιν.</foreign> Sive ergo <foreign xml:lang="greek">νομὴ,</foreign> sive <foreign xml:lang="greek">βόσκησις,</foreign>
 a pastione vocabulum est: <foreign xml:lang="greek">προαίρεσις</foreign>
autem melius <hi>voluntatem,</hi> quam <hi>praesumptionem</hi> 
sonat. Dicitur autem, quod agat unusquisque
quod velit, et sibi rectum esse videatur, atque in
diversa libero homines ferantur arbitrio, et vana
<pb n="1022B"/>
sint universa sub sole, dum invicem nobis in bonorum
et malorum finibus displicemus. Dicebat mihi
Hebraeus, quo <emph>394</emph> Scripturas sanctas instituente
perlegi, quod supra scriptum ROOTH verbum, magis
in hoc loco afflictionem, et malitiam, quam pastionem,
et voluntatem significaret: non a malo, quod
est contrarium bono, sed ab eo, quod in Evangelio
scribitur: <hi>Sufficit diei malitia sua <note>(Matth. VI, 34)</note>
          </hi>.
Quam Graeci significantius <foreign xml:lang="greek">κακουχίαν</foreign> vocant, et
esse sensum: Consideravi universa, quae in mundo
fiunt, et nihil aliud deprehendi, quam vanitatem,
et malitias, id est miserias spiritus, quibus anima
diversis cogitationibus afflictatur.</p>
<p> <hi>Perversus non poterit adornari</hi>, <hi>et imminutio non
poterit numerari.</hi> Qui perversus est, nisi ante corrigatur,
<pb n="1022C"/>
non poterit adornari. Recta ornatum recipiunt,
curva correctionem. Perversus non dicitur,
nisi qui depravatus a recto est. Hoc contra haereticos,
qui quasdam naturas introducunt, quae non recipiunt
sanitatem. Et quia imminutio, hoc est, quod
deest, non potest numerari: propterea tantum primogenita
Israel numerata sunt. Feminae vero, et
servi, et parvuli, et vulgus ex Aegypto, nequaquam
plenitudo, sed imminutio exercitus, absque numero
praetermissi sunt. Potest et hic esse sensus: Tanta
malitia in mundi hujus capacitate versatur, ut ad integrum
boni statum mundus redire vix valeat, nec
possit facile recipere ordinem et perfectionem
suam, in quibus primum conditus est. Aliter, Omnibus
<pb n="1023A"/>
per poenitentiam in integrum restitutis, solus
diabolus in suo permanebit errore. Cuncta enim,
quae sub sole facta sunt, illius arbitrio et spiritu
malignitatis eversa sunt, dum ad ejus instinctum
peccatis peccata cumulantur. Denique, Tantus est
numerus seductorum et eorum qui de grege Domini
ab eo rapti sunt, ut supputatione non queat comprehendi.</p>
<p> <hi>Locutus sum ego cum corde meo, dicens: Ecce ego
magnificatus sum, et adjeci sapientiam super omnes,
qui fuerunt ante me in Jerusalem, et cor meum vidit
multam sapientiam et scientiam.</hi> Sapientior fuit Salomon,
non Abraham, et Moyse, et caeteris Sanctis,
sed his qui fuerunt ante se in Jerusalem. Legimus
et in Regnorum libris, multae sapientiae fuisse Salomonem,
<pb n="1023B"/> <emph>395</emph> 
 et hoc a Deo donum prae caeteris postulasse.
Mundi ergo cordis oculus multam sapientiam
et scientiam contuetur; quia non ait: Multam
sapientiam et scientiam sum locutus; sed, Multam
sapientiam et scientiam vidit cor meum. Non enim
possumus eloqui omnia, quae sentimus.</p>
<p> <hi>Et dedi cor meum, ut nossem sapientiam et scientiam,
errores et stultitiam: cognovi quia et hoc est pastio
venti,</hi> sive <hi>praesumptio spiritus.</hi> Contrariis contraria
intelliguntur. Et sapientia prima est, stultitia caruisse.
Stultitia autem carere non potest, nisi qui
intellexerit eam. Unde et plurima in rebus noxia
sunt creata, ut dum vitamus ea, ad sapientiam erudiamur.
Aequalis ergo studii fuit Salomoni scire sapientiam
et scientiam, et e regione errores et stultitiam:
<pb n="1023C"/>
ut in aliis appetendis et aliis declinandis,
vera ejus sapientia probaretur. Sed in hoc quoque,
ut in caeteris, dicit pavisse se ventos, et non valuisse
perfectam comprehendere veritatem. De praesumptione
spiritus, sive pastione venti, quae saepius
in hoc libro dicitur, supra disseruisse sufficiat.</p>
<p> <hi>Quia in multitudine sapientiae, multitudo furoris:
et qui apponit scientiam, apponit dolorem.</hi> Quanto magis
quis sapientiam fuerit consecutus, tanto plus
indignatur subjacere vitiis, et procul esse a virtutibus,
quas requirit <note>(Sap. VI, 7)</note>. Quia autem potentes
potenter tormenta patientur, cuique plus
creditur, plus exigitur ab eo, propterea apponit
dolorem, qui apponit scientiam, et contristatur
moerore secundum Deum, doletque super delictis
<pb n="1023D"/>
suis. Unde et Apostolus ait: <hi>Et quis est, qui laetificat
me, nisi qui contristatur ex me <note>(II Cor. II, 2)</note>
          </hi>?
Nisi forte et hoc intelligendum, quod sapiens vir doleat
tam in abdito et profundo latere sapientiam,
nec ita se praebere mentibus, ut lumen visui; sed
per tormenta quaedam, et intolerandum laborem,
jugi meditatione et studio provenire.</p>
<p>
          <pb n="1024A"/> <hi>
            <note>(Cap. II.)</note> Dixi ego in corde meo: Veni nunc, tentabo
te in laetitia, et videbo in bono: et ecce etiam hoc vanitas.</hi> 
Postquam in multitudine sapientiae et adjectione
scientiae, laborem et dolorem esse deprehendi,
et nihil aliud, nisi cassum et sine fine certamen,
transtuli me ad laetitiam, ut luxu fluerem, congregarem
opes, <emph>396</emph> divitiis abundarem, et perituras
voluptates caperem, antequam morerer. Sed et in
hoc vanitatem meam ipse perspexi, dum praeterita
voluptas praesentem non juvat, et exhausta non satiat.
Non solum autem corporalis laetitia, sed etiam
spiritualis est tentatio possidenti, ut indigeam corripiente
me stimulo, et angelo Satanae, qui me colaphizet,
ne elever <note>(II Cor. XII, 7)</note>. Unde et Salomon: <hi>Divitias,</hi> 
 inquit, <hi>et paupertatem ne dederis mihi (Prov.
<pb n="1024B"/>
XXX, 8)</hi>: Statimque subdidit: <hi>Ne satiatus mendax
fiam; et dicam, quis me conspicit <note>(Ibid., 9)</note>
          </hi>? Siquidem
et diabolus per bonorum abundantiam concidit.
Unde et in Apostolo scriptum est: <hi>Ne in superbiam
elatus, in judicium incidat diaboli <note>(I Tim. III, 6)</note>
          </hi>, id
est, in tale judicium, in quo etiam diabolus incidit.
Sed et hoc possumus dicere, propterea nunc laetitiam
spiritualem, sicut et caetera, vanitatem pronuntiari,
quod per speculum eam videamus et in aenigmate.
Cum autem facie ad faciem fuerit revelata,
tunc eam nequaquam vanitatem, sed veritatem vocari.</p>
<p> <hi>Risui dixi amentiam, et jocunditati, quid hoc facis?</hi> Ubi nos <hi>amentiam</hi> legimus, in Hebraeo habet
MOLAL ( ), quod Aquila <foreign xml:lang="greek">πλάνησιν,</foreign> id est, <hi>errorem:</hi> 
<pb n="1024C"/>
Symmachus <foreign xml:lang="greek">θόρυβον,</foreign> hoc est, <hi>tumultum,</hi> interpretati
sunt. Septuaginta vero, et Theodotio, sicut in pluribus
locis, ita et in hoc quoque concordant, et
transtulerunt <foreign xml:lang="greek">περιφορὰν,</foreign> quam nos, verbum de verbo
exprimentes, <hi>circumlationem</hi> possumus dicere. Quomodo
igitur hi, qui circumferuntur omni vento
doctrinae, instabiles sunt, et in diversa fluctuant <note>(Ephes. IV, 14)</note>:
sic qui illo risu cachinnant, quem
Dominus in Evangelio <note>(Luc. VI, 25)</note> fletu dicit mutandum,
errore saeculi raptantur et turbine, non intelligentes
ruinam peccatorum suorum, neque praeterita
vitia plangentes; sed putantes brevia bona esse
perpetua, et in his exsultantes, quae magis digna
sunt planctu. Potest hoc et de haereticis accipi, qui
falsis dogmatibus acquiescentes, laeta sibi et prospera
<pb n="1024D"/>
repromittunt.</p>
<p> <hi>Consideravi in corde meo</hi>, <hi>ut traherem in vino carnem
meam, et cor meum deduxit me in sapientiam, et
ut obtinerem in stultitiam, donec viderem quid esset
bonum filiis hominum, quod facerent sub sole numero
dierum vitae suae.</hi> Volui vitam tradere <emph>397</emph> deliciis,
et carnem meam ab omnibus curis liberare, et
<pb n="1025A"/>
quasi vino, sic voluptate sopire; sed cogitatio mea, et
ratio naturalis, quam etiam peccatoribus Deus auctor
inseruit, retraxerunt me, et deduxerunt ad sapientiam
requirendam stultitiamque calcandam, ut
viderem quidnam illud esset boni, quod homines in
vitae suae possent agere curriculo. Eleganter autem
voluptatem ebrietati comparavit. Siquidem ebrietas
evertit animi vigorem, quam qui potuerit sapientia
commutare, et (ut in quibusdam codicibus habetur) <hi>obtinere laetitiam</hi> 
 spiritualem; is poterit ad
scientiam rei istius pervenire, quid in hac vita appetendum
sit, quid vitandum.</p>
<p> <hi>Magnificavi opera mea: aedificavi mihi domos: plantavi
mihi vineas,</hi> et caetera usque ad eum locum, in
quo ait: <hi>Sapientis oculi in capite ejus, et stultus in
<pb n="1025B"/>
tenebris ambulat.</hi> Antequam de singulis disseram,
videtur mihi utile brevi cuncta sermone comprehendere,
et quasi in unum corpus sensum redigere,
ut possint facilius intelligi, quae dicuntur. Omnia
quae putantur in saeculo bona, quasi rex et potens
habui. Aedificavi mihi in excelsum palatia, vitibus
montes collesque consevi. Et ne quid deesset ad
luxum, hortos mihi pomariaque plantavi, diversas
arbores instituens, quas collectae in piscinas aquae
 desuper irrigarent, ut longius viror humore perpeti
nutriretur. Servorum quoque sive emptorum,
sive vernaculorum, mihi fuit innumerabilis multitudo,
et quadrupedum greges multi, boum scilicet
et ovium, quantum nullus ante me rex habuit in
Jerusalem. Sed et thesauri argenti et auri innumerabiles
<pb n="1025C"/>
condebantur, quos mihi diversorum regum
munera et gentium tributa contulerant. Unde et
accidit, ut nimiis opibus ad majores delicias provocarer,
 et musicarum artium chori, mihi tibia, lyra,
voce concinerent, et uterque sexus in conviviis ministraret:
sed quanto ista crescebant, tanto sapientia
deerat. Nam in quamcumque voluptatem me cupido
traxisset, infrenis ferebar et praeceps, <emph>398</emph> putabamque
hunc esse fructum laborum meorum, si
ipse in libidine luxuriaque consumerer. Tandem in
memet reversus, et quasi de gravi somno evigilans,
<pb n="1026A"/>
aspexi ad [ <hi>Al.</hi> et] manus meas, et opera mea plena
vanitatis, plena sordium, plena spiritu erroris intuitus
sum. Nihil enim, quod in mundo putabatur
bonum, bonum potui reperire. Reputans igitur, quae
essent sapientiae bona, et quae stultitiae mala, consequenter
in laudem illius hominis erupi, qui post vitia
se refrenans, virtutum possit esse sectator. Magna
quippe distantia est inter sapientiam et stultitiam,
et quantum dies distat a nocte, tantum virtutes a
vitiis separantur. Videtur mihi itaque, qui sapientiam
sequitur, oculos in coelum semper erigere, et
in sublime os habere surrectum, eaque, quae supra
suum verticem sunt, contemplari. Qui vero stultitiae
et vitiis deditus sit, versari in tenebris, et in rerum
ignorantia volutari. <hi>Magnificavi opera mea,</hi> etc.
<pb n="1026B"/>
Magnificat opera sua, qui juxta imaginem conditoris
in superna sustollitur. Et aedificat domos, ut veniant
Pater, et Filius, et Spiritus sanctus, et habitent in
eis. Et plantat vineas, ad quas Jesus liget asinam
suam.</p>
<p> <hi>Feci mihi hortos et pomaria: plantavi in illis lignum
omne fructiferum.</hi> In domo divitis non solum aurea
vasa sunt et argentea, sed et lignea et fictilia <note>(II Tim.
XX)</note>. Fiunt igitur et horti propter imbecilliores
quosque et infirmos. Nam qui infirmus est, oleribus
vescitur <note>(Rom. XIV, 2)</note>. Plantantur arbores, non
 <hi>omnes fructiferae,</hi> ut in Latinis codicibus habemus:
sed <hi>omnes fructus,</hi> hoc est, diversarum frugum atque
pomorum, quia diversae sunt gratiae in Ecclesia: et
alius est oculus, alius manus, alius pes, et, quae
<pb n="1026C"/>
verecundiora nostra sunt, his majorem honorem
circumdamus <note>(I Cor. XII)</note>. Inter quas frugiferas arbores
aestimo tenere primatum lignum vitae, quod
est sapientia. Nisi enim in medio illa plantetur,
ligna caetera siccabuntur.</p>
<p> <hi>Feci mihi piscinas aquarum, ad irrigandum</hi> <emph>399</emph> <hi>ex
eis saltum germinantem lignum.</hi> Ligna saltuum,
ligna silvarum, quae non sunt frugifera, quae poma
non afferunt, non aluntur imbre coelesti, non supernis
aquis, sed his quae in piscinas de rivulis colliguntur.
Nam Aegyptus humilis et jacens, quasi hortus
<pb n="1027A"/>
olerum, terrenis et de Aethiopia venientibus
aquis, irrigatur. Terra vero repromissionis, quae
montuosa est et erecta, temporaneam et serotinam
pluviam exspectat e coelo.</p>
<p> <hi>Mercatus sum servos, et ancillas, et vernaculi fuerunt
mihi, et quidem possessio armenti et ovium multa
fuit mihi</hi>. Si volumus Ecclesiasten, ut supra diximus,
etiam nunc ad Christi referre personam, possumus
servos ejus dicere, qui habeant spiritum timoris
in servitute, et spiritualia magis desiderant, quam
teneant. Ancillas vero eas animas appellare, quae
adhuc corpori terraeque sunt deditae. Vernaculos
quoque illos qui sunt quidem de Ecclesia, et servos,
et ancillas, de quibus diximus, antecedunt: necdum
tamen libertate donati sunt, nec nobilitate a Domino.
<pb n="1027B"/>
Sunt autem et alii in familia Ecclesiastae,
instar boum et ovium, propter opera et simplicitatem:
qui absque ratione et scientia Scripturarum
laborant quidem in Ecclesia, sed necdum ad id pervenere,
ut homines esse mereantur, et redeant ad
imaginem conditoris. Diligentius nota quod in servis,
et ancillis, et vernaculis multitudo non additur,
in bobus vero et ovibus dicitur, <hi>possessio armenti et
ovium multa fuit mihi.</hi> Plura quippe in Ecclesia armenta,
quam homines; plures oves, quam servi, ancillae
atque vernaculi. Illud vero, quod in fine dicitur:</p>
<p> <hi>Super omnes, qui fuerunt ante me in Jerusalem.</hi> Non ad grandem gloriam pertinet Salomonis, uno
patre suo rege se ditiorem fuisse, quia sub Saule,
necdum regnabatur in Jerusalem, et a Jebusaeis,
<pb n="1027C"/>
qui ipsi urbi insederant, tenebatur. Altius itaque
tractandum, quae sit Jerusalem: et quomodo Ecclesiastes,
ante omnes, qui se praecesserunt reges in
Jerusalem, ditior fuerit.</p>
<p> <hi>Congregavi mih argentum, et aurum, et substantias
regum et provinciarum. Feci mihi cantores et cantatrices,
et delicias</hi> <emph>400</emph> <hi>filiorum hominum, ministros
vini et ministras.</hi> Argentum et aurum semper Scriptura
divina super sermone ponit et sensu. Unde et
in sexagesimo septimo psalmo, columba quae interpretatur
in spiritu, manifestiores et visui expositas
alas deargentatas habet, occultiorem vero intrinsecus
sensum in auri pallore operit. Regum autem substantias,
et provinciarum, sive regionum, in credentium
congregavit Ecclesiam; illorum regum, de
<pb n="1027D"/>
quibus psalmista canit: <hi>Astiterunt reges terrae, et
<pb n="1028A"/>
principes convenerunt in unum <note>(Psal. II, 2)</note>
          </hi>: illarumque
regionum in quas oculos levari Salvator praecepit:
quia jam candeant ad metendum <note>(Joan. IV)</note>.
Possunt regum substantiae et philosophorum dici
dogmata, et scientiae saeculares, quas Ecclesiasticus
vir diligenter intelligens, apprehendit sapientes in
astutia eorum, et perdit sapientiam sapientium, et
prudentiam prudentium reprobat <note>(I Cor. I)</note>. Cantores
quoque et cantatrices, illi vel illae sunt, qui
psallunt spiritu, psallunt et mente. Cantator quasi
vir et robustus et spiritualis de altioribus canit. Cantatrix
vero adhuc circa materiam volutatur, quam
Graeci <foreign xml:lang="greek">ὕλην</foreign> vocant; nec potest vocem suam in sublime
tollere. Ubicumque ergo in Scripturis femina
legitur et sexus fragilior, ad materiae intelligentiam
<pb n="1028B"/>
transferamus. Unde et Pharao non vult masculos
vivificari, sed tantum feminas, quae materiae sunt
vicinae <note>(Exod. I)</note>. Et e contrario nullus Sanctorum,
nisi perraro feminas genuisse narratur. Solusque
Salphaath, qui in peccatis mortuus est, omnes filias
genuit <note>(Num. XXV)</note>. Jacob inter duodecim Patriarchas,
unius filiae pater est, et ob ipsam periclitatur <note>(Gen. XXX)</note>.
Deliciae quoque filiorum hominum super
sapientia intelligendae, quae ad instar paradisi habet
 pomaria varia, et multiplices voluptates. Et de
ipsa praecipitur: <hi>Delectare in Domino, et dabit tibi
petitiones cordis tui <note>(Psal. XXXVI, 4)</note>
          </hi>. Et in alio loco: <hi>Torrente voluptatis tuae potabis eos 
 <note>(Psal. XXXVIII,
2)</note>
          </hi>. Nam de vini fusoribus, et vini fusitricibus (ad
distinctionem quippe nunc masculini, feminino genere
<pb n="1028C"/>
volui declinare, quod Latinus sermo non recipit)
aliud multo, quam in promptu est, Aquila interpretatur.
Non enim homines, viros videlicet, et <emph>401</emph> 
 feminas, sed vasculorum species nominavit, <foreign xml:lang="greek">κυλίκιον</foreign>
 et <foreign xml:lang="greek">κυλίκια</foreign> vocans, quod Hebraice dicitur
SADDA ( ) et SADDOTH ( ). Denique Symmachus,
licet verbum non potuerit exprimere de verbo, ab
hac opinione non longe est, dicens: <hi>Mensarum
species, et appositiones.</hi> Sive igitur urceos, sive
scyphos, sive crateres, qui in ministeriis ordinantur,
auro gemmisque distinctos Salomonem habuisse
credendum est: et quod ex uno <foreign xml:lang="greek">κυλικίῳ,</foreign> id
est, <hi>cratere,</hi> aliis <foreign xml:lang="greek">κυλικίοις,</foreign> minoribus scilicet <hi>vasculis,</hi> 
hauriretur: et per ministrorum manus potantium
vinum turba susciperet. Quia igitur Ecclesiasten
<pb n="1028D"/>
interpretamur in Christo: et sapientia
<pb n="1029A"/>
in cratere mixto in Proverbiis praetereuntes ad se
convocat: Corpus Domini nunc craterem magnum
debemus accipere, in quo non meraca Divinitas,
ut in coelestibus fuit, sed propter nos humanitate
media temperata est, et per Apostolos, minora <foreign xml:lang="greek">κυλίκια,</foreign>
scyphos parvulos et crateras, in toto orbe
credentibus effusa sapientia est.</p>
<p> <hi>Et magnificatus sum, et adjeci sapientiam super
omnes qui fuerunt ante me in Jerusalem: et quidem
sapientia mea stetit mihi.</hi> Magnificatum Ecclesiasten,
minime videtur Domino convenire, nisi forte ei illud
aptemus: <hi>Proficiebat sapientia et aetate et gratia <note>(Luc.
II, 52)</note>
          </hi>. Et: <hi>Propter quod illum Deus exaltavit <note>(Phil.
II, 9)</note>
          </hi>. Quod autem ait: <hi>Qui fuerunt ante me in Jerusalem,</hi> 
de his dicit, qui ante adventum suum, congregationem
<pb n="1029B"/>
Sanctorum et Ecclesiam gubernarunt.
Si spiritualiter intelligimus Scripturas, ditior est
Christus omnibus [ <hi>Al.</hi> ab hominibus]: si tantum
carnaliter, melius intelligitur Synagoga, quam Ecclesia.
Tulit ergo velamen, quod fuit positum super
vultum Moysi <note>(Exod. XXXIV)</note>, et pleno lumine faciem
ejus videre nos fecit <note>(II Cor. III)</note>. Porro stetisse sapientiam
sibi, ille sensus est, quod etiam in carne
posito sibi <emph>402</emph> permanserit sapientia. Qui profectum
habet in sapientia, non ei stat sapientia; qui
autem non recipit profectum, nec per momenta succrescit,
sed semper in plenitudine est, iste dicere
potest: <hi>Et stetit mihi sapientia.</hi> </p>
<p> <hi>Et omne quod postulaverunt oculi mei, non tuli ab
eis: nec prohibui cor meum ab omni laetitia: quia cor
<pb n="1029C"/>
meum laetatum est in omni labore meo. Et haec fuit
portio mea ex omni labore meo.</hi> Oculi animae et mentis
intuitus contemplationem desiderant spiritualem,
quam peccator ignorans, prohibet a vera jocunditate
cor suum. Huic ergo se Ecclesiastes totum dedit, et
leve tribulationis [ <hi>Al.</hi> leves tribulationes] in saeculo,
aeterna gloria compensavit. Haec enim portio nostra
est, praemiumque perpetuum, si hic pro virtutibus
laboremus.</p>
<p> <hi>Et respexi ego ad omnia opera mea, quae fecerant
manus meae, et in labore quo laboraveram faciens.</hi> Qui
cum diligentia et cautione agit universa, haec potest
dicere.</p>
<p> <hi>Et ecce omnia vanitas, et voluntas spiritus. Et non
est abundantia sub sole.</hi> Quomodo in caeteris vilia
<pb n="1029D"/>
cuncta reputavit, quae sub sole sunt, et pro voluntatum
varietate diversa. <hi>Et non est abundantia sub sole</hi> 
<pb n="1030A"/> <note>(Psal. XVIII, 6)</note>.
Christus in sole posuit tabernaculum
suum. Itaque qui necdum ad solis claritatem, ordinem,
constantiamque pervenit [ <hi>Al.</hi> pervenerit], in
hoc Christus nec habitare poterit, nec abundare.</p>
<p> <hi>Et respexi ego, ut viderem sapientiam, et errores et
stultitiam: quia quis est hominum, qui possit ire post
regem atque factorem suum?</hi> Quia in superioribus
usque ad eum locum in quo Scriptura ait: <hi>Sapientis
oculi in capite ejus,</hi> uno cuncta sermone comprehenderam,
volens sensum breviter indicare, et ob id
rursum secundum <foreign xml:lang="greek">ἀναγωγὴν</foreign>, aliqua <emph>403</emph> perstrinxeram,
nunc juxta id quod coeperam, exponere debeo.
Multum enim a Septuaginta interpretatione in hoc
loco diversus est sensus. Dicit autem se, post delicias
voluptatesque damnatas, revertisse ad sapientiam
<pb n="1030B"/>
perquirendam, in qua plus erroris stultitiaeque
repererit, quam verae certaeque prudentiae. Non enim
posse hominem tam liquido et pure scire sapientiam
creatoris et regis sui, quam scit ille, qui conditor
est. Itaque, et illa quae novimus, opinari nos potius
quam tenere, et aestimare magis quam scire, quod
verum est.</p>
<p> <hi>Et vidi ego, quia est abundantia sapientiae super stultitiam,
sicut abundantia lucis super tenebras.</hi> Licet, inquit,
ipsam hominum sapientiam mixtam errore perviderim,
nec tam pure in nostros animos illabi posse,
quam est in rege et conditore nostro; tamen magnam
etiam in eo quod est, differentiam inter illam et
stultitiam esse cognovi, quantum potest distare dies
a nocte, lumen a tenebris.</p>
<p>
          <pb n="1030C"/> <hi>Sapientis oculi in capite ejus, et stultus in tenebris
ambulat. Et cognovi ego, quia eventus unus eveniet omnibus
eis.</hi> Qui in perfectum virum pervenerit, et meruerit
ut caput ipsius Christus sit, oculos suos semper
habebit ad Christum, et eos in sublime elevans,
numquam de inferioribus cogitabit. Cum haec se ita
habeant, et inter sapientem et stultum tanta distantia
sit, quod alter diei, alter tenebris comparetur,
ille oculos ad coelum levet, iste in terram deprimat:
repente mihi cogitatio ista subrepsit, quare sapiens
et stultus communi finiantur interitu, cur eaedem
plagae, idem eventus, eadem mors, pares utrumque
angustiae premant.</p>
<p> <hi>Et dixi ego in corde meo, sicut eventus stulti, ita et
mihi eveniet, et ut quid sapiens factus sum? Et locutus
<pb n="1030D"/>
sum in corde meo, quoniam hoc quoque vanitas. Non
enim erit memoria sapientis cum stulto in aeternum, eo
<pb n="1031A"/>
quod ecce diebus qui supervenient, universa oblivio cooperiet:
et quomodo morietur sapiens cum stulto?</hi> Dixi,
sapiens et stultus, justus et impius, aequali sorte morientur,
et omnia in hoc saeculo mala eventu simili
sustinebunt; quid ergo mihi prodest, quod secutus
sum sapientiam, <emph>404</emph> et plus caeteris laboravi? Rursum
cogitans et diligenter mecum mente pertractans,
sententiam meam vanam esse deprehendi. Non
enim similiter sapiens et insipiens habebunt in futuro
memoriam, quando consummatio veniet universitatis:
et nequaquam pari exitu tenebuntur, quia
hic ad refrigeria, ille perget ad poenam. Apertius in
hoc loco sensum Hebraicum Septuaginta interpretes
transtulerunt, licet verborum ordinem non sint secuti: <hi>Et ut quid sapiens factus sum ego? Tunc abundanter
<pb n="1031B"/>
locutus sum in corde meo, quoniam insipiens ex
abundantia loquitur: quoniam hoc quoque vanitas, quia
non est memoria sapientis cum stulto in aeternum,</hi> 
 et
caetera. Quod videlicet priorem opinationem suam
stultam esse convincens, insipienter se locutum esse
testatus sit, et errasse, quia ante sic senserit.</p>
<p> <hi>Et odivi vitam, quia malum super me opus quod factum
est sub sole, quia omnia vanitas et pastio venti.</hi> Si
mundus in maligno positus est, et in tabernaculo
isto Apostolus ingemiscit dicens: <hi>Miser ego homo,
quis me liberabit de corpore mortis hujus <note>(Rom. VII,
24)</note>
          </hi>? recte odio habet omne quod sub sole factum
est. Ad comparationem quippe paradisi et illius vitae
beatitudinem, in qua spiritualibus pomis et virtutum
deliciis fruebamur: nunc quasi in ergastulo et
<pb n="1031C"/>
carcere sumus et valle lacrymarum, in sudore vultus
nostri comedentes panem.</p>
<p> <hi>Et odivi ego omnem laborem meum, quem ego laboro
sub sole, quia dimitto illum homini, qui futurus est post
me. Et quis scit utrum sapiens sit, an stultus? et dominabitur
in omni labore meo, quo laboravi, et in quo
sapiens factus sum sub sole: sed et hoc vanitas.</hi> Videtur
quidem de divitiis et opibus rectractare, quod secundum
Evangelium repentina morte subtracti, quali
moriamur haerede, nesciamus: utrum stultus an sapiens
sit, qui nostro est labore fruiturus. Quod Salomoni
quoque accidit: non enim similem sui habuit
filium Roboam. Ex quo intelligimus, ne filium quidem
patris haereditate dignum esse, si stultus sit.
<pb n="1031D"/>
Sed mihi altius contemplanti, de labore videtur dicere
<pb n="1032A"/>
spirituali, quod diebus ac <emph>405</emph> noctibus vir sapiens
in Scripturis laboret, et componat libros, ut
memoriam sui posteris derelinquat, et nihilominus
in manus stultorum veniant, qui frequenter secundum
perversitatem cordis sui, semina inde haereseon
capiant, et alienos labores calumnientur. Si enim de
corporalibus divitiis nunc Ecclesiastae sermo est,
quid necesse fuit de labore et opibus dicere: <hi>Et dominabitur
in omni labore meo, in quo laboravi, et in
quo sapiens factus sum sub sole?</hi> Quae enim sapientia
est, terrenas divitias congregare?</p>
<p> <hi>Et conversus sum ego, ut renuntiarem cordi meo in
omni labore meo, quo laboravi sub sole, quia est homo,
cui labor ejus est in sapientia, et scientia, et virtute,
et homini qui non laboravit, illi dabit partem suam.</hi> Et
<pb n="1032B"/> <hi>quidem hoc 
 vanitas et nequitia multa. Quid enim fit
homini in omni labore suo, et in voluntate cordis sui,
qua ipse laborat sub sole? Quia omnes dies ejus dolorum
et iracundiae curarumque, et quidem in nocte non
dormit cor ejus; sed et hoc vanitas.</hi> Supra de incerto
loquitur haerede, quia utrum stultus, an sapiens laborum
alterius futurus sit dominus, ignoretur. Nunc
eadem quidem repetit, sed in illo diversus est sensus,
quod etiam si filio, si propinquo, si noto alicui
substantiam laboresque dimittat; nihilominus tamen
in eumdem circulum res recurrat, ut alter labore
alterius perfruatur, et sudor mortui, deliciae sint
viventis. Se unusquisque consideret, et videbit,
quanto libros labore componat, quomodo
<l>
<pb n="1032C"/>Saepe stylum <hi>vertat</hi> iterum, quae digna legi sint,</l>
<l>Scripturus;</l> <hi>
            <note>(Ex Horat. Sat. l. I, Sat. 10)</note>.</hi> 
et homini qui non laboravit, det partem suam. Quid
enim, ut ante jam dixi, ad opes terrae pertinent sapientia
et scientia et virtus, in quibus se laborasse
testatus est, cum sapientiae, scientiae atque virtutis
sit, calcare terrena.</p>
<p> <hi>Non est bonum homini, nisi quod comedat, et bibat,
et ostendat animae suae bonum</hi> <emph>406</emph> <hi>in labore suo. Et
quidem hoc vidi ego, quia de manu Dei est. Quis enim
comedet, et quis parcet sine illo? quia homini bono
coram se dedit sapientiam, et scientiam, et laetitiam, et
peccanti</hi> [Al. <hi>peccatori] dedit sollicitudinem, ut augeat
et congreget quae dantur bono ante faciem Dei. Sed
<pb n="1032D"/>
et hoc vanitas, et praesumptio spiritus.</hi> Postquam universa
<pb n="1033A"/>
tractavi, et nihil injustius esse perspexi,
quam alterius labore alterum frui, tunc mihi visum
est hoc in rebus esse justissimum, et quasi Dei donum,
ut suo quis labore frueretur, bibens et comedens,
et pro tempore parcens opibus congregatis.
Siquidem munus Dei est, talem viro justo dari mentem,
ut ea quae curis vigiliisque quaesivit, ipse consumat.
Sicut e contrario, irae Dei est in peccatorem,
ut diebus ac noctibus opes congreget, et nequaquam
eis utens, his relinquat, qui in conspectu Dei justi
sunt. Sed et hoc, inquit, diligenter inspiciens et videns
omnia morte finiri, vanissimum judicavi. Haec
interim secundum litteram, ne videamur penitus
simplicem praeterire sensum, et dum spirituales divitias
sequimur, historiae contemnere paupertatem.
<pb n="1033B"/>
Quid enim boni est, aut quale Dei munus, vel suis
opibus inhiare, et quasi fugientem praecerpere voluptatem,
vel alienum laborem in proprias delicias
vertere: et hoc putare donum esse Dei, si alienis
miseriis et laboribus perfruamur? Bonum est itaque
veros cibos et veram sumere potionem, quos de agni
Carne et Sanguine in divinis Voluminibus invenimus.
Quis enim vel comedere, vel cum opus est, parcere
potest absque Deo? qui praecepit sanctum canibus non
esse mittendum <note>(Matth. VII, 6)</note>, et docet, quomodo
in tempore conservis sint danda cibaria <note>(Matth. XXIV,
45)</note>; et juxta alium sensum, inventum mel tantum
 comedere, quantum sufficit <note>(Prov. XXV, 16)</note>? Pulchre
autem homini bono Deus dat sapientiam, et
scientiam, et laetitiam: nisi enim bonus fuerit, et
<pb n="1033C"/>
mores suos <emph>407</emph> proprio arbitrio ante correxerit,
sapientiam, et scientiam, et laetitiam non meretur,
secundum illud quod alibi dicitur: <hi>Seminate vobis in
justitia, vindemiate in fructu vitae, illuminate vobis
lumen scientiae <note>(Ose. X, 12, juxta LXX)</note>
          </hi>. Seminanda
quippe ante justitia, et vitae fructus est demetendus,
et postea scientiae lumen poterit apparere. Ut ergo
bono coram se dedit Deus sapientiam, et caetera: sic
peccatorem suo arbitrio derelinquens, fecit congregare
divitias, et hinc et inde perversorum dogmatum
consuere cervicalia. Quae cum vir sanctus et placens
<pb n="1034A"/>
Deo viderit, intelligit [ <hi>Al.</hi> intelliget], quia vana
sunt, et spiritus praesumptione composita. Nec mirandum,
quod dixerit: <hi>Peccatori dedit sollicitudinem,</hi> 
et caetera. Ad illum enim sensum de quo saepe
tractavi, hoc referendum est: Propterea datam
[ <hi>Al.</hi> dat] ei esse sollicitudinem sive distentionem
[ <hi>Al.</hi> afflictionem], quia peccator fuerit, et non esse
causam distentionis [ <hi>Al.</hi> afflictionis] in Deo, sed in
illo qui sponte sua ante peccaverit.</p>
<p> <hi>
            <note>(Cap. III.)</note> Omnibus tempus est, et tempus omni rei
sub coelo.</hi> Incertum et fluctuantem statum conditionis
humanae in superioribus docuit: nunc vult illud ostendere,
omnia sibi in mundo esse contraria, et nihil
stare perpetuum, eorum dumtaxat, quae sub coelo
sunt, et intra tempus, quia caeterae substantiae spirituales,
<pb n="1034B"/>
nec coelo, nec tempore continentur.</p>
<p> <hi>Tempus pariendi, et tempus moriendi. Tempus plantandi,
et tempus evellendi quod plantatum est.</hi> Nulli
dubium quod et ortus et interitus hominum, Deo notus
sit et praefinitus, et idipsum esse parere, quod
plantare: mori, et quod plantatum est evellere. Sed
quia in Isaia legimus: <hi>A timore tuo, Domine, concepimus,
et parturivimus, et peperimus:</hi> hoc dicendum
est, quod perfecto viro, partus iste, qui de timore
natus est, cum Deum amare coeperit, moritur. <hi>Perfecta</hi> 
quippe <hi>dilectio foras mittit timorem <note>(I Joan. IV,
18)</note>
          </hi>. Hebraei omne hoc, quod de contrarietate temporum
scriptum est, usque ad illum locum, in quo
ait: <emph>408</emph> <hi>Tempus belli, et tempus pacis,</hi> super Israel
intelligunt. Et quia non necesse est per singulos
<pb n="1034C"/>
versus ponere, quid interpretentur et sentiant, perstringam
breviter [ <hi>Al.</hi> leviter] latiorem super hoc
dissertionem lectoris ingenio derelinquens. Tempus
fuit generandi et plantandi Israelem, tempus
moriendi, et ducendi in captivitatem. Tempus occidendi
eos in Aegypto, et tempus de Aegypto liberandi.
Tempus destruendi templi sub Nabuchodonosor,
et tempus aedificandi sub Dario. Tempus plangendi
eversionem urbis, et tempus ridendi atque saltandi
sub Zorobabel, Esdra, et Neemia. Tempus dispergendi
Israel, et tempus in unum congregandi. Tempus
<pb n="1035A"/>
quasi cingulum et baltheum circumdari Deo
populum Judaeorum, et tempus ducendi eos in Babyloniam
captivitatem, et ibi computrescere trans
Euphraten. Lege <foreign xml:lang="greek">περίζωμα</foreign> ( <hi>lumbare</hi> ) Jeremiae <note>(Jerem.
XIII, 1 seqq.)</note>. Tempus quaerendi illos et servandi, et
tempus perdendi, et tempus projiciendi. Tempus
scindendi Israel, et tempus iterum consuendi. Tempus
tacendi Prophetas, nunc in captivitate Romana,
et tempus loquendi eos, tunc quando etiam in hostili
terra Dei consolatione et alloquio non carebant.
Tempus dilectionis, qua eos sub patribus ante dilexit,
et tempus odii, quia in Christum intulerunt manus.
Tempus praelii, modo non agentibus eis poenitentiam,
et tempus pacis in futuro, quando intrante
plenitudine gentium, omnis Israel salvus erit.</p>
<p>
          <pb n="1035B"/> <hi>Tempus occidendi, et tempus sanandi.</hi> Et occidendi
tempus est et sanandi, qui ait: <hi>Ego occidam, et
ego vivificabo <note>(Deut. XXXII, 19)</note>
          </hi>. Sanat ad poenitentiam
provocans. Occidit, juxta illum sensum: <hi>In matutino
interficiebam omnes peccatores terrae <note>(Psal. C, 8)</note>
          </hi>.</p>
<p> <hi>Tempus destruendi, et tempus aedificandi.</hi> Non possumus
aedificare bona, nisi prius destruxerimus mala.
 Idcirco sic Jeremiae verbum Deo datum est,
ut ante eradicaret, et suffoderet, et perderet; et
postea aedificaret atque plantaret <note>(Jerem. I)</note>.</p>
<p> <emph>409</emph> <hi>Tempus flendi, et tempus ridendi.</hi> Nunc flendi
tempus est, et in futuro ridendi: <hi>Beati</hi> enim <hi>flentes,
quoniam ipsi ridebunt <note>(Luc. VI, 21)</note>
          </hi>.</p>
<p> <hi>Tempus plangendi, et tempus saltandi.</hi> Idcirco corripiuntur
in Evangelio, quibus Dominus ait: <hi>Lamentavimus
<pb n="1035C"/>
vobis, et non planxistis: cantavimus, et non
saltastis <note>(Luc. VII, 32)</note>
          </hi>. Plangendum est impraesentiarum,
 ut postea saltare valeamus illa saltatione, qua
David saltavit ante arcam Testamenti: et Saulis filiae
displicens, magis placuit Deo <note>(II Reg. VI)</note>.</p>
<p> <hi>Tempus spargendi lapides, et tempus colligendi lapides.</hi> Miror, quomodo vir disertus rem ridiculam
in hoc loco dixerit: De destructione, inquiens, et
aedificatione domorum Salomonis sermo est, quod
homines nunc destruant, nunc aedificent: alii congregent
lapides ad aedificia construenda, alii quae
exstructa sunt, destruant, secundum illud Horatianum
 <note>(Epist. lib. II, ep. 1)</note>:
<l>
<pb n="1036A"/>Diruit, aedificat, mutat quadrata rotundis.</l> 
<l> Aestuat, et vitae disconvenit ordine toto.</l> 
Hoc utrum recte, an perperam dixerit, lectoris arbitrio
derelinquo. Nos prioris explanationis sequamur
ordinem: Tempus spargendorum et congregandorum
lapidum esse dicentes, juxta illud quod in Evangelio
scriptum est: <hi>Potens est Deus de lapidibus istis
suscitare filios Abrahae <note>(Matth. III, 9)</note>
          </hi>. Quod tempus
fuerit gentilis populi dispergendi, et tempus rursum
in Ecclesiam congregandi. Legi in quodam libro
(juxta Septuaginta tamen Interpretes, qui dixerunt: <hi>Tempus mittendi lapides, et tempus colligendi</hi> 
) severitatem
Legis antiquae, Evangelii gratia temperatam.
Lex quippe rigida, inbenigna, non parcens, peccantem
interficit. Evangelii gratia miseretur, et ad poenitentiam
<pb n="1036B"/>
provocat. Et hoc esse tempus mittendorum
lapidum, sive congregandorum, quod lapides
mittantur in Lege, colligantur in Evangelio. Hoc
utrum vere nec ne dictum sit, suo imputetur auctori.</p>
<p> <hi>Tempus amplexandi, et tempus longe fieri ab amplexu.</hi> Juxta simplicem intelligentiam manifestus
est sensus, Apostolo <emph>410</emph> in eadem verba congruente: <hi>Nolite fraudare ad invicem, nisi forte ex consensu
ad tempus, ut vacetis orationi 
 <note>(I Cor. VII, 5)</note>
          </hi>, liberis
dandam operam, et rursum continentiae. Vel
quod tempus fuerit amplexandi, quando vigebat illa
sententia: <hi>Crescite, et multiplicamini, et replete terram <note>(Gen. I, 28)</note>
          </hi>.
Et tempus procul a complexu fieri,
quando successit: <hi>Tempus in angusto est. Superest,
ut et qui habent uxores, sic sint quasi non habeant</hi> 
<pb n="1036C"/> <note>(I Cor. VII, 29)</note>.
Si autem voluerimus ad altiora conscendere,
videbimus sapientiam amplexari amatores
suos: <hi>Honora,</hi> quippe ait, <hi>eam, et amplexabitur te <note>(Prov. IV, 8)</note>
          </hi>,
intraque ulnas suas et gremium strictiori
 tenebit complexu. Porro, quia non potest
humanus animus semper in sublime tendi, et de
divinis et altioribus cogitare, nec jugiter esse in
contemplatione rerum coelestium, sed interdum necessitatibus
corporis indulgere; propterea tempus est
amplexandi sapientiam, et eam strictius continendi,
et tempus relaxandi mentem ab intuitu complexuque
sapientiae, ut curae corporis, et his quibus
vita nostra absque peccato indiget, serviamus.</p>
<p>
          <pb n="1037A"/> <hi>Tempus acquirendi, et tempus perdendi. Tempus custodiendi,
et tempus projiciendi.</hi> Sub diversis sermonibus,
idem nunc, qui supra et infra, sensus est, in
eo quod ait: <hi>Tempus destruendi, et tempus aedificandi.</hi> 
Ac deinde: <hi>Tempus scindendi, et tempus consuendi.</hi> 
Quomodo enim Synagoga destruitur, ut aedificetur
Ecclesia, et a Lege fit scissio, ut Evangelia consuantur,
quod Evangelistae singuli perpetrarunt, de Lege
et Prophetis adventus Dominici testimonia consuentes:
ita et tempus fuit quaerendi et custodiendi
Israel, tempus perdendi et projiciendi illum. Vel
certe tempus quaerendi populum ex gentibus, et tempus
perdendi populum Judaeorum. Tempus custodiendi
credentes ex nationibus, et tempus abjiciendi
incredulos ex Israel.</p>
<p>
          <pb n="1037B"/> <hi>Tempus tacendi, et tempus loquendi.</hi> Pythagoricos
reor, quorum disciplina est tacere per quinquennium,
et postea eruditos loqui, hinc originem sui traxisse
decreti. Discamus itaque et <emph>411</emph> nos prius non loqui
ut postea ad loquendum ora reseremus. Sileamus
certo tempore, et ad praeceptoris eloquia pendeamus,
Nihil nobis videatur rectum esse, nisi quod discimus,
ut post multum silentium, de discipulis efficiamur
magistri. Nunc vero pro saeculorum quotidie
in pejus labentium vitio, docemus in Ecclesiis, quod
nescimus. Et si compositione verborum, vel instinctu
diaboli, qui fautor errorum est, plausus populi excitaverimus,
contra conscientiam nostram scire
nos arbitramur, de quo aliis potuimus persuadere.
 Omnes artes absque doctore non discimus: sola
<pb n="1037C"/>
haec tam vilis et facilis est, ut non indigeat praeceptore.</p>
<p> <hi>Tempus amandi, et tempus odiendi.</hi> Tempus amandi
post Deum, liberos, uxorem, propinquos, et tempus
odiendi eos in martyrio, cum pro Christi confessione
rigidos pietas oppugnat inimica. Vel certe tempus
amandi Legem, et ea quae a Lege fuerant imperata,
circumcisionem, hostias, sabbathum, neomenias, et
tempus odiendi ea, Evangelii gratia succedente. Necnon
et hoc dici potest, quoniam nunc per speculum
videmus in aenigmate <note>(I Cor. XIII, 12)</note>, tempus esse
praesentia diligendi, et in futurum tempus adveniet,
quando cernentes facie ad faciem, et in melius
proficientes, incipiemus odisse, et despicere quod
amavimus.</p>
<p>
          <pb n="1037D"/> <hi>Tempus belli, et tempus pacis.</hi> Quamdiu in praesenti
saeculo sumus, tempus est belli: cum autem migraverimus
de hoc saeculo, pacis tempus adveniet. In
pace enim locus est Dei, et civitas nostra Jerusalem,
de pace sortita est vocabulum <note>(Ps. LXXV, 3)</note>. Nemo
<pb n="1038A"/>
ergo se nunc putet esse securum: in tempore belli
 accingendum est, et arma tractanda, ut victores
quondam requiescamus in pace.</p>
<p> <hi>Quae abundantia est facienti, in quibus ipse laborat.
Vidi occupationem, quam dedit Deus filiis hominum,
ut occupentur in ea. Universa fecit bona in tempore suo
et quidem saeculum dedit in corda eorum, ut non inveniat
homo opus quod fecit Deus ab initio usque in finem.</hi> Non me fugit quid a plerisque in hoc loco dictum
sit, <emph>412</emph> quod propterea Deus in praesenti saeculo
etiam perversorum dogmatum magistris concesserit
occupationem, ne mens hominis otiosa torpesceret,
et hoc esse bonum, quod fecit Deus in tempore suo,
et nihilominus nequire eos naturam et rerum scientiam
comprehendere. Mihi vero ab Hebraeo, qui me
<pb n="1038B"/>
in Scripturis erudivit, ita expositum est: Cum omnia
suo labantur tempore, et sit tempus destruendi et
aedificandi, flendi, atque ridendi, tacendi, atque loquendi,
et caetera quae dicta de tempore sunt, quid
frustra conamur et tendimus, et brevis vitae labores
putamus esse perpetuos? Nec contenti sumus secundum
Evangelium, malitia diei: nihilque in crastinum
cogitemus <note>(Matth.)</note>. Quid enim possumus habere in
hoc saeculo amplius laborando, in quo id tantum hominibus
a Deo datum est, ut alius alia sectando haberet,
in quibus erudiri, et exercere se posset? Deus
enim omne quod fecit, bonum est, sed bonum in
tempore suo. Bonum est vigilare atque dormire: nec
tamen semper vigilare aut dormire bonum est, quia
vicissim juxta dispositionem Dei bonum est unumquodque,
<pb n="1038C"/>
cum opus est. Dedit quoque Deus mundum
ad inhabitandum hominibus, ut fruantur varietatibus
temporum, et non quaerant de causis rerum naturalium
quomodo creata sint omnia: quare hoc vel illud
ab initio mundi usque ad consummationem fecerit
crescere, manere, mutari.</p>
<p> <hi>Cognovi quia non est bonum, nisi laetari, et facere
bonum in vita sua. Et quidem omnis homo qui comedit,
et bibit, et ostendit bonum in omni labore suo, ex
dono Dei est.</hi> Propterea colonus et hospes mundi
homo datus est, ut brevi vitae suae fruatur tempore, et
spe prolixioris aetatis abscissa, cuncta quae possidet,
quasi ad alia profecturus aspiciat, et quod [ <hi>Al.</hi> quantum]
potest bene faciat in vita sua: nec frustra ob
congregandas opes, cogitationibus torqueatur. Neque
<pb n="1038D"/>
se putet plus de suo labore lucrari posse, quam cibum
et potum, et si quid de opibus suis in bonis
operibus expenderit, hoc solum donum <emph>413</emph> Dei
est. Ex quibus, non, ut quidam aestimant, ad luxuriam
et delicias, et ad desperationem, secundum illud
<pb n="1039A"/>
Isaiae: <hi>Manducemus et bibamus, cras enim moriemur <note>(Isai. XXII, 31)</note>
          </hi>,
instar animalium provocamur [ <hi>Al.</hi> 
provocemur]; sed secundum Apostolum: <hi>Habentes
victum et vestitum, his contenti sumus <note>(I Tim. VI, 8)</note>
          </hi>,
ut [ <hi>Al.</hi> et] quidquid supra habere possumus, in pauperibus
nutriendis et egentium largitione consumamus.
Porro, quia caro Domini verus est cibus, et
sanguis ejus verus est potus, juxta <foreign xml:lang="greek">ἀναγωγὴν,</foreign> hoc
solum habemus in praesenti saeculo bonum, si vescamur
carne ejus, et cruore potemur, non solum in
mysterio ( <hi>Eucharistia</hi> ), sed etiam in Scripturarum
lectione. Verus enim cibus et potus, qui ex verbo
Dei sumitur, scientia Scripturarum est. Nec putet
aliquis illud a Balaam prophetatum: <hi>Non erit labor
Jacob, neque dolor in Israel <note>(Num. XXIII, 23)</note>
          </hi>. Huic
<pb n="1039B"/>
contrarium esse, quod muneris Dei esse dicitur: <hi>Si
quis comedat et bibat, et ostendat bonum in omni labore
suo.</hi> Multae quippe tribulationes justorum. Et de his
Apostolus queritur, in labore et dolore sudasse se
dicens <note>(II Cor. II)</note>. Sed cum de his nos in futuro
Dominus liberaverit: <hi>Non erit labor in Jacob, neque
dolor in Israel.</hi> Et quomodo illud legimus: <hi>Beati
flentes, quoniam ipsi ridebunt <note>(Luc. VI, 21)</note>
          </hi>: et risus
noster Job prophetantis verba sectabitur: <hi>Veracium
os replebitur gaudio <note>(Job. VIII, 21)</note>
          </hi>; sic nunc labore
nostro fruimur in bonis operibus, per quem coangustamur
et premimur, ut postea laborare cessemus.</p>
<p> <hi>Cognovi quia omnia quae fecit Deus, ipsa erunt in
aeternum, super illa non potest addi, et ab illis non
potest auferri: et Deus fecit, ut timeant a facie ejus.</hi> 
<pb n="1039C"/>Nihil est in mundo quod novum sit. Solis cursus, et
lunae vices, et terrae, arborumque siccitas, vel viror,
cum ipso mundo nata sunt atque concreta. Et
idcirco Deus certa ratione cuncta moderatus est, et
jussit humanis usibus elementa servire, ut homines
haec videntes, intelligant esse providentiam [ <hi>Al.</hi> 
prudentiam], et timeant a facie Dei, dum ex rerum
 aequalitate, cursu, ordine, atque constantia intelligunt
creatorem. <emph>414</emph> <hi>Invisibilia enim Dei per ea
quae facta sunt, intellecta conspiciuntur: sempiterna
quoque virtus ejus et divinitas <note>(Rom. I, 20)</note>
          </hi>. Quod si
voluerimus, priori sensu finito, quasi a capite legere: <hi>Et Deus fecit, ut timeant a facie ejus,</hi> 
 hic sensus
est: Deus omnia fecit, ut timeant homines ab eo,
quod semel Deus disposuit, in aliud declinare.
<pb n="1039D"/>
Pulchre autem temperavit, dicens: <hi>Ut timeant a facie
<pb n="1040A"/>
ejus <note>(Ps. XXXIII, 17)</note>
          </hi>. Vultus quippe Domini super
facientes mala.</p>
<p> <hi>Quid est quod fuit? ipsum quod est et quae futura
sunt, jam fuerunt: et Deus quaeret eum qui persecutionem
patitur.</hi> Vel praeterita, vel praesentia, vel futura
ipsa et fuerunt, et sunt, et erunt universa, quae
cernimus. Sol qui nunc oritur, et antequam essemus
nos in mundo, fuit, et postquam mortui fuerimus,
oriturus est. Solem autem nominavimus, ut ex hoc
intelligamus et caetera esse eadem, quae fuerunt.
Quod si videantur per conditionem mortis perire,
non pereunt, quia rursum rediviva succrescunt, et
nihil in perpetuum interit, sed renascitur, et quasi
cum quodam fenore reviviscit. Hoc est enim quod
ait: <hi>Et Deus quaeret eum, qui persecutionem patitur;</hi> 
<pb n="1040B"/>
quod Graece melius dicitur <foreign xml:lang="greek">καὶ ὁ Θεὸς ζητήσει</foreign> <foreign xml:lang="greek">τὸν
διωκόμενον,</foreign> id est, quod praeteriit, quod expulsum
est, quod esse cessavit. Si autem istud de cunctis
quae in mundo sunt, dicitur, de homine nulla dubitatio
est, quin mortuus renascatur. Si cui autem placet
quasi proprio legere principio: <hi>Et Deus quaeret
eum qui persecutionem patitur,</hi> utatur hoc testimonio
in persecutione gentilium, ad consolandum eum,
qui in martyrio perseverat. Et quia omnes juxta
Apostolum <note>(II Tim. III)</note>, qui pie volunt vivere in hoc
saeculo, persecutionem patiuntur, habeant consolationem,
quia Deus quaerit persecutionem patientem,
sicut requirit sanguinem interfecti, et venit quaerere
quod perierat, et errantem ovem suis humeris ad
gregem reportavit <note>(Luc. XIX, XV)</note>.</p>
<p>
          <pb n="1040C"/> <hi>Et adhuc vidi sub sole locum judicii: ibi impietas;
et locum justitiae: ibi iniquitas.</hi> <emph>415</emph> <hi>Dixi ego</hi> [Al. <hi>ergo], in corde meo: Justum et impium judicabit Deus:
quia tempus omni voluntati super omne factum ibi.</hi> 
Manifestus est sensus, sed nubilo interpretationis
obvolvitur. Sub sole, inquit, isto veritatem et judicium
requisivi, et vidi etiam inter judicum ipsa subsellia,
non veritatem valere, sed munera. Sive aliter:
Arbitratus sum aliquid justitiae in praesenti saeculo
geri, et vel pium pro suo nunc merito recipere, vel
impium pro suo scelere puniri: et e contrario reperi,
quam putabam. Vidi enim et justum multa
mala hic perpeti, et impium regnare pro scelere.
Postea vero cum corde meo colloquens et reputans,
intellexi, non per partes Deum et per singulos nunc
<pb n="1040D"/>
judicare, sed in futurum tempus reservare judicium
<pb n="1041A"/>
ut omnes pariter judicentur, et secundum voluntatem
et opera sua ibi recipiant. Hoc est enim quod
ait: <hi>Et tempus omni voluntati, et super omne factum
ibi,</hi> id est, in judicio, quando Dominus coeperit judicare,
tunc futura est veritas, nunc injustitia dominatur
in mundo. Tale quid et in Sapientia, quae filii
Sirach inscribitur, legimus: <hi>Ne dixeris, quid est hoc
aut quid est istud? omnia enim tempore suo requirentur.</hi> </p>
<p> <hi>Dixi ego in corde meo de loquela filiorum hominis,
quia separat illos Deus, et ut ostenderet, quia ipsi jumenta sunt sibi, quia eventus filiorum hominum, et
eventus pecoris, eventus unus eis. Sicut mors hujus,
ita et mors illius, et spiritus unus omnibus, et amplius
homini a pecore nihil est, quia omnia vanitas. Omnia
<pb n="1041B"/>
vadunt ad locum unum, omnia facta sunt de humo, et
omnia revertentur ad humum. Et quis scit, spiritus
filiorum hominis, si ascendat ipse sursum, et spiritus
pecoris, si descendat ipse deorsum in terram.</hi> Non mirandum
est, in praesenti vita inter justum et impium
nullam esse distantiam, nec aliquid valere virtutes,
sed incerto eventu omnia volutari, cum etiam inter
pecudes et hominem, secundum corporis vilitatem
nihil differre videatur, et sit eadem nascendi conditio,
sors una moriendi: similiter <emph>416</emph> procedamus
ad lucem, aeque dissolvamur in pulverem. Si autem
videtur haec esse distantia, quod spiritus hominis
ascendat in coelum, et spiritus pecoris descendat
in terram, quo istud certo auctore cognovimus?
Quis potest nosse, utrum verum an falsum sit quod
<pb n="1041C"/>
speratur? Hoc autem dicit, non quod animam putet
perire cum corpore, vel unum bestiis et homini praeparari
locum, sed quod ante adventum Christi omnia
 ad inferos pariter ducerentur. Unde et Jacob
ad inferos descensurum se dicit <note>(Gen. XXXVII, et XLIV)</note>.
Et Job pios et impios in inferno queritur retentari <note>(Job. VII et XVII)</note>.
Et Evangelium, chaos magnum
interpositum apud inferos, et Abraham cum Lazaro,
et divitem in suppliciis esse testatur <note>(Luc. XVI)</note>. Et
revera, antequam flammeam illam rotam, et igneam
romphaeam, et paradisi fores Christus cum latrone
reseraret, clausa erant coelestia, et spiritum pecoris
hominisque aequalis vilitas coarctabat. Et licet aliud
<pb n="1042A"/>
videretur dissolvi, aliud reservari; tamen non multum
intererat perire cum corpore, vel inferni tenebris
detineri.</p>
<p>Recurramus ad singula, et commatico genere dicendi,
juxta ordinem suum breviter disseramus [ <hi>Al.</hi> 
dissolvamus]. <hi>Dixi ego in corde meo de eloquio filiorum
hominis, ut eligeret eos Deus.</hi> Hoc solum, inquit,
inter homines et jumenta Deus esse voluit, quia nos
loquimur, illa sunt muta, nos voluntatem sermone
proferimus, illa torpent silentio. Et cum tantum sermone
differamus a bestiis, tamen ostenditur nobis,
quod juxta corporis fragilitatem pecora sumus. Sicut
jumentum moritur, ita moritur et homo, et unus
omnibus flatus est, et aer iste quo alimur. Hoc enim
ait: <hi>Et spiritus unus omnibus, et amplius homini a
<pb n="1042B"/>
pecore nihil est.</hi> Quod ne putaremus dici etiam de
anima, intulit: <hi>Omnia facta sunt de terra, et revertentur
in terram.</hi> De terra autem nihil aliud nisi corpus
factum est. Et signanter de corpore dicitur: <hi>Terra es, et in terram reverteris 
 <note>(Gen. III, 11)</note>
          </hi>. Quod
autem videtur esse blasphemum: <hi>Quis cognoscit, spiritus
filiorum hominum, si</hi> <emph>417</emph> <hi>ascendat ipse sursum,
et spiritus jumenti, si descendat ipse deorsum in terram?</hi> 
non inter pecudes et hominem secundum animae
dignitatem nihil interesse contendit, sed adjiciendo <hi>quis,</hi> 
 difficultatem rei voluit demonstrare. Pronomen
enim <hi>quis</hi> in Scripturis sanctis non pro impossibili,
sed pro difficili semper accipitur. Ut ibi: <hi>Generationem ejus quis enarrabit 
 <note>(Isa. LIII, 8)</note>
          </hi>? Et in
psalmo quarto decimo: <hi>Domine, quis habitabit in tabernaculo
<pb n="1042C"/>
tuo, et in monte sancto tuo <note>(Psal. XIV, 1)</note>
          </hi>,
et caetera, quae sequuntur. Et in Jeremia, licet in
Hebraeo aliter sit: <hi>Et homo est, et quis cognoscet eum <note>(Jerem. XVII, 9)</note>
          </hi>?
Inter homines igitur et bestias haec
sola est differentia, quod spiritus hominis ascendit
in coelum, et spiritus jumenti descendit in terram,
et cum carne dissolvitur: si tamen hujus rei vir
aliquis Ecclesiasticus et disciplinis coelestibus eruditus,
et quasi dubiae rei certus assertor sit. Haec interim
juxta litteram.</p>
<p>Quantum autem ad spiritualem intelligentiam pertinet: <hi>Quoniam homines, et jumenta salvos faciet Dominus <note>(Psal. XXXV, 7)</note>
          </hi>;
et in alio loco: <hi>Ut jumentum
<pb n="1043A"/>
sum,</hi> inquit, <hi>apud te, et ego semper tecum <note>(Psal.
LXXII, 23)</note>
          </hi>: et in omnibus prophetis homines, et pecora
in Jerusalem salvanda [ <hi>Al.</hi> salvata] dicuntur,
et impleri terram repromissionis pecoribus et armentis;
quis scit, utrum sanctus, qui hominis appellatione
dignus est, ascendat in coelum, et utrum
peccator, qui jumentum vocatur, descendat in terram?
Fieri enim potest pro incerto vitae hujus, et
lubrico statu, ut et justus concidat, et peccator exsurgat,
et nonnumquam evenit, ut rationabilior, et
eruditus in Scripturis, id est, homo, non circumspecte,
et ut scientia sua dignum est, vivat, et
deducatur ad inferos, et simplicior quisque atque
rusticior, qui jumentum hominis comparatione dicatur,
melius vivat, et martyrio coronetur, ac paradisi
<pb n="1043B"/>
sit colonus.</p>
<p> <hi>Et vidi, quia non est bonum, nisi quod laetetur homo
in opere suo, quia haec est pars ejus. Quis enim adducet
eum, ut videat id, quod futurum est post ipsum?</hi> <emph>418</emph> Pro eo quod nos posuimus: <hi>Ut videat id quod
futurum est post ipsum,</hi> apertius interpretatus est
Symmachus, dicens: <hi>Ut videat ea quae futura sunt
post haec.</hi> Nihil est ergo bonum in vita ista, nisi
quod laetatur homo in opere suo, faciens eleemosynam,
et futuros sibi thesauros in regno coelorum
praeparans. Hanc solam habemus portionem, quam
nec fur nec latro valet, nec tyrannus auferre, et
quae nos post mortem sequatur. Nec enim possumus,
cum haec vita fuerit dissoluta, rursum nostris laboribus
perfrui, aut scire, quae futura sint in mundo
<pb n="1043C"/>
postea. Aliter: Superiori errore turbatus, quod putarem
inter homines et bestias nihil interesse, in
hanc sententiam prava opinione deductus sum, ut
nihil aliud boni dicerem, nisi praesentem carpere
voluptatem. Neque enim cum semel nos dissolvisset
interitus, posse his perfrui, a quibus recederemus
ingrati. Alii de hoc quod ait: <hi>Quis enim adducet eum,
ut videat ea, quae sunt futura post se,</hi> ad illam intelligentiam
retulerunt, ut dicerent: Melius esse suis
hominem laboribus perfrui; quia hoc solum de substantia
sua posset auferre. Cum mors venerit, nescire
quali sit haerede moriturus, utrum dignus, an indignus,
suis opibus perfruatur.</p>
<p>
          <pb n="1044A"/> <note>(Cap. IV)</note>. <hi>Et conversus sum ego, et vidi universas
calumnias, quae fiunt sub sole, et ecce lacrymae eorum,
qui calumniam sustinent, et non est qui consoletur
eos, et in manibus calumniantium eos fortitudo: et
non est eis consolator.</hi> Post hanc cogitationem illuc
mentem meam oculosque converti, ut viderem calumniatores,
et calumniam sustinentes. Et ecce hi,
qui injuste a potentioribus opprimuntur, lacrymis,
quas solum habere in calamitatibus licet, rei invidiam
protestantes, consolatorem non queunt reperire.
 Et quo major miseria sit, et inconsolabilis
dolor, calumniatores vident in suis iniquitatibus
fortiores. Et haec est causa, quod non valeant consolari.
Plenius hunc locum in psalmo septuagesimo
secundo David, et Jeremias in suo volumine exsequuntur.</p>
<p>
          <pb n="1044B"/> <emph>419</emph> <hi>Et laudavi ego mortuos, qui jam mortui sunt,
super viventes quicumque ipsi vivunt usque nunc. Et
melior super hos duos, qui nondum natus est, qui nondum vidit opus malum, quod factum est sub sole.</hi> 
Ad comparationem miseriarum, quae in hoc saeculo
mortales premunt, feliciores judicavi mortuos, quam
viventes, secundum illud Job de inferis disputantis. <hi>Ibi requieverunt lassi corpore, cum his qui vincti fuerant,
jam securi, non audientes vocem exactoris 
 (Job
III, 17 et 18)</hi>. Melior autem est his duobus, vivente
videlicet et defuncto, qui necdum natus est. Alius
enim adhuc mala patitur, alius quasi de naufragio
nudus evasit. Porro qui necdum natus est, in eo felicior
est, quod necdum mala mundi expertus est.
<pb n="1044C"/>
 Hoc autem dicit, non quod qui necdum natus est,
ante sit quam nascatur, et in eo felicior sit, quia
necdum corpore praegravatus est: sed quod melius
sit omnino non esse, nec sensum habere substantiae,
quam infeliciter vel esse, vel vivere. Quomodo
et de Juda Dominus loquitur, futura ejus tormenta
significans: <hi>Melius erat non nasci homini illi <note>(Matth.
XXVI, 24)</note>
          </hi>: quod melius ei fuerit omnino non esse,
quam aeternos cruciatus perpeti. Alii vero hunc locum
ita intelligunt: Meliores esse dicentes eos, qui
mortui sunt, ab his qui vivunt, licet ante fuerint
peccatores. Viventes enim adhuc esse in praelio, et
quasi clausos corporis ergastulo retentari; qui vero
<pb n="1045A"/>
mortem obierint, jam esse securos, et peccare desisse.
Sicut et Joannes, quo major non fuit in natis
mulierum <note>(Matth. II)</note>, minor est eo, qui minimus
est in regno coelorum, et corporis onere liberatus,
nescit cum Apostolo dicere: <hi>Miser ego homo, quis
me liberabit de corpore mortis hujus <note>(Rom. VII, 14)</note>
          </hi>?
Meliorem autem his duobus esse eum, qui necdum
natus est, nec vidit mala, quibus in mundo homines
deprimuntur. Animas enim nostras, antequam ad
corpora ista descendant, versari apud superos, et
tamdiu beatas esse, quamdiu coelesti Jerusalem, et
choro teneantur Angelico.</p>
<p> <emph>420</emph> <hi>Et vidi ego universum laborem, et simul omnem
virtutem operis: quia aemulatio viri a sodali ejus;
et quidem hoc vanitas et praesumptio spiritus.</hi> Converti
me rursus ad alia, et vidi omnem fortitudinem et gloriam
<pb n="1045B"/>
laborantium, et deprehendi bonum alterius
esse alterius malum, dum invidus aliena felicitate
torquetur, et patet insidiis gloriosus. Quid enim vanius,
quid instabilius, et sic nihili, quam homines
non suas flere miserias, vel propria lugere peccata,
sed melioribus invidere?</p>
<p> <hi>Stultus complexus est manus suas, et comedit carnes
suas <note>(Prov. XXIV)</note>
          </hi>. Hic est qui et in Proverbiis piger
describitur, continens manibus pectus suum. Cui,
tamquam citus cursor, venit inopia, et qui propter
nimiam famem (hyperbolice autem dictum sit) comedit
carnes suas. Qui melius putat esse unum pugillum
habere farris, et otiosum torpentemque vivere,
quam laborantem manum utramque complere. Totum
<pb n="1045C"/>
autem quod disserit, hoc est, ut ostendat, et
eum qui laborat, et habet aliquid, in mundo patere
invidiae, et rursus eum qui vivere vult quietus, inopia
opprimi, et esse utrumque miserabilem, dum
alius propter opes periclitatur, alius propter inopiam
egestate conficitur. Vel certe sic. Qui alienae
felicitati invidet, et quasi spiritus furore raptatur,
et invidiam in sinum suum receperit, nutrieritque
eam in pectore: iste comedit animam suam, et carnes
suas. Quanto enim eum, cui invidet, feliciorem
viderit, tanto ipse amplius contabescit et deperit, et
paulatim zelo et livore distillat. Aliter: Manus crebro
pro operibus accipiuntur, sicut ibi: <hi>Verbum
Domini quod factum est in manu Aggaei (Aggaei I, 1)</hi>,
sive illius, vel hujus prophetae, quod talia opera gesserit,
<pb n="1045D"/>
ut dignus existeret, in cujus opere fieret
sermo Domini. Huic congruit et illud David: <hi>Qui
<pb n="1046A"/>
docet manus meas ad praelium <note>(Psal. CXLIII, 1)</note>
          </hi>. Stultus
igitur complexus est manus suas, id est, contraxit,
et extendere noluit, unde non comedit labores
manuum suarum <emph>421</emph> quos nec habet; sed carnes
suas, vivens juxta sapientiam carnis, et carnis
operibus vescitans.</p>
<p> <hi>Melior est plenus pugillus cum requie, quam plenitudo
manuum laboris et praesumptionis spiritus.</hi> Melius
est modicum habere justum, quam divitias peccatorum
multas. Et in Proverbiis: <hi>Melior est parva
acceptio cum justitia, quam multa genimina cum iniquitate <note>(Prov. XVI, 8)</note>
          </hi>.
Eleganter justitia requiem
habet, iniquitas laborem. Et quia singularis numerus
in bono semper accipitur, duplex in malo: propterea
unus pugillus habet requiem, et duae manus
<pb n="1046B"/>
labore sunt plenae.</p>
<p> <hi>Et conversus sum ego, et vidi vanitatem sub sole.
Est unus, et non est secundus, et quidem filius, et
frater non est ei: et non est finis omni labori ejus. Et
quidem oculus ejus non satiatur</hi> [Al. <hi>satiabitur] divitiis:
et cui ego laboro, et fraudo</hi> [Al. <hi>fraudabo] animam
meam a bonitate. Sed et hoc vanitas, et distentio
pessima est.</hi> Conversus sum ad alios, et vidi eos,
plus quam necesse est, laborare, congregare per fas
et nefas opes, et non uti congregatis, habere omnia,
incubare divitiis, servare alteri, et suo labore non
perfrui: maxime cum nec filium, nec fratrem habeant,
nec propinquum ut videatur pius labor necessariis
reservatus. Nihil itaque esse vanius deprehendi,
quam eum hominem, qui divitias congregat,
<pb n="1046C"/>
cui eas relinquat, ignorans. Quod quidem possumus
secundum superiorem interpretationem et de his intelligere,
qui libros conscribunt, et eos fastidiosis
lectoribus derelinquunt. Quidam hunc locum ab eo
quod ait: <hi>Est unus, et non est secundus,</hi> super Salvatore
interpretantur, quod solus et absque ullo comite
ad salvandum mundum descenderit. Et quamquam
multi filii Dei sint, et fratres ejus adoptione
dicantur: tamen nullus dignus exstiterit, qui in hoc
ei opere jungeretur. Cujus laboris non est finis, portantis
nostra vitia atque peccata, et pro nobis dolentis:
et oculus ejus non satiabitur divitiis, semper
nostram cupientis salutem, et quanto plus <emph>422</emph> 
peccare quem viderit, tanto magis ad poenitentiam
cohortantis.</p>
<p>
          <pb n="1046D"/> <hi>Meliores duo, quam unus, quibus est merces bona
in labore suo: quia, si ceciderit unus, eriget participem
<pb n="1047A"/>
suum. Et vae uni, cum ceciderit, et non est secundus,
qui erigat eum. Et quidem, si dormiant</hi> [Al. <hi>dormierint]
duo, etiam calor erit illis; et unus quomodo
calefiet? Et si invaluerit super eum unus, duo stabunt
adversus eum, et funiculus triplex non cito rumpitur.</hi> 
Post sollicitudines et miserias in quibus correptus
est ille, qui in opibus conquirendis absque
certo haerede se cruciat; nunc ad sodalitatem sermo
confertur. Et dicitur, quid boni habeat amicorum
contubernium, et in commune solatium, quia et
alterius ruina alterius auxilio sublevetur, et curas
domesticas, ipsius quoque noctis requiem melius
exigat ille, qui fidum amicum habet, quam qui solis
opibus incubat acquisitis. Quod et si robustior inimicus
quis contra unum surrexerit, imbecillitatem
<pb n="1047B"/>
alterius amici solatio sustentari. Et quanto duo uno
differant, si amore conjuncti sint, tanto etiam trium
contubernium plus valere. Etenim vera charitas, et
a nullo livore violata, quanto augetur numero, tanto
crescet et robore. Et haec interim simpliciter dicta
sint.</p>
<p>Caeterum, quia in superiori loco super Christo
quorumdam intelligentiam posuimus, etiam reliqua
eodem ordine disserenda sunt. Melius est duos pariter
esse, quam unum. Melius est enim habitantem
in se habere Christum, quam solum habitare, et
patere insidiis adversantis. Merces quippe contubernii
statim in ipsa societatis utilitate monstratur. Si
enim ceciderit unus, erigit [ <hi>Al.</hi> eriget] Christus participem
 suum. Vae quippe ei, qui, cum ruerit,
<pb n="1047C"/>
Christum in se non habet erigentem. Quod si etiam
dormierit unus, hoc est, si morte fuerit dissolutus,
et secum Christum habuerit, calefactus, et vivificatus
 citius reviviscit. Et si adversus hominem robustior
in expugnando diabolus astiterit, stabit homo,
stabit et Christus pro homine suo, pro sodali suo.
<pb n="1048A"/>
Non quod solius Christi adversus diabolum virtus
infirma sit, <emph>423</emph> sed quod liberum homini relinquatur
arbitrium, et annitentibus nobis, ipse in praeliando
fortior fiat. Quod si etiam Pater, et Filius, et
Spiritus Sanctus advenerint, non cito rumpitur [ <hi>Al.</hi> 
rumpetur] ista sodalitas. Quod autem non cito
rumpitur, tamen aliquando rumpetur. Et in Juda
enim apostolo fuit triplex iste funiculus: sed quia
post buccellam introivit in eum Satanas, funiculus
iste diruptus est. Porro quod superius ait: <hi>Et quidem
si dormiant duo, etiam calor erit illis: et unus quomodo
calefiet?</hi> de Elisaeo sumamus exemplum, quod
ipse contraxerit se cum puero, et dormierit, et calefecerit
corpusculum ejus, et ita vivificaverit resurgentem <note>(IV Reg. IV)</note>.
Nisi igitur Christus nobiscum
<pb n="1048B"/>
dormierit, et in morte requieverit, calorem aeternae
vitae accipere non valemus.</p>
<p> <hi>Melior est puer pauper et sapiens, quam rex senex
et stultus, qui nescit providere in posterum. Quoniam
de domo vinctorum egreditur in regem</hi>, <hi>quia
etiam in regno ejus natus est pauper. Vidi universos
viventes, qui ambulant sub sole cum adolescente secundo,
qui consurget pro illo. Non est finis omni populo,
universis, qui fuerunt ante illos. Et quidem novissimi
non laetabuntur in eo: sed et hoc vanitas, et praesumptio
spiritus.</hi> Symmachus hunc locum ita transtulit: <hi>Melior est pauper cum sapientia, rege sene et insipiente
qui nescit praecavere vicissitudinem. Alter enim exit</hi> 
 [Al. <hi>exivit] de carcere ad regnandum: alter vero, cum esset
rex natus, paupertate oppressus est. Vidi omnes viventes,
<pb n="1048C"/>
qui gradiuntur sub sole</hi> 
 <emph>424</emph> <hi>cum adolescente
secundo, qui surrexit pro eo. Infinitus omnis populus,
qui fuit ante utrumque: et posteri non laetabuntur in
eo. Sed et hoc aura et pastio venti.</hi> Hebraeus meus,
cujus saepe facio mentionem, cum Ecclesiasten mecum
legeret, haec Baracibam, quem unum vel
<pb n="1049A"/>
maxime admirantur, super praesenti loco tradidisse
testatus est. Melior est interior homo, qui post quartum
decimum pubertatis annum in nobis exoritur,
exteriore homine, qui de matris alvo natus est, qui
nescit recedere a vitio, et qui de domo vinctorum,
de utero videlicet materno, ad hoc exivit, ut regnaret
[ <hi>Al.</hi> regnet] in vitiis. Qui etiam in potestate
sua pauper effectus est, mala omnia perpetrando.
Vidi eos, qui in priore homine vixerunt, et cum secundo
homine postea versati sunt, eo videlicet, qui
pro priore decessore generatus est: intellexique omnes
in homine priore peccasse, antequam, secundo
nascente, duo homines fierent. Quia vero ad meliora
conversi, et post Y litteram philosophorum, sinistro
tramite derelicto, ad dextrum apicem contenderunt,
<pb n="1049B"/>
et secundum, id est, novissimum hominem
sunt secuti, non laetabuntur in eo, id est, in priore.
Hos duos homines et Apostolus contestatur <note>(II Thess.
II,)</note> et Leviticus non tacet: <hi>Homo, homo si voluerit</hi> 
illud vel illud <note>(Levit. XVII)</note>. Vir sanctus Gregorius
Ponti Episcopus, Origenis auditor in Metaphrasi Ecclesiastae,
ita hunc locum intellexit:  « Ego vero praefero
adolescentulum pauperem et sapientem, regi
seni et stulto, cui numquam <emph>425</emph> venit in mentem,
quod possibile sit, quemquam de his, quos vinxerat,
<pb n="1050A"/>
ad regnum exire de carcere, et seipsum de iniqua
deinceps potestate sua corruere. Evenit enim interdum
ut hi qui sub adolescentulo sapiente fuerint, absque
moerore sint: ita tamen ut sub sene rege ante versati
sint. Qui enim postea nati sunt, quia mala praeterita
nescierunt, nec adolescentulum laudare possunt,
qui postea consurrexit, abducti opinione perversa
et impetu spiritus adversantis. » </p>
<p>Laodicenus Interpres res magnas brevi sermone
exprimere contendens, more sibi solito etiam hic
locutus est:  « De commutatione, inquiens, bonorum
in mala nunc Ecclesiastae sermo est, insipientem
hominem conantis exprimere, qui futura non
cogitans, praesentibus et caducis quasi magnis atque
perpetuis delectatur. Et post diversa, quae solent
<pb n="1050B"/>
hominibus accidere in vita sua, atque mutari, quasi
generalem infert de morte sententiam, quod innumerabilis
multitudo intereat, et paulatim consummatur
et transeat, unoquoque in suo loco alium relinquente,
et rursum alium, successore moriente. » </p>
<p>Origenes et Victorinus non multum inter se diversa
senserunt. Post generalem enim illam sententiam,
quae omnibus patet: quod melior sit adolescentulus
pauper et sapiens, quam rex senex et insipiens,
et quod frequenter evenit, ut ille per sapientiam
<pb n="1051A"/>
suam etiam de carcere regis egrediens, imperet
pro dominatore perverso, et rex insipiens perdat
imperium, quod tenebat: super Christo et diabolo
hunc locum interpretati sunt, quod puerum pauperem
et sapientem, Christum velint. Puerum, juxta
illud: <hi>Magnum tibi est vocari te puerum meum <note>(Isa.
XLIX, 6)</note>
          </hi>. Pauperem vero, quia pauper factus est,
cum dives esset <note>(II Cor. VIII, 9)</note>. Et sapientem, quia <hi>proficiebat aetate et sapientia et gratia apud Deum et
homines 
 <note>(Luc. II, 52)</note>
          </hi>. Iste natus est in regno senis.
Et idcirco dicit: <hi>Si esset de hoc mundo regnum meum,
ministri utique mei certarent pro me, ut non traderer
Judaeis: Nunc autem non est de hoc mundo regnum
meum <note>(Joan. XVIII, 36)</note>
          </hi>. In illius itaque stulti senis
regno, qui ostendit ei omnia regna <emph>426</emph> mundi; et
<pb n="1051B"/>
gloriam ejus, natus est optimus puer, et de domo
vinculatorum, de quibus Jeremias in Lamentationibus
loquitur, dicens: <hi>Ut humiliaret sub pedibus ejus
omnes vinctos terrae <note>(Thren. III, 34)</note>
          </hi>, processit ad
regnum, et abiit in regionem longinquam, et contra
eos, qui super se eum regnare nolebant, post aliquantum
temporis rex reversus est. Praesago itaque
spiritu vidit Ecclesiastes omnes viventes, qui possunt
adolescentis participes esse, dicentis: <hi>Ego sum
vita <note>(Joan. XIV, 6)</note>
          </hi>, et vetere stulto rege dimisso,
Christum sequi. Simulque duo ex Israel populi significantur.
Prior qui ante adventum Domini fuerit,
et posterior qui Antichristum pro Christo suscepturus
est: quod prior non penitus sit abjectus (prima
quippe Ecclesia ex Judaeis, et Apostolis congregata
<pb n="1051C"/>
est) et in fine Judaei, qui Antichristum pro Christo
suscepturi sunt, non laetentur in Christo.</p>
<p> <hi>Custodi pedem tuum, cum vadis in domum Dei, et
appropinqua, ut audias. Donum enim insipientium sacrificium</hi>; <hi>quia nesciunt, quod faciunt, malum.</hi> 
 Praecepta
dat vitae, et non vult nos offendere euntes ad
Ecclesiam. Non enim ingredi domum Dei, sed sine
offensione ingredi, laudis est. Et si esset omnium
 qui sunt in Ecclesia Dei, audire sermonem, numquam
addidisset, <hi>appropinqua, ut audias <note>(Exod. XXIV.
2 et seqq.)</note>
          </hi>. Denique Moyses solus prope accedebat
ad audiendum Deum: caeteri accedere non valebant.
Quod stulti nescientes remedium esse peccati, aestimant
oblatione munerum Deo satisfacere se posse,
et ignorant hoc quoque malum esse, atque peccatum,
<pb n="1051D"/>
non obedientia et operibus bonis, sed donis,
et victimis emendare velle, quod fecerint. Huic congruit
illud quod alibi dicitur: <hi>Obedientiam super sacrificium <note>(I Reg. XV, 21)</note>
          </hi>.
Et: <hi>Misericordiam volo, et non
sacrificium <note>(Osee VI, 6)</note>
          </hi>.</p>
<p>
          <pb n="1052A"/> <hi>
            <note>(Cap. V.)</note> Noli festinare in ore tuo, et cor tuum
non festinet ad proferendum verbum in conspectu
Dei, quia Deus in coelo, et tu super terram.
Propter hoc sint verba tua pauca, quia veniet somnium
in multitudine sollicitudinis, et vox insipientis in
multiplicatione sermonum.</hi> Plerique arbitrantur hoc
in praesenti loco praecipi, ne coram Deo facile aliquid
promittamus, et sine consideratione <emph>427</emph> virium
voveamus ea quae explere non possumus. Adesse
quippe praesentem Deum, et licet ille in coelo, nos
esse videamur in terra: tamen audire, quae loquimur,
et insipientiam nostram argui ex multiplicatione
sermonum. Alii vero melius intelligentes, hoc praecipi
affirmant, ne aut loquentes, aut cogitantes plus
de Deo quam possumus, opinemur; sed sciamus imbecillitatem
<pb n="1052B"/>
nostram, quod, quantum distat coelum
a terra, tantum nostra opinatio a natura illius separetur:
et idcirco debere verba nostra esse moderata.
Sicut enim qui in multis cogitationibus est, ea
somniat frequenter, de quibus cogitat: ita qui plura
voluerit de divinitate disserere, incidit in stultitiam.
Vel certe sic: Verba nostra pauca ideo esse
debere, quod etiam ea quae nosse nos arbitramur,
per speculum videmus et in aenigmate, et velut somnium
comprehendimus, quod tenere nos aestimamus.
Cumque plura (ut visum nobis fuerit) dixerimus,
finem disputationis nostrae esse stultitiam.
Ex multiloquio enim nos non effugere peccatum.</p>
<p> <hi>Cum votum feceris Deo</hi>, <hi>ne moreris reddere illud,
<pb n="1052C"/>
quia non est voluntas in insipientibus. Quaecumque 
 voveris, redde. Melius est non vovere, quam vovere,
et non reddere.</hi> Simplex intelligentia interpretatione
non indiget. Melius est non promittere, quam promissa
non facere, quia displiceant Deo, et inter insipientes
computentur, qui vota non expleant. Quod
autem ait: <hi>Non est voluntas in insipientibus</hi> subauditur, <hi>Dei,</hi> 
 juxta illud Apostoli <note>(I Cor. XVI, 22)</note>: <hi>Et
utique non fuit voluntas, ut nunc venirem ad vos.</hi> 
Quod si volumus et curiosius aliquid dicere, praecipitur
Christiano, ut fidem opere compleat, et non
sit similis Judaeorum, qui spondentes atque dicentes: <hi>Omnia quaecumque Dominus praecepit, faciemus <note>(Exod. XXIV, 3)</note>
          </hi>,
adoraverunt idola. Et post verberatos
servos, et lapidibus oppressos, novissime ipsum
<pb n="1052D"/>
quoque patrisfamilias filium trucidaverunt. Melius
est ergo ancipitem diu librare sententiam,
quam in verbis facilem, in <emph>428</emph> opere esse difficilem.
Servus enim qui scit voluntatem Domini sui,
et non faciat eam, vapulabit multis <note>(Luc. XII, 47)</note>.</p>
<p>
          <pb n="1053A"/> <hi>Non des os tuum, ut peccare facias carnem tuam.
Et ne dixeris in conspectu angeli, quia ignorantia est;
ne irascatur Deus super vocem tuam, et disperdat opera
manuum tuarum.</hi> Hebraeus ita sensit: Quod non
potes facere, ne promittas. Non enim in ventum
dicta transeunt, sed a praesenti angelo, qui unicuique
adhaeret comes, statim perferuntur ad Dominum.
Et tu qui putas ignorare Deum, quod pollicitus
es, provocas eum ad iracundiam, ut omnia opera tua
dissipentur. Sed in eo quod ait: <hi>Ut non peccare facias
carnem tuam, Non</hi> diligenter eventilans, ita intellexit,
quasi dixisset: Non des os tuum, ut non
 pecces. Nobis vero alter sensus videtur, quod arguantur
hi, qui de vitio carnis queruntur et aiunt, se
corporis necessitate compulsos ea facere, quae nolint,
<pb n="1053B"/>
secundum illud Apostoli <note>(Rom. VII, 15)</note>: <hi>Non enim, quod
volo, hoc ago, sed quod nolo,</hi> et caetera. Noli itaque,
ait, vanas excusationes quaerere, et dare occasionem
carni tuae ad peccandum, et dicere: Non ego pecco,
sed quod habitat in carne mea peccatum. Denique in
eo loco ubi ait: <hi>Ne dixeris coram angelo, quia ignorantia
est:</hi> Aquila interpretans verbum Hebraicum
SEGAGA, pro <hi>ignorantia,</hi> <foreign xml:lang="greek">ἀκούσιον</foreign> transtulit, id est, <hi>non spontaneum.</hi> 
 Si enim, inquit, hoc dixeris, Deum
provocas quasi auctorem mali atque peccati, ut iratus,
si quid videris boni habere, auferat de manibus
tuis. Vel certe talia sentientem, tradat in reprobum
sensum, ut facias ea quae non conveniunt.</p>
<p> <hi>Quia in multitudine somniorum et vanitates, et verba
plurima. Sed Deum time.</hi> Et hunc locum ita Hebraei
<pb n="1053C"/>
edisserunt. Nec superiora facias, de quibus jam dictum
est, ne facile somniis credas. Cum enim diversa
videris per nocturnam quietem, et variis anima fuerit
exagitata terroribus, sive incitata promissis, tu
<pb n="1054A"/>
ea contemne, quae somnii sunt. Et solum Deum time. <emph>429</emph> 
 Qui enim somniis crediderit, vanitatibus
se et ineptiis tradet. Aliter: Quia dixi atque praecepi: <hi>Non des os tuum, ut peccare facias carnem tuam,</hi> 
et quaeras varias excusationes: hoc nunc infero,
quoniam in somno vitae istius, et in imagine umbrae
nubis, qua vivimus, multa possumus invenire, quae
nobis verisimilia videantur, et nostra excusare peccata.
Propterea admoneo, ut id solum caveas, ne putes
absentem Deum, sed eum timeas, et scias cunctis
operibus tuis adesse praesentem: teque liberi
arbitrii conditum non cogi, sed velle quod facias.</p>
<p> <hi>Si calumniam pauperis, et rapinam judicii, et injustitias
videris in regione, ne mireris super negotio:
quia excelsus super excelsum custodit, et excelsior est
<pb n="1054B"/>
super illos, et amplius terrae in omnibus est rex in agro
culto.</hi> Christi tunica contexta desuper <note>(Joan. XIX,
Luc. VIII)</note>, nec a crucifigentibus scindi potuit: et
eum a quo Salvator daemonia ejecerat, Apostolorum
indutum vestimentis abire praecepit. Itaque et nos
nitamur Ecclesiastae nostri vestimenta non scindere,
nec pro voluntate nostra opinationum pannos hinc
inde consuere, sed unum disputationis servare
textum, et eumdem sensum, et ordinem sequi. Supra
dixerat: <hi>Ne dixeris in conspectu angeli, quoniam
ignorantia est, ne irascatur Deus super vocem tuam,</hi> 
et reliqua: et adversus eos fuerat locutus, qui negarent
providentia res humanas regi. Quia igitur
adversus hoc praeceptum suboriebatur quaestio,
quare justi calumniam sustinerent, et quare iniqua
<pb n="1054C"/>
fiant in toto orbe judicia, et non est ultor Deus;
nunc infert et solvit, quod opponi poterat, dicens:
Si videris calumniam pauperis, qui beatus in Evangelio
praedicatur, et res vi geri, non justitia, ne
<pb n="1055A"/>
mireris, et tibi novum aliquid esse videatur. Excelsus
quippe super excelsos haec respicit Deus, qui
angelos suos super judices et reges terrae praeposuit,
 qui possunt utique prohibere injustitiam,
et magis in terra valere, quam quaevis
hominum potestates. Sed <emph>430</emph> quoniam servat in
fine judicium, et in consummatione mundi, quando
cum matura seges fuerit, et messores venerint, jussurus
est, ut separetur triticum, et lolium tradatur
incendio: ideo nunc exspectat et differt sententiam,
quamdiu ager mundi istius excolatur. Quod autem
ager interpretetur mundus, Dominus in parabola
zizaniorum et tritici exposuit <note>(Matth. XIII)</note>.</p>
<p> <hi>Qui diligit argentum, non implebitur argento, et qui
diligit divitias, non fruetur eis. Sed et hoc vanitas. In
<pb n="1055B"/>
multitudine enim bonorum multi sunt, qui comedunt
ea, et quae est fortitudo habenti illa, nisi ut videat oculis
suis?</hi> Ubicumque argentum ponimus, secundum
Graeci sermonis ambiguitatem, potest et pecunia
transferri: <foreign xml:lang="greek">ἀργύριον</foreign> quippe utrumque significat.
Porro Tullius pecuniosos primitus eos dictos refert,
qui plura habuissent peculia, id est, pecora. Ita
enim ea antiquitus appellabant. Paulatim autem per
abusionem, nomen ad aliud devolutum est. Avarus
igitur describitur, quod numquam opibus expleatur,
et quanto plus habuerit, tanto plus cupiat. Flacci
quoque super hoc concordante sententia, qui
ait <note>(Horat. l. I, Epistolar., epist. 2, ad Lelium)</note>:
<l>Semper avarus eget.</l> 

<pb n="1055C"/>
et nobilis historici, quod avaritia, neque inopia,
neque copia minuatur. Nihil ergo, inquit Ecclesiastes,
prosunt divitiae possidenti, nisi hoc solum ut videat
quae possidet. Quanto enim major fuerit substantia,
<pb n="1056A"/>
tanto plures ministros habebit, qui opes devorent
congregatas. Ille autem videat tantum, quod habet,
et plus quam unius hominis cibum capere non
possit.</p>
<p> <hi>Dulcis somnus operanti, sive paululum, sive plus
comederit. Et saturitas divitis non sinit eum dormire.</hi> Adhuc de divite et avaro sermo est, et comparatur
operanti, et absque sollicitudine dormienti, sive
parum, sive multum comederit, quod ille labore
operis et sudore qualemvis cibum digerat, et dulci
somno perfruatur. Dives vero distentus dapidus,
et cogitationibus <emph>431</emph> in diversa laceratus, dormire
non valeat, redundante crapula, et incocto
cibo in stomachi angustiis aestuante. Porro, quia
somnus, et communis de hac vita exitus appellatur,
<pb n="1056B"/>
melior erit requies ejus qui operatur in praesenti,
et secundum vires suas in bonis operibus conversatur,
quam eorum divitiae, de quibus scribitur: <hi>Vae vobis divitibus, quia recepistis consolationem vestram <note>(Luc. VI, 24)</note>
          </hi>.</p>
<p> <hi>Est languor pessimus, quem vidi sub sole, divitias
custodiri a domino in malum ejus. Et perierunt divitiae
illae in distentione pessima. Et genuit filium, et
non est in manibus ejus quidquam. Sicut exivit de
utero matris suae, nudus revertetur, ut venit</hi>, <hi>et nihil
tollet laboris sui, ut vadat in manibus ejus. Sed et
hoc languor pessimus, quia sicut venit, sic et vadit.
Quid ergo habebit amplius, quia laboravit in ventum?
Et omnibus diebus suis in tenebris comedet, et in indignatione
plurima, et in infirmitate, et in iracundia.</hi> 
<pb n="1056C"/>
Cum superiore junge quod sequitur: Ecclesiaste
divitem describente, qui nec ipse possit suis divitiis
perfrui, et crebro propter eas in discrimen veniat,
nec haeredi, quod congregavit, relinquat; sed et ipse
<pb n="1057A"/>
et filius ejus, sicut venerunt nudi, ita nudi revertantur
in terram, et nihil eos suorum comitetur
laborum. Nonne enim languor est pessimus, pro divitiis
cogitatione torqueri, et perituras opes, nec
quas nobiscum possumus auferre morientes, in tristitia,
in gemitu, in indignatione, in litibus, casso
labore conquirere? Et haec secundum simplicem
sensum. Caeterum ut altius elevemur, de philosophis
mihi videtur, vel haereticis dicere, qui congregant
divitias dogmatum in malum suum, et nec repertores
utilitatem possunt aliquam consequi, nec sectatoribus
suis fructum relinquere perpetuum. Sed et
ipsi, et discipuli revertuntur in terram, et perdunt
divitias ab eo qui dixit: <hi>Perdam sapientiam sapientium,
et prudentiam prudentium reprobabo <note>(I Cor. I, 19)</note>
          </hi>.
<pb n="1057B"/>
Vere quippe, sicut egressi sunt de utero matris suae,
de perversa videlicet Ecclesia, ejusque contraria,
de qua scriptum est: <hi>Quae autem sursum est Jerusalem,</hi> <emph>432</emph> 
 <hi>libera est, quae est mater omnium nostrum 
 <note>(Galat. IV, 26)</note>
          </hi>, sic nudi vadent in ventum,
et in nihilum laborantes. Qui defecerunt scrutantes
scrutinio <note>(Psal. LXIII, 7)</note>, et feruntur omni vento
doctrinae, nec habent lucem, sed in tenebris sua
comedunt sacramenta. Semper in infirmitate, semper
in iracundia sunt, thesaurizantes sibi iram in
die irae, nec habentes propitium Deum.</p>
<p> <hi>Ecce quod vidi ego bonum, quod est optimum, comedere,
et bibere, et cernere jucunditatem in omni labore
suo, quo laboravit sub sole, numero dierum vitae
suae, quos dedit ei Deus, haec quippe est pars ejus.
<pb n="1057C"/>
Sed et omnis homo, cui dedit Deus divitias, et substantiam,
concessitque ei, ut vesceretur ex eis, et tolleret
partem suam, et laetaretur de labore suo, hoc Dei donum
est. Non enim multum recordabitur dierum vitae
suae, quia Deus occupat in laetitia cor ejus.</hi> Ad comparationem
ejus, qui opibus suis in curarum tenebris
vescitur, et cum grandi vitae taedio peritura
comportat, meliorem dicit esse eum, qui praesentibus
fruitur. Hic enim vel parva voluptas est in
fruendo: ibi vero sollicitudinem tantummodo magnitudo.
Et reddit causas, quare Dei donum sit frui
posse divitiis. Quoniam, <hi>non multum recordabitur
dierum vitae suae.</hi> Avocat quippe eum Deus in laetitia
cordis sui: non erit in tristitia, non cogitatione
vexabitur, abductus laetitia et voluptate praesenti.
<pb n="1057D"/>
Sed melius est juxta Apostolum <note>(I Cor. X, 3)</note>, spiritualem
escam et spiritualem potum a Deo datum
intelligi, et videre bonitatem in omni labore suo,
quia ingenti labore et studio vera possumus contemplari
bona. Et haec est pars nostra, ut in nostro
studio et labore laetemur. Quod licet bonum sit,
<pb n="1058A"/>
tamen, donec Christus manifestetur vita nostra, nec
dum plene bonum est. Et ideo non multum recordabitur
Deus dierum vitae nostrae. Notandum quoque,
quod hic <foreign xml:lang="greek">περισπασμός</foreign> in meliori parte accipitur
pro occupatione spiritualis veraeque laetitiae.</p>
<p> <hi>
            <note>(Cap. VI.)</note> Est malum, quod vidi sub sole, et frequens
apud homines. Vir cui dedit</hi> <emph>433</emph> <hi>Deus divitias,
et substantiam, et gloriam, et nihil deest animae
ejus ex omnibus, quae desideravit, et non dedit ei Deus
potestatem, ut manducaret ex eo, sed vir alienus comedit
illud. Haec vanitas est, et languor pessimus. Si
genuerit vir centum</hi>, <hi>et annis multis vixerit, et plures
fuerint dies annorum ejus, et anima ejus non repleatur
bonis, nec sepulcrum fuerit illi dixi melius ab eo esse abortivum.
In vanitate quippe venit, et in tenebris vadit, et in
<pb n="1058B"/>
tenebris nomen ejus abscondetur. Et quidem solem non
vidit, nec cognovit, requies huic magis quam illi. Et si
vixerit mille annos duplices, et bonitatem non vidit,
nonne ad locum unum omnia properant?</hi> Describit
avarum divitem, et hoc malum frequens esse in hominibus
asserit, quod nihil eorum, quae in mundo
putantur bona, ei desit, et nihilominus stultissima
parcitate se cruciet, aliis devoranda conservans.
Necnon et illud hyperbolice adjicit, quod etiam si
centum liberos procreaverit, et non, ut Adam, prope
mille, sed duobus millibus vixerit annis, et anima
ejus cupiditate et avaritia contabescat: multo deterioris
conditionis sit abortivo, qui statim ut natus
videtur, interiit. Ille enim nec mala vidit, nec bona:
iste vero, cum bona possederit, semper tristitiis et
<pb n="1058C"/>
cogitatione cruciatus est: magisque requiem habeat
abortivus, quam avarus ille longaevus: et tamen
ambo aequali fine rapiantur, dum et hic et ille morte
simili subtrahuntur. Potest hoc et de Israel accipi,
quod dederit illi Deus Legem, et Prophetas, Testamentum,
et repromissionem, Salvatore dicente: <hi>Quia auferetur a vobis regnum Dei, et dabitur genti
facienti fructus ejus 
 <note>(Matt. XXI, 43)</note>
          </hi>. Haec omnia
ad alienum et peregrinum de gentibus translata sint
populum, et videant illi bona sua, et non fruantur.
Multoque nos conditionis esse melioris, qui quasi
abortivi, et novelli putabamur ab eis, qui sibi in antiquitate
applaudebant de patribus gloriantes atque
dicentes: <hi>Pater noster est Abraham <note>(Joan. VIII, 39)</note>
          </hi>:
et tamen ad unum locum et nos et illos properare,
<pb n="1058D"/>
id est, ad judicium Dei. Quod autem in medio ait: <hi>Et quidem sepulcrum non fuit ei;</hi> 
 sive hoc <emph>434</emph> 
significat, quod dives ille de sua morte non cogitet,
et cum omnia possideat, etiam in exstructione sepulcri
avarus sit; sive quod saepe propter istas divitias
occisus insidiis, insepultus abjiciatur, sive,
<pb n="1059A"/>
quod melius puto, nihil boni facinoris egerit, ex
quo sibi queat apud posteros memoriam comparare,
et non vitam silentio transire, velut pecudes, cum
habuerit materiam, per quam potuerit apparere
quod vixerit.</p>
<p> <hi>Omnis labor hominis in ore ipsius, et quidem anima non implebitur. Quid enim est amplius sapienti
a stulto, quid pauperi, nisi scire, ut vadat contra vitam?</hi> 
Omne quod laborant homines in hoc mundo,
ore consumitur, et attritum dentibus ventri traditur
digerendum. Cumque paululum gulam delectaverit,
tamdiu videtur tribuere voluptatem, quamdiu gutture
continetur. Cum vero in alvum transierit, desinit
inter cibos esse distantia. Et post haec omnia,
non impletur anima comedentis: sive quod rursum
<pb n="1059B"/>
desideret, quod comedit, et tam sapiens quam stultus
absque cibo nequeat vivere, et pauper nihil
aliud quaerat, nisi quomodo [ <hi>Al.</hi> quod] possit organum
sui corpusculi sustentare, nec interire inedia:
sive quod nullam utilitatem anima ex refectione
corpusculi capiat, et cibus tam sapienti quam stulto
communis sit, et illuc vadat pauper, ubi opes esse
perspexerit. Melius est autem hoc intelligi de Ecclesiastico
viro, qui in Scripturis coelestibus eruditus,
omnem laborem habet in ore suo, et anima
ejus non impletur, dum semper cupit discere. Et in
eo plus habet sapiens, quam insipiens: quia cum
pauperem esse se sentiat (pauperem autem illum,
qui in Evangelio beatus dicitur) properat ad ea
comprehendenda, quae vitae sunt, et ambulat arctam
<pb n="1059C"/>
et angustam viam, quae ducit ad vitam, et pauper est
a malis operibus, et scit ubi Christus qui vita est,
commoretur.</p>
<p> <hi>Melior est aspectus oculorum super ambulantem in
anima. Sed et hoc vanitas et praesumptio spiritus.</hi> Dilucide
hoc interpretatus est Symmachus, dicens: <hi>Melius
est providere, quam ambulare, ut libet;</hi> <emph>435</emph> id
est, melius est juxta sensum cuncta agere, qui animae
est oculus, quam voluntatem cordis sequi. Hoc est
enim ambulare in anima, sicut Ezechiel ait: <hi>Qui
ambulant in voluntate cordis sui <note>(Ezech. II, 21)</note>
          </hi>. Vel
certe superbum et sibi placentem arguit, et meliorem
dicit esse eum, qui cuncta provideat, quam illum,
cui nihil placet, nisi quod ipse fecerit: quo
nihil est deterius, et omni vento inanius. Rursum
<pb n="1059D"/>
et hic <hi>praesumptionem spiritus,</hi> Aquila et Theodotio, <hi>pastionem venti,</hi> 
 interpretati sunt: Symmachus vero <hi>afflictionem spiritus.</hi> 
 Porro sciendum est, quod apud
Hebraeos, et spiritus et ventus similiter appellentur,
id est, RUHA.</p>
<p>
          <pb n="1060A"/> <hi>Quid est, quod futurum est: jam vocatum est nomen
ejus, et cognitum, quia homo est, et non poterit
judicari cum fortiore se.</hi> Aperte de Salvatoris praedicatur
adventu, quod qui futurus est, antequam in
corpore cerneretur, jam vocatum est in Scripturis
nomen ejus, et cognitum prophetis et sanctis Dei:
quia homo sit, et juxta hoc quod homo est, non possit
se conferre cum Patre, et in Evangelio dicat: <hi>Pater qui me misit, major me est 
 <note>(Joan. XIV, 28)</note>
          </hi>.
Unde et in consequentibus praecipitur, ne ultra quam
de eo nobis scriptum est, requiramus, ne velit homo
plus scire, quam Scriptura testata est. Cum enim de
statu nostro ignoremus, et vita nostra quasi umbra
pertranseat, et futura incerta sint, non nobis expedit,
ut majora, quam possumus, inquiramus. Nonnulli
<pb n="1060B"/>
illud in hoc loco significari putant, quod omnium,
qui futuri sunt, et hominum corpore circumdandi,
jam Deus vocabulum noverit: nec possit
homo respondere contra artificem suum, quare
ita vel ita factus sit. Quanto enim amplius quaesierimus,
tanto magis ostendi vanitatem nostram et
verba superflua: et non ex praescientia Dei liberum
tolli arbitrium, sed causas ante praecedere, quare
unumquodque sic factum sit.</p>
<p> <hi>Quia sunt verba multa multiplicantia vanitatem.
Quid est amplius homini? Quis enim cognovit quid
sit bonum homini in vita, numero dierum vitae vanitatis
ejus? et faciet eos quasi umbram, quia quis</hi> <emph>436</emph> <hi>annuntiabit homini, quid sit post eum sub sole?</hi> 
 Cum,
inquit, ignoret homo de statu suo, et quaecumque
<pb n="1060C"/>
videtur scire et cernere, non ut se rei habet veritas,
sed per speculum, et umbram et imaginem videat,
nec futura cognoscat, et in multiloquio non effugiat
peccatum; silentium ponat ori suo, et credat eum
venisse qui scriptus est, quomodo, et quantus, et
qualis venerit, non requirens.</p>
<p> <hi>
            <note>(Cap. VII.)</note> Bonum est nomen super oleum bonum,
et dies mortis super diem nativitatis ejus.</hi> Considera,
inquit, o homo, dies tuos breves, et quia cito esse,
soluta carne, cessabis: fac tibi famam longiorem,
ut quomodo unguentum nares odore delectat, sic ad
 tuum vocabulum cuncta posteritas delectetur.
Quod perspicue interpretatus est Symmachus, dicens: <hi>Melius est nomen bonum, quam unguentum bene olens.</hi> 
Siquidem moris est Hebraeorum unguentum bonum,
<pb n="1060D"/>
oleum nuncupare. Quod autem ait: <hi>Et dies mortis
super diem nativitatis ejus,</hi> vel hoc ostendit, melius
esse exire de saeculo, et carere tribulationibus atque
incerto vitae statu, quam ingredientem mundum,
haec omnia sustinere. Vel certe quod in morte, quales
<pb n="1061A"/>
simus, notum sit: in exordio vero nascendi, qui
[ <hi>Al.</hi> quales] futuri simus, ignoretur. Aut quod nativitas
alliget corpore [ <hi>Al.</hi> corpori] libertatem animae,
mors resolvat.</p>
<p> <hi>Melius est ire ad domum luctus, quam ad domum
convivii, in quo finis est omnis hominis: et qui vivit,
dabit ad cor suum.</hi> Utilius est ad exsequias funeris,
quam ad domum ire convivii, quia ibi conditionis
nostrae et fragilitatis humanae ex praesenti cadavere
commonemur. In convivii autem laetitia, etiam si
quid timoris habere videbamur, amittimus. Novissimum
versum apertius interpretatus est Symmachus,
dicens: <hi>Et qui vivit, respiciet ad mentem.</hi> Ex
quibus approbatur, in eo quod superius cibum et
potum visus est approbare, non eum voluptatem
<pb n="1061B"/>
rebus praeferre cunctis, ut plerique male aestimant:
sed ad comparationem avaritiae et nimiae parcitatis,
licet breve sit, plus esse, si vel <emph>437</emph> ad momentum
quis suis opibus perfruatur. Numquam enim tristitiam
luctus, festivitati convivii praetulisset, si bibere
et vesci alicujus putasset esse momenti.</p>
<p> <hi>Melior est ira quam risus, quia in moerore vultus
emendabitur cor.</hi> Risus dissolvit ridentem: ira corripit
et emendat. Irascamur et nobis, si quando peccamus,
irascamur et aliis. Per tristitiam quippe vultus,
melior fiet animus, ut interpretatus est Symmachus.
Et idcirco: <hi>Vae nunc ridentibus, quoniam ipsi
lugebunt <note>(Luc. VI, 25)</note>
          </hi>.</p>
<p> <hi>Cor sapientium in domo luctus, et cor insipientium in
domo laetitiae. Beati,</hi> inquit Salvator, <hi>lugentes, quoniam
<pb n="1061C"/>
ipsi consolabuntur <note>(Matt. V, 5)</note>
          </hi>. Lugebat et Samuel
regem Saul omnibus diebus vitae suae <note>(II Reg. XVI)</note>. Et
Paulus super eos, qui post peccata varia noluerant
agere poenitentiam, lugere se dicit <note>(II Cor. XII)</note>. Cor
igitur sapientis vadat ad domum talis viri, qui se
corripiat delinquentem, ut adducat ad lacrymas, qui
provocet propria flere peccata, et non eat ad domum
laetitiae, ubi doctor adulatur, et decipit, ubi non conversionem
audientium, sed et plausus quaerit et laudem.
Talis praeceptor plangitur, dives in sermone,
 dives in verbis, qui quia saturatus est, propterea recipit
consolationem suam. Denique huic expositioni
etiam sequentes versiculi concordant. Ait enim:</p>
<p> <hi>Melius est audire correptionem sapientis, super virum
<pb n="1062A"/>
audientem carmen stultorum. Quia sicut vox spinarum
sub olla, sic risus stulti. Sed, et hoc vanitas.</hi> Melius
enim est a sapiente corripi, quam adulatione decipi
blandiente. Cui simile est illud: <hi>Meliora sunt vulnera
amici, quam voluntaria oscula inimici <note>(Prov. XXVII, 6)</note>
          </hi>.
Sicut enim vox spinarum ardentium sub olla, strepitum
reddit insuavem: sic et palpantis magistri verba
non proderunt, vel ad curas saeculi, quae spinae
interpretantur, auditores suos cohortantis, vel futuro
eos incendio <emph>438</emph> praeparantis. Symmachus
pro eo quod nos posuimus: <hi>Quia sicut vox spinarum
sub olla, sic risus stulti,</hi> hunc sensum interpretans
quem supra disseruimus, ait: <hi>Per vocem enim imperitorum
vinculis quispiam colligatur,</hi> hoc est, ad vocem
talium praeceptorum magis auditor innectitur,
<pb n="1062B"/>
dum vinculis peccatorum suorum unusquisque constringitur.</p>
<p> <hi>Calumnia conturbat sapientem, et perdet cor fortitudinis
ejus <note>(Prov. IX, 8)</note>
          </hi>. Nunc sapientem in profectu
positum accipe, secundum illud: <hi>Argue sapientem, et
diliget te.</hi> Sapiens quippe perfectus, nulla argutione
indiget, nulla calumnia conturbatur. Utamur hoc
versiculo, si quando justum virum atque sapientem
videmus calumniam sustinere, et turbari de iniquitate
judicii, nec Deum statim subvenire praesentem.
Pro eo vero, quod Septuaginta, et Aquila, et Theodotio
interpretati sunt, <hi>perdit cor</hi> <foreign xml:lang="greek">εὐτονίας αὐτοῦ,</foreign>
id est, <hi>fortitudinis,</hi> sive <hi>vigoris ejus;</hi> Symmachus ait, <hi>et perdit cor</hi> 
 MATTHANA ( ), <hi>id est, donum:</hi> tam
verbum Hebraicum, quam interpretationem ejus copulans,
<pb n="1062C"/>
et faciens illum sensum, qui alibi scriptus
est: <hi>Excaecant munera etiam sapientium oculos <note>(Deut. XVI, 19)</note>
          </hi>.</p>
<p> <hi>Melius est novissimum sermonis, quam principium
ejus.</hi> Meliores sunt in dicendo epilogi, quam exordium.
In his enim dicentis sollicitudo finitur, in illo
incipit. Vel certe sic: Qui incipit audire sermonem,
et ad praeceptorem vadit, in principio est; qui vero
extrema audit, consummatus est atque perfectus.
Sed et hoc modo intelligi potest: Dum in isto saeculo
sumus, quod scimus, omne principium est: cum
autem venerit, quod perfectum est, in novissimis
et consummatis erimus. Hebraeus ita hunc locum
cum sequenti versiculo disseruit: Melius est te finem
<pb n="1063A"/>
considerare negotii, quam principium, et patientem
esse, quam impatientiae furore raptari. Discimus <emph>439</emph> 
 quoque ex hac sententiola, nullam in
hominibus esse sapientiam, cum melius sit tacere,
quam proloqui; et quia cum finita fuerit oratio, intra
semetipsum recogitat auditor, quid sit dictum:
cum autem coeperimus loqui, necdum quid utilitatis
accepit.</p>
<p> <hi>Melior est patiens super excelsum spiritu.</hi> Quia superius
iram concesserat, dicens: <hi>Melior est ira, quam
risus,</hi> ne putaremus iram, quae in passione est laudari,
nunc praecipit iram penitus esse tollendam.
Ibi enim pro correptione in peccantes, et eruditione
in minores iram posuit: hic vero impatientiam refraenavit.
Patientia autem non solum in angustiis,
<pb n="1063B"/>
sed et in laetioribus necessaria est, ne plus quam
condecet, exaltemur. Videtur mihi et qui nunc
excelsus appellatur spiritu in Evangelio, pauperi
spiritu esse contrarius, qui et in beatitudine ponitur.</p>
<p> <hi>Ne festines in spiritu tuo, ut irascaris, quia ira in
sinu stultorum requiescit.</hi> Non quod concedat tardius
irascendum, idcirco nunc dicit: <hi>Ne festines in spiritu
tuo irasci;</hi> sed quod cum furens et recens fuerit
ira, dilata facilius sedetur, et possit auferri. Et quia
ira semper juncta superbiae est, desiderans ultionem,
meliorem supra patientem dixit esse, quam
eum qui excelsus est spiritu, et nunc signum insipientiae
dedit: quia quamvis aliquis potens existimetur
et sapiens, si iracundus sit, insipiens arguitur: <hi>Ira quippe in sinu stultorum requiescit.</hi> </p>
<p>
          <pb n="1063C"/> <hi>Ne dixeris: quid factum est: quia dies priores erant
meliores, quam isti; non enim sapienter interrogasti
de hoc.</hi> Ne vetus saeculum praesenti praeferas, quia
unus utriusque est conditor Deus. Virtutes bonos
dies viventi faciunt, vitia, malos. Ne dicas ergo meliores
fuisse dies sub Moyse, et sub Christo, quam
modo sunt. Nam et illo tempore plures fuerunt increduli,
et dies eorum mali facti sunt, et nunc credentes
multi reperiuntur, de quibus ait Salvator: <hi>Beatiores qui non viderunt, et crediderunt 
 <note>(Joan. XX,
29)</note>
          </hi>. Aliter: Sic debes vivere, ut semper praesentes
dies meliores tibi sint, quam praeteriti, ne cum paulatim
decrescere coeperis, dicatur tibi: <emph>440</emph> <hi>Currebatis
bene, quis vos impedivit veritati non obedire <note>(Gal.
V, 7)</note>
          </hi>? Et iterum: <hi>Incipientes spiritu, nunc carne consummamini</hi> 
<pb n="1063D"/> <note>(Ibid. III, 3)</note>.
Aliter: Ne dicas meliora
tempora olim Moysi, quam nunc Christi, Legis
fuisse, quam Gratiae. Si enim hoc volueris quaerere,
imprudenter facis, non videns, quantum distet
Evangelium a veteri Testamento.</p>
<p>
          <pb n="1064A"/> <hi>Bona est sapientia cum haereditate, et amplius videntibus
solem, quia quomodo umbra sapientiae, sic umbra
argenti: et quod plus est, scientia sapientiae vivificabit
habentem se.</hi> Majoris est gloriae sapiens cum divitiis,
quam tantum sapiens. Alii enim sapientia indigent,
alii opibus, et qui sapiens est, et non dives, potest
quidem docere quod bonum est, sed interdum non
potest praestare quod petitur. Et idcirco ait: Quia
sicut umbra sapientiae, ita umbra pecuniae, id est,
quomodo protegit sapientia, sic interdum protegit
et pecunia. Et ne videretur sapientiae detraxisse,
dum eam fortuito bono subjecit (non enim in nostra
potestate est habere divitias, quas injusti saepe plus
possident) propterea majorem esse sapientiam demonstrat,
dicens: <hi>Et amplius scientia sapientiae vivificabit
<pb n="1064B"/>
habentem se.</hi> In eo, inquit, major est sapientia
divitiis, quod absque ullis opibus vivificat eum,
qui se habuerit.</p>
<p>Quidam hunc locum ita interpretantur: Haereditatem,
inquiunt, pro conversatione bona posuit, per
quam haeredes sumus Dei, et cohaeredes Christi.
Vult igitur Ecclesiastes docere, quanto differant hi,
qui solem merentur videre justitiae, et habent sapientiam
cum conversatione bona, ab his qui absque sapientia,
vitae tantum, et conversationis studium
commodarunt. Quod quidem et Daniel ostendit, dicens: <hi>Intelligentes sermones meos fulgebunt, ut luminaria
coeli 
 <note>(Dan. XII, 3)</note>
          </hi>. Sive ut Theodotio interpretatus
est: <hi>Quasi splendor firmamenti. Qui vero fecerint
sermones meos, quasi stellae coeli.</hi> Umbram autem
<pb n="1064C"/>
argenti, sive pecuniae, illam secundum <foreign xml:lang="greek">ἀναγωγὴν</foreign> debemus
accipere, de qua talenta et minae in parabolis
Evangelii colliguntur <note>(Matth. XXV, Luc. XIX)</note>,
ut <emph>441</emph> cum fuerimus sub umbra sapientiae, et sub
umbra talis argenti: <hi>Per diem sol non urat nos, neque
luna per noctem <note>(Psal. CXX)</note>
          </hi>. Sed et hoc dici potest,
quia umbra est vita nostra super terram: <hi>Et
spiritus vultus nostri Christus Dominus cui diximus:
In umbra ejus vivemus in gentibus <note>(Thren. IV, 20)</note>
          </hi>.
Omnis nostra in hac terra protectio instar umbrae
est, sive sapientiae, sive supradicti argenti, donec
aspiret dies, et amoveantur umbrae. Symmachus
more suo etiam in hoc loco manifestius interpretatus
est, dicens: <hi>Quomodo protegit sapientia, similiter
protegit pecunia.</hi> Sequens autem versiculus perspicue
<pb n="1064D"/>
ad studium scientiae cohortatur.</p>
<p> <hi>Vide opera Dei, quoniam quis poterit adornare
quem Deus pervertit?</hi> Et in hoc loco ita Symmachus
transtulit: <hi>Disce opera Dei, quia nemo poterit corrigere,
quod ille imminuit,</hi> id est, sufficiat [ <hi>Al.</hi> sufficit]
<pb n="1065A"/>
tibi de Scripturis sanctis, sive ex ipsa contemplatione
elementorum, scire et intelligere quae facta
sunt: non tamen causas rationesque perquirere
quare unumquodque sic factum sit, vel aliter fieri
debuisse, quam factum est. Verbi gratia, si quis velit
quaerere cur Moysi ita loquatur Deus: <hi>Quis fecit
mutum et surdum, videntem et caecum, nonne ego Dominus
Deus <note>(Exod. IV, 12)</note>
          </hi>? Et dicat: Cur caecus et
surdus et mutus ita creati sunt, et caetera his similia?
Sumendum in hoc loco testimonium de septimo
decimo psalmo, in quo ad Dominum dicitur: <hi>Cum
sancto sanctus eris, et cum perverso perverteris</hi>. Et
dicendum est sanctum Dominum esse cum eo, qui
sanctus est, et perverti apud eum, qui sua voluntate
fuerit ante perversus. Juxta illud quoque, quod in
<pb n="1065B"/>
Levitico scriptum est: <hi>Si ambulaverint ad me perversi,
et ego ambulabo ad eos in furore meo perversus <note>(Levit. 26, 27)</note>
          </hi>.
Quod quidem et illud poterit exponere,
quare induraverit Dominus cor Pharaonis. Quomodo
enim una atque eadem solis operatio liquefacit
ceram, et siccat lutum, et pro substantia sua
liquescit cera, et siccatur lutum: sic una Dei in
Aegypto signorum operatio molliebat corda credentium,
et incredulos indurabat, qui juxta duritiem
suam, et impoenitens cor, thesaurizabant <emph>442</emph> sibi
iram in die irae ex his mirabilibus, quae cum viderent
fieri, non credebant.</p>
<p> <hi>In die bonitatis esto in bono, et in die malo vide. Et
quidem istud congruum huic fecit Deus ad loquendum,
ut non inveniat homo post eum quidquam.</hi> Scio me audisse
<pb n="1065C"/>
in Ecclesia ab eo, qui putabatur habere scientiam
Scripturarum, ita hos versiculos edissertos.
 « Dum in praesenti saeculo es, et boni quid operis potes
facere, labora, ut postea ipse securus in die malo,
id est, in die judicii, torqueri alios videas. Sicut enim
praesens saeculum fecit Deus, in quo nobis fructum
bonorum operum possumus praeparare; ita et futurum,
in quo nulla boni operis datur facultas. »  Visus
est quidem suadere, cum diceret audientibus: sed
mihi videtur alius esse sensus, quem et Symmachus
transtulit, dicens: <hi>In die bono esto in bono; diem
vero malum intuere. Siquidem hoc simile huic fecit Deus,
ut non inveniret homo quod contra eum quereretur.</hi> Et
bona, inquit, et mala, prout tibi evenerint, sustine.
Nec putes vel bonorum tantum, aut malorum in
<pb n="1066A"/>
mundo esse naturam, cum ex diversis mundus iste
contrariis subsistat, calidis et frigidis, siccis et humentibus,
duris et mollibus, tenebrosis et lucidis,
malis et bonis. Hoc autem fecit Deus, ut habeat locum
sapientia in eligendo bonum, et vitando malum,
et liberum homini relinquatur arbitrium, ne se dicat
insensibilem, et stolidum a Deo esse generatum; sed
eum ideo fecisse diversa, ut homo queri de sua conditione
non posset. Simulque hoc testimonium consequenter
superioribus copulabitur, in quibus ait: <hi>Quis poterit adornare quod perverterit Deus?</hi> </p>
<p> <hi>Omnia vidi in diebus vanitatis meae. Est justus periens
in justitia sua, et est impius longaevus in malitia
sua.</hi> Huic quid simile Salvator in Evangelio ait: <hi>Qui
invenit animam suam, perdet eam, et qui perdiderit
<pb n="1066B"/>
animam suam propter me, inveniet eam <note>(Matth. X, 59)</note>
          </hi>.
Macchabaei pro lege Dei atque justitia visi sunt in
sua perire justitia, et martyres, qui sanguinem fudere
pro Christo. E contrario qui et illo tempore
 suillam carnem <emph>443</emph> comederunt, et post adventum
Domini sacrificaverunt idolis, hi visi sunt in hoc saeculo
vivere, et propter suam malitiam perseverare
longaevi. Sed Dei in occulto patientia est, et tribulare
nunc sanctos, ut recipiant mala in vita sua, et peccatores
non visitare [ <hi>Al.</hi> visitari] pro scelere, et quasi
ad victimam reservare, ut et illis possit aeterna bona
restituere, et his mala inferre perpetua. Hebraei justos
pereuntes in justitia sua, filios Aaron suspicantur,
quod dum putant se juste agere, alienum ignem
obtulerint. Et impium longaevum in malitia sua Manassen
<pb n="1066C"/>
dicunt, qui post captivitatem restitutus in
regnum [ <hi>Al.</hi> regno], longo deinceps vixerit tempore.</p>
<p> <hi>Noli esse justus multum, et ne quaeras amplius ne
obstupescas.</hi> Si quem rigidum et trucem ad omnia
fratrum peccata conspexeris, ut nec in sermone peccanti,
nec propter naturalem interdum pigritiam
moranti, det veniam, hunc scito plus justum esse quam
justum est. Cum enim Salvator praecipiat, dicens: <hi>Nolite
judicare, ut non judicemini <note>(Luc. VI, 37)</note>
          </hi>; et nullus
sit absque peccato, nec si unius quidem diei fuerit
vita ejus, inhumana justitia est fragilitati conditionis
hominum non ignoscens. Noli ergo esse justus multum,
quia pondus grande, et pondus parvum abominatio
coram Domino. Unde et apud philosophos
<pb n="1067A"/>
virtutes in meditullio positae sunt, et omne quod nimis
est, sive sursum, sive deorsum, reputatur in vitio.
Quod autem ait: <hi>Noli quaerere amplius, ne conturberis,</hi> 
sive, <hi>ne obstupescas;</hi> mentem nostram scit,
perfectam comprehendere non posse sapientiam, et
mensuram fragilitatis nostrae jubet nos scire debere.
Denique et Paulus ei, qui plus quam homo scire poterat,
requirebat, dicens: <hi>Quid adhuc queritur?
Voluntati enim ejus quis resistit?</hi> respondit: <hi>O homo
tu quis es, qui respondeas Deo <note>(Rom. IX, 19)</note>
          </hi>, et caetera.
Si enim causas quaestionis ille, qui interrogans introducitur, <emph>444</emph> 
 audisset ab Apostolo, stupore forsitan
torpuisset, et gratiam sensisset inutilem. Quia est et
donum, juxta eumdem Apostolum, quod non prosit
ei cui datum est. Hebraei hoc mandatum, id est: <hi>Noli
<pb n="1067B"/>
esse justus multum,</hi> super Saule interpretantur, qui
Agag misertus est, quem Dominus jusserat occidi <note>(I Reg. XV)</note>.
Sed et ille de Evangelio servus <note>(Matth.
XVIII)</note>, cui ignoverat Dominus, et ipse conservo noluit
ignoscere, huic potest versiculo coaptari, quod
fuerit justus multum.</p>
<p> <hi>Ne impie agas multum, et noli esse stultus; cur
morieris in tempore non tuo.</hi> Cum Dominus loquatur: <hi>Nolo mortem morientis, tantum 
 revertatur et vivat <note>(Ezech. XVIII, 32)</note>
          </hi>:
Semel peccasse sufficiat; debemus
nos erigere post ruinam. Si enim juxta eos qui
<pb n="1068A"/>
de physicis disputant, novit hirundo pullos de sua
oculare chelidonia, et dictamnum capreae appetunt
vulneratae; cur nos ignoremus medicinam poenitentiae
propositam esse peccantibus? Quod autem ait: <hi>Ne moriaris in tempore non tuo 
 <note>(Num. XVI)</note>
          </hi>; scimus
Chore et Dathan, et Abiron propter seditionem adversum
Moysen et Aaron, repentino terrae hiatu devoratos,
et in emendationem aliorum, ante diem judicii
etiam in hac vita plurimos judicatos. Quod dicit
ergo, tale est: Noli peccatis adjicere peccata, ne
provoces Deum etiam hic tibi inferre supplicium.</p>
<p> <hi>Bonum est retinere te istud</hi>. <hi>Et quidem ab hoc ne
dimittas manum tuam; quoniam qui timet Deum,
egredietur ad omnia.</hi> Bonum est justis benefacere,
sed et peccatoribus benefacere, non injustum est. Bonum
<pb n="1068B"/>
est domesticos fidei sustentare, sed et omni petenti
tribuere, praeceptum est. Timens quippe Deum,
et imitator conditoris sui, qui pluit super justos, et
injustos, absque respectu personarum omnibus benefacere
festinat. Aliter: Quia vita haec miserabilis
diversis quotidie variatur eventibus, tam ad adversa,
quam ad prospera, justi animus <emph>445</emph> praeparetur,
et poscat Domini misericordiam, ut quodcumque
evenerit, librata mente sustentet. Qui enim timet
Deum, nec prosperis elevatur, nec opprimitur adversis.</p>
<p>
          <pb n="1069A"/> <hi>Sapientia confortabit sapientem</hi>, <hi>super decem potestatem
habentes, qui sunt in civitate: quia non est
homo justus in terra, qui faciat bonum, et non peccet.</hi> 
Propterea sapientia confortat justum, et omnium
principum civitatis super eum excedit auxilium,
quia quamvis aliquis justus sit, tamen dum in hac
carne est constitutus, subjectus est vitiis atque
peccatis, et majore praesidio indiget. Aliter: Decem
qui potestatem habent, et in urbe consistunt, angeli
sunt, qui ad perfectum numerum pervenere denarium,
et auxiliantur humano generi. Sed si quis
consideret omnia auxilia, majus est auxilium sapientiae,
id est, Domini nostri Jesu Christi. Postquam
enim dixerunt angeli: <hi>Curavimus Babylonem, et non
est curata, relinquamus eam, et abeat unusquisque in
<pb n="1069B"/>
terram suam <note>(Jerem. LI, 8)</note>
          </hi>, tunc magister medicorum
ipse descendit, et respersos nos sanguine, et
peccatorum madentes cruore qui omnem substantiam
nostram expenderamus in medicos, tactu fimbriae
suae sanavit <note>(Luc. VIII)</note>. Sanavit autem in civitate,
hoc est, in mundo isto, et confortavit
sapientem, sive, ut Septuaginta transtulerunt, <hi>adjuvit.</hi> 
Omni enim qui habet, dabitur ei, et adjicietur ei.
Quia autem indiguit homo positus in peccatis, et
infixus in limo profundi, majore auxilio; idcirco
venit ipsa Sapientia. Aliter: Supra dixerat, et domesticis
et alienis bene esse faciendum. Poterat
[ <hi>Al.</hi> Poterit] ergo aliquis respondere: Si omnibus
benefacere voluero, non habeo unde faciam. Nec
potest justus tantas habere divitias, quae solent
<pb n="1069C"/>
magis peccatoribus abundare; propterea nunc ait:
Quos non potes re, consilio adjuva, solatio fove.
Plus enim potest in angustia constituto praestare
sapientia, quam quaelibet maximae potestates. Et
hoc ipsum cum prudentia facito. Grandis quippe
libra justitiae est, et cui, et quantum, <emph>446</emph> et quamdiu,
et quale vel in re, vel in consilio tribuere.</p>
<p> <hi>Et quidem in omnes sermones, quos loquentur, ne
dederis cor tuum: quia non audies servum tuum maledicentem
tibi. Etenim frequenter scit cor tuum, quia
et tu maledixisti aliis.</hi> Fac quae praecepta sunt, et
sapientiae auxilio confortatus, vel ad bona, vel ad
mala praepara cor tuum, et non cures, quid de te
loquantur inimici, qualis foris opinio sit. Quomodo
enim prudentis viri est, murmurantem famulum
<pb n="1070A"/>
non audire, nec curiosam aurem apponere, quid de
se loquatur absente: si enim hoc fecerit, semper
in tribulatione erit, et ad mussitationem servi iracundia
commovebitur; sic et sapientis hominis est,
sapientiam praeviam sequi, et vanos non considerare
rumores. Sed et alio exemplo docet penitus non
curandum justo homini, quid homines loquantur,
dicens: Quomodo novit conscientia tua, quod tu de
multis locutus es, et saepe aliis detraxisti: sic et
aliis debes ignoscere detrahentibus. Et simul docet,
non facile judicandum, et habenti trabem in oculo,
de festuca alterius non loquendum.</p>
<p> <hi>Omnia haec tentavi in sapientia, et dixi: Sapiens
efficiar, et ipsa longius facta est a me, magis quam
erat: et alta profunditas, quis inveniet eam?</hi> Dicit se,
<pb n="1070B"/>
ut Regnorum quoque testantur libri <note>(III Reg. III,
et IV)</note>, ultra omnes homines quaesisse sapientiam,
et tentasse ad finem illius pervenire, sed quanto
plus quaesierit, tanto minus reperisse, et in mediam
demersum caliginem, tenebris ignorantiae circumdatum.
Aliter: Vir qui eruditus fuerit in Scripturis,
quanto plus scire coeperit, tanto ei in his quotidie
oritur major obscuritas. Aliter: Contemplatio
sapientiae in hac vita in speculo videtur et in imagine:
cum ergo recogitavero in futuro facie ad
faciem ejus notitiam revelandam, tunc liquido recognoscam
longe me nunc ab ejus notitia dissidere.</p>
<p> <hi>Circuivi ego et cor meum, ut scirem, et considerarem,
et quaererem sapientiam, et rationem, et ut cognoscerem
impietatem</hi> <emph>447</emph> <hi>stulti et imprudentium
errorem. Et invenio ego amariorem morte mulierem,
<pb n="1070C"/>
quae est laqueus, et sagenae cor ejus, vincula manus
ejus. Bonus coram Deo eruetur ab ea, peccator capietur
in illa.</hi> Pro eo quod Septuaginta posuerunt: <hi>Circuivi ego et cor meum, ut cognoscerem,</hi> 
 Symmachus
interpretatus est, dicens: <hi>Pertransivi universa sensu
meo, scire, et discere, et investigare.</hi> Quia igitur
supra Ecclesiastes dixerat, omnia se in sapientia
pertentasse, et quanto plus eam requisierit, tanto
illam longius refugisse; nunc ait etiam aliud in sua
se quaesisse sapientia, quod in rebus humanis malum
universa antecedat mala, et quae res in impietate,
stultitia, errore, vecordia teneat principatum,
Et dicit se omnium malorum caput mulierem reperisse:
quia et per illam mors in orbem terrarum
<pb n="1071A"/>
introivit, et pretiosas animas virorum capit. Omnes
quippe adulterantes, quasi clibanus corda eorum:
quae fecit adolescentium evolare corda. Et cum in
mentem miseri amatoris inciderit, trahit eum in
praeceps: nec ante pedes suos respicere patitur,
sed quasi laquens, et sagena cor adolescentis innectit.
Vincula sunt enim manus ejus. Pro quo Aquila
interpretatus est: <hi>Vinctae sunt manus ejus,</hi> 
quod Hebraica lingua dicitur ASSURIM <note>( .)</note>
Suadere enim potest, vim facere non potest: nec
ad se trahere nolentes. Justus qui fuerit, et bonus
coram Deo, eruetur ab ea: peccator vero captus
deducetur ad mortem. Non putemus temere hanc
Salomonem de genere mulierum protulisse sententiam:
quod expertus est, loquitur. Ideo quippe offendit
<pb n="1071B"/>
Deum, quia captus est a mulieribus. Et haec secundum
litteram. Caeterum juxta intelligentiam spiritualem,
aut omne generaliter peccatum, mulierem nominamus
et iniquitatem, quae sub specie mulieris sedet in
Zacharia super plumbi talentum <note>(Zach. V, 7)</note>: aut
diabolum <foreign xml:lang="greek">τροπικῶς</foreign> mulierem accipimus, propter effeminatas
vires: aut certe idololatriam, et ut propius
accedamus, haereticorum Ecclesiam, quae insipientem
sensu ad se vocat, ut panes furtivos, et <emph>448</emph> aquam
furtivam, hoc est, falsum sacramentum, et pollutum
baptisma inductus accipiat.</p>
<p> <hi>Ecce hoc inveni, dixit Ecclesiastes, unam ad unam,
ut invenirem numerum, quem adhuc quaesivit anima
mea, et non inveni. Hominem unum de mille inveni,
et mulierem in omnibus his non invem. Solummodo hoc
<pb n="1071C"/>
inveni: quia fecit Deus hominem rectum; et ipsi quaesierunt
cogitationes multas.</hi> Hoc, inquit, reperi,
universa diligenter eventilans, quod paulatim peccando,
et ad unum delictum aliud apponendo, grandem
nobis summam efficimus peccatorum. <hi>Esebon</hi> 
( ) quippe, quod omnes voce consona <foreign xml:lang="greek">λογισμὸν</foreign>
transtulerunt, secundum Hebraei sermonis ambiguitatem,
et <hi>numerum</hi> possumus, et <hi>summam,</hi> et <hi>rationem,</hi> 
 et <hi>cogitationem</hi> dicere. Sed et hoc, ait,
requisivit anima mea, an recta mulier inveniatur.
Et cum vix paucos de viris bonos invenerim, ita
ut de mille unus potuerit inveniri, mulierem bonam
omnino invenire non potui. Omnes enim me
<pb n="1072A"/>
non ad virtutem, sed ad luxuriam deduxerunt. Et
quia appositum est cor hominis diligenter ad malitiam
ab adolescentia <note>(Gen. VIII, 21)</note>, et pene omnes
offenderunt Deum: in hac ruina generis humani, facilior
ad casum est mulier. De qua et poeta gentilis:
<l>. . . . . Varium et mutabile semper</l>
<l>Femina. . .</l> <note>(Virg. IV, Aeneid. V. 35.)</note> 
Et Apostolus: <hi>Semper,</hi> ait, <hi>discentes, et numquam
ad scientiam veritatis pervenientes <note>(II Tim. III, 7)</note>
          </hi>. Et
ne videretur communem hominum damnare naturam,
et Deum auctorem facere mali, dum talium
conditor est, qui malum vitare non possint, argute
praecavit, et ait, bonos nos a Deo creatos: sed quia
libero sumus arbitrio derelicti, vitio nostro ad pejora
labi, dum majora quaerimus, et ultra vires nostras
<pb n="1072B"/>
varia cogitamus. Aliter: Quotidie mecum
uniuscujusque rei rationem ponens, nullum invenire
potui cogitatum, qui non cogitatione perversa extrinsecus
turbaretur. In mille autem viris inveni hominem,
qui juxta imaginem conditoris est conditus:
et in mille non quibuslibet, sed in mille viris: quorum
numerum mulier implere non potuit. Et in
mille <emph>449</emph> qui non appropinquaverunt ad mulierem,
et propterea purissimi permanserunt. Haec autem
omnia tropologice accipienda. In multis quippe
studiosis [ <hi>Al.</hi> studiis], et quotidiana meditatione
sudantibus, vix invenitur cogitatus purus, et viri
dignus vocabulo. Possumus et cogitatus pro viris accipere,
mulieres pro operibus, et dicere, quod difficile
cogitatio alicujus pura inveniri queat. Opera
<pb n="1072C"/>
vero, quia per corpus administrentur, aliquo semper
errore commixta sint. Pro eo autem, quod supra
sermonem Hebraeum interpretantes diximus: <hi>Unam
ad unam, ut inveniatur numerus,</hi> sive <hi>summa,</hi> sive <hi>ratio,</hi> 
 aut <hi>cogitatio:</hi> apertius interpretatus est Symmachus
 <hi>unam ad unam invenire rationem.</hi> Quod enim
nos solemus absolute et neutraliter appellare, id
est, hoc quaesivi, istud volui invenire, Hebraei feminino
genere pronuntiant, sicut in psalmo: <hi>Unam
petii a Domino, hanc requiram <note>(Psal. XXVI, 4)</note>
          </hi>, pro eo
quod est, <hi>unum</hi>.</p>
<p> <hi>(Cap VIII) Quis ita ut sapiens; et quis novit solutionem
verbi? Sapientia hominis illuminabit vultum
<pb n="1073A"/>
ejus: et fortis faciem suam commutabit.</hi> Supra docuerat
difficile bonum hominem inveniri, et venientem
contra eliserat quaestionem: a Deo bonos homines
conditos, sed sponte sua ad peccata delapsos.
Nunc quid boni homini dederit Deus, quasi gloriabundus
enumerat, sapientiam scilicet, atque rationem
et providentiam, occulta Dei nosse mysteria,
in arcana ejus sensu cordis intrare. Oblique autem
de se loquitur, quod nemo ita fuerit sapiens, ut
ipse, et nullus sic scierit [ <hi>Al.</hi> sciret] problematum
solutiones, et sapientia ejus a cuncto laudata sit populo,
quae non solum intrinsecus latuerit; sed et in
superficie corporis et speculo vultus eluxerit, ultraque
omnes homines prudentiam mentis in facie sua
pinxerit. Septuaginta pro eo quod nos posuimus:
<pb n="1073B"/> <hi>Quis ita ut sapiens,</hi> 
 transtulerunt: <hi>Quis novit sapientes</hi>.
Et pro eo <emph>450</emph> quod nos diximus: <hi>Et fortis
faciem suam commutabit,</hi> posuerunt: <hi>Et impudens
vultu suo odietur.</hi> Et revera cum multi sint, qui sapientiam
repromittant, difficile invenitur, qui discernere
queat verum sapientem ab his qui videntur
esse sapientes. Et cum sint plurimi, qui Scripturarum
occulta dicant posse se solvere, rarus est, qui
veram inveniat solutionem. Quod autem sequitur: <hi>Sapientia hominis illuminabit vultum ejus, et improbus
facie sua odietur,</hi> 
 ita possumus explanare, ut Pauli
verba ponamus: <hi>Nos autem omnes revelata facie gloriam
Domini contemplantes <note>(II Cor. III, 18)</note>
          </hi>: et Psalmistae
canentis: <hi>Signatum est super nos lumen vultus
tui, Domine <note>(Psal. IV, 7)</note>
          </hi>. Sapientiam autem hic hominis
<pb n="1073C"/>
non aliam dicit absque sapientia Dei. Quae
cum sapientia Dei sit, juxta possibilitatem capacitatis
hominis ejus esse incipit, qui se habere meruerit.
Omnis haereticus et falsum dogma defendens,
impudenti vultu est. Denique Marcion et Valentinus
melioris se dicunt naturae esse, quam conditor est.
Et hoc posset aliqua ex parte ferri, si spem se hujus
rei habere contenderent, et non jam possidere
naturam.</p>
<p> <hi>Ego os regis custodio, et loquelam juramenti Dei.
Ne festines a facie ejus abire, et ne stes in verbo malo,
<pb n="1074A"/>
quoniam omne quod voluerit, faciet. Sicut dixerit</hi> <note>(Al. dicet)</note><hi> rex, potestatem habens: et quis dicet ei, Quid
facis?</hi> 
 Videtur quidem praecipere juxta Apostolum,
regibus et potestatibus obsequium <hi>(Ad Titum, III, 1)</hi>,
maxime Septuaginta Interpretibus imperativo modo
dicentibus: <hi>Os regis custodi;</hi> sed ego puto de illo
rege nunc dici, de quo David ait: <hi>Domine, in virtute
tua laetabitur rex <note>(Psal. XX, 1)</note>
          </hi>. Et in alio loco, ut Patris
et Filii unum regnum significet [ <hi>Al.</hi> significetur],
Scriptura commemorat: <hi>Deus, judicium tuum regi
da, et justitiam tuam filio regis <note>(Psal. LXXI, 1)</note>
          </hi>.
Non enim judicat Pater quemquam, sed omne judicium
dedit Filio <note>(Joan. V, 22)</note>. Qui rex Filius Dei,
Patris regis est Filius. Hujus itaque [ <hi>Al.</hi> utique]
custodienda praecepta sunt, <emph>451</emph> hujus voluntas patranda.
<pb n="1074B"/>
Et hoc est, quod in Tobiae libro scribitur: <hi>Mysterium regis abscondere bonum est 
 <note>(Tob. XII, 7)</note>
          </hi>.
Et praecipue monet, ne tractemus, quare Deus unumquodque
praeceperit, sed quodcumque viderit esse
mandatum, hoc pia mens hominis implere festinet.
Et in lege Domini erit voluntas ejus. Quia vero Septuaginta
aliter transtulerunt, dicentes: <hi>Et de juramento
et de verbo Dei ne festines a facie ejus ambulare:</hi> 
sciendum juramentum Dei in divinis voluminibus
esse conscriptum. Hoc itaque juramentum, de
Dei verbo sacrum et arcanum, non debemus quibuscumque
narrare, et proferre in medium, et citam
de eo ferre sententiam. Neque, ut Moyses,
festines videre faciem Dei, sed tamdiu sustine, donec
ipse pertranseat, et tantum ejus posteriora conspicias.
<pb n="1074C"/>
Necnon et illud quod sequitur: <hi>Ne stes in
verbo malo,</hi> et caetera, super eo intelligamus, qui
haereseos errore praeventus est: vel super illo, qui
cum Ecclesiae fidem habeat, tamen peccatis vincitur,
ut sit infidelis. Ne perseveres in detractione, nec
in turpiloquio, luxu [ <hi>Al.</hi> luxuria] avaritia, libidine.
Quod si perseveraveris, rex vitiorum atque peccati
diabolus operabitur perditionem in te, et faciet
quodcumque voluerit.</p>
<p> <hi>Qui custodit mandatum, non cognoscet verbum malum:
et tempus, et judicium cognoscit cor sapientis.</hi> 
<pb n="1075A"/>Notandum quod, <hi>non cognoscet verbum malum,</hi> positum
est pro eo quod est, <hi>non patietur,</hi> aut <hi>non erit
in eo.</hi> Siquidem et de Salvatore sic scriptum est: <hi>Qui non noverat peccatum, 
 pro nobis peccatum fecit <note>(II Cor. V, 21)</note>
          </hi>.
Pro <hi>verbo</hi> quoque Symmachus <hi>rem</hi> 
interpretatus est, dicens: <hi>Qui custodierit mandatum,
non experietur rem malam.</hi> Praecepit autem regis
imperium conservandum, et scire quid, et quare, et
quo tempore jubeat.</p>
<p> <hi>Quia omni negotio est tempus et judicium. Afflictio
quippe hominis multa super eum, quia nescit quod futurum
est; sicut enim erit, quis annuntiabit ei?</hi> Licet
diversa eveniant, et non possit justus scire quid ei
futurum sit, nec singularum <emph>452</emph> rerum causas rationesque
cognoscere (nemo enim est conscius futurorum),
<pb n="1075B"/>
tamen scit a Deo cuncta in utilitatem hominum
fieri, et non absque ejus voluntate disponi. Est
enim magna afflictio generis humani, quia ut Poeta
ait <note>(Aeneid. X, 501)</note>:
<l> <hi>Nescia mens hominum fati sortisque futurae,</hi> </l>
aliud sperat, aliudque evenit: de altero loco exspectat
hostem, et alterius jaculo vulneratur. Pro eo
autem quod Septuaginta Interpretes et Theodotio
dixerunt: <hi>Quia scientia hominis multa super eum,</hi> in
Hebraeo <hi>malitiam</hi> habet, non <hi>scientiam:</hi> sed quia
RES et DALETH litterae Hebraicae, excepto parvo
apice, similes sunt, pro RAATH ( ), legerunt
 DAATH ( ), id est, pro <hi>malitia, scientiam.</hi> Hoc melius
sciet qui ejusdem linguae habuerit notitiam.
<pb n="1075C"/>
Illud quoque quod in fine horum versuum scriptum
est: <hi>Quia nescit quod factum sit; et quid futurum
sit post eum, quis annuntiabit ei?</hi> de verbo ad verbum
nunc ex sermone Hebraeo transtulimus, ut esse
sensum alterum noverimus, quod scilicet nec ea
<pb n="1076A"/>
quae praeterierint, scire possumus, nec ea quae futura
sint, ita ut sunt futura, cognoscere.</p>
<p> <hi>Non est homo potestatem habens in spiritum, ut prohibeat
spiritum, et non est potens in die mortis, et non
est emissio in bello, et non salvabit impietas habentem
se.</hi> Non est in potestate anima nostra, ne auferatur
a nobis, et egrediente ad imperium Domini spiritu,
nihil prodest ora concludere, et vitam retinere
fugientem. Cumque interitus, inimicus vitae nostrae
et hostis advenerit, inducias accipere non possumus.
Nec reges quondam in saeculo, et omnia nostra impietate
vastantes, obvias morti inferre [ <hi>Al.</hi> ferre] manus:
sed in cinerem terramque solvemur. Non est ergo
lugendum, si futura scire non possumus, et saepe ab
iniquis potentioribus opprimamur, cum morte omnia
<pb n="1076B"/>
finiantur, et superbus et potens, qui cuncta populatus
est, non valeat animam suam retinere, cum
rapitur. Aliter: Spiritus, qui universa dispensat, non
potest <emph>453</emph> a quoquam hominum prohiberi, et leges
accipere spirandi. De quo et supra dictum est: <hi>Girans
girando vadit spiritus.</hi> In die mortis non sumus
potentes: in die enim vitae facile vitatur inimicus.
Similiter qui in bello est, et non habet Dei pacem,
quae superat omnem sensum, non habebit emissionem,
de qua ad sponsam dicitur: <hi>Emissiones tuae paradisus
cum fructu pomorum <note>(Cant. IV)</note>
          </hi>. Et quia impietas
non salvabit habentem se, pietas e regione
salvabit. Potest impietas diabolus appellari, et pietas
Dominus noster Jesus Christus.</p>
<p> <hi>Omnia haec vidi, et dedi cor meum in omne opus,
<pb n="1076C"/>
quod factum est sub sole, et dominatus est homo homini,
ut affligeret eum. Et tunc vidi impios sepultos, et
venerunt, et de loco sancto egressi sunt, et laudati
sunt in civitate, quia sic fecerunt: sed et hoc vanitas</hi>. <hi>Quia enim non est contradictio facientibus malum</hi> 
<pb n="1077A"/>
 <hi>cito: ideo repletum est cor filiorum hominis in eis,
ut faciant malum.</hi> Dedi, inquit, cor meum, ut omne
quod sub sole geritur, intuerer, et hoc vel maxime,
quod homo accepit in hominem potestatem,
ut quoscumque vult affligat atque condemnet. Cum
itaque mentem meam ad haec intuenda dirigerem,
vidi impios cum tali opinione mortuos, et sic sepultos,
ut sancti aestimarentur in terra, qui et cum viverent,
putabantur digni Ecclesia et templo Dei,
insuper ambulantes tumidi, laudabantur in malis
suis, sicut scriptum est: <hi>Laudatur enim peccator in
desideriis animae suae, et qui iniqua gerit, benedicitur <note>(Ps. IX, 24)</note>
          </hi>.
Hoc autem propterea evenit, quia
nemo peccantibus audet contradicere, nec statim
scelus ulciscitur Deus, sed differt poenam, dum exspectat
<pb n="1077B"/>
poenitentiam. Peccatores autem, quia non
statim arguti atque correpti sunt, putantes nequaquam
futurum esse judicium, in scelere perseverant.
Possumus hoc testimonio uti adversus episcopos,
qui acceperunt in Ecclesia potestatem, et scandalizant
magis eos, quos docere et ad meliora debuerant
incitare. Hi frequenter <emph>454</emph> post mortem laudantur
in Ecclesia, et beati in his, quae non probabiliter
fecerant, publice sive a successoribus, sive
a populis praedicantur. Et hoc itaque vanum est,
quia enim non ut egerunt, sic audiunt, nec statim
corripiuntur in peccato suo (nemo quippe audet accusare
majorem), propterea quasi sancti et beati,
et in praeceptis Domini ambulantes, augent peccata
peccatis. Difficilis est accusatio in episcopum. Si
<pb n="1077C"/>
[ <hi>Al.</hi> Et si] enim peccaverit, non creditur, et si convictus
fuerit, non punitur.</p>
<p> <hi>Quia peccator facit malum centies, et elongat ei.
Ex hoc cognosco ego, quod erit bonum timentibus
Deum, qui timebunt a facie ejus.</hi> Ex eo quod peccanti
plurimum, hoc quippe significat <hi>centies,</hi> dat Deus
locum poenitentiae, et non eum statim punit in scelere,
sed exspectat, ut convertatur ab iniquitate
sua: ego intelligo, quam benignus et misericors super
eos futurus sit Deus, qui habent timorem ejus,
et ad verbum illius contremiscunt. Symmachus
hunc locum ita transtulit: <hi>Peccans enim malus mortuus
est, longanimitate concessa ei. Porro ego scio,
quia erit bene timentibus Deum, qui timuerunt a facie
ejus. Bonum vero non erit iniquo, neque longo supererit
<pb n="1077D"/>
tempore, quia non timuit a facie Dei.</hi> Et quia manifestum
<pb n="1078A"/>
est quid iste transtulerit, hoc dicendum
est quod verbum Hebraicum MAATH ( ), quod
Septuaginta <hi>ex tunc,</hi> transtulerunt, et nos <hi>centies</hi> 
posuimus, Aquila et Symmachus et Theodotio, <hi>mortuus
est,</hi> interpretati sunt, ut sit sensus, qui peccavit,
et fecit malum, <hi>mortuus est:</hi> in eo enim
quod peccavit, statim mortuus est. Si autem juxta
Septuaginta Interpretes, pro eo quod est, <hi>mortuus
est,</hi> legerimus <hi>ex tunc,</hi> juxta quosdam hic egerit sensus:
Peccator non tunc primum peccat, quando videtur
facere peccatum, sed jam ante peccavit: <hi>Alienati</hi> 
 [Al. <hi>abalienati] sunt enim peccatores a vulva,
erraverunt a ventre <note>(Ps. LVII, 4)</note>
          </hi>; et quaerunt hoc,
quod sequitur, <hi>locuti sunt falsa,</hi> quomodo possit exponi: <emph>455</emph> 
 simplex enim intelligentia habere consequentiam
<pb n="1078B"/>
non videtur, parvulos peccatores, statim
ut de vulva ejecti sunt, mendacium loqui.</p>
<p> <hi>Et bonum non sit impio, et non prolonget dies quasi
umbra, qui non timet a facie Dei.</hi> Imprecatur male
his qui non habent timorem Dei, et optat ne diu differatur
 ad poenam, sed statim morte subtracti,
cruciatus recipiant, quos merentur. Simile quid et
Apostolus loquitur: <hi>Utinam praecidantur qui vos conturbant <note>(Galat. V, 12)</note>
          </hi>.
Et alibi: <hi>Alexander aerarius
multa mihi mala ostendit: reddat illi Dominus secundum
opera ejus <note>(II Tim. IV, 14)</note>
          </hi>. Quae quomodo
clementer dicta sint, requirendum est. Haec juxta
sensus Hebraici veritatem. Si quis vero Septuaginta
Interpretes sequitur, qui quasi ab alio sensu incipientes,
dixerunt: <hi>Et ego recognosco, quia erit bonum
<pb n="1078C"/>
timentibus Deum, ut timeant a facie ejus, et bonum
non erit impio, et non prolongabit dies in umbra:
quia non est timens a facie Dei;</hi> hoc poterit dicere:
Fient quidem et illa, de quibus paulo ante tractavi;
ego tamen manifestissime cognosco, quia bene erit
his qui timent a facie Dei: <hi>Vultus enim Domini super
facientes mala <note>(Ps. XXXIII, 17)</note>
          </hi>. Et impio non erit
bene: non enim timet a facie Dei, et non prolongabit
dies in umbra, hoc est, dies vitae suae, qui quasi
umbra viventibus sunt. Non enim hi, qui multo
tempore vivunt, prolongant dies suos, sed qui grandes
eos faciunt bonorum operum magnitudine. Unde
et Jacob quasi se peccatorem confitens, dicit: <hi>Parvi
et mali dies mei <note>(Gen. XLVII, 9)</note>
          </hi>. Et in psalmo confitens: <hi>Dies,</hi> 
 inquit, <hi>mei sicut umbra inclinati
<pb n="1078D"/>
sunt</hi> [Al. <hi>declinaverunt</hi> ] <note>(Ps. CI, 12)</note>, <hi>et ego sicut
<pb n="1079A"/>
fenum arui.</hi> Non quod longam vitam quaesierit in
praesenti, in quo omne quod vivimus, breve et umbra
est, et imago: <hi>In imagine enim perambulat homo <note>(Ps. XXXVIII, 7)</note>
          </hi>:
sed quod de futuro timeat, ne longitudo
vitae ipsius, ubi vera est vita, brevietur.</p>
<p> <hi>Est vanitas, quae fit super terram: quia sunt justi
ad quos perveniunt quasi facta impiorum, et sunt impii
ad quos perveniunt quasi facta justorum. Dixi
quia et hoc vanitas est.</hi> Inter caeteras vanitates, quae
in mundo vario feruntur eventu, etiam hoc deprehendi,
quod justis ea <emph>456</emph> frequenter eveniunt, quae
impiis evenire debuerant, et impii tam feliciter in
hoc mundo degunt, ut eos putes esse justissimos.
Dabit exemplum Evangelium divitis purpurati, et
pauperis Lazari <note>(Luc. XVI)</note>. Septuagesimus quoque
<pb n="1079B"/>
secundus psalmus de hac re disputat: cur justis
interdum mala, et impiis eveniant bona. Pro eo
autem, quod nos posuimus: <hi>Est vanitas, quae fit
super terram.</hi> Symmachus absolute transtulit, dicens: <hi>Est difficile cognitu quod fit super terram.</hi> 
 Hebraei,
justos quibus eveniant mala, et impios quibus
accedant opera justorum, filios Aaron interpretantur,
et Manassen, quod illi sacrificantes perierint,
et iste post tanta mala et captivitatem in imperium
restitutus sit.</p>
<p> <hi>Et laudavi ego laetitiam; quia non est bonum homini
sub sole, nisi comedere, et bibere, et laetari. Et
ipsum egredietur cum eo de labore suo diebus vitae suae,
quos dedit ei Deus sub sole.</hi> Hoc plenius supra interpretati
sumus, et nunc strictim dicimus: licet brevem
<pb n="1079C"/>
et cito finiendam praeferre eum vescendi et bibendi
voluptatem angustiis saeculi, et his quae fieri
videntur inique in mundo: quod solum hoc homo
de labore suo habere videatur, si vel modico fruatur
refrigerio. Verum haec interpretatio jejunantes, esurientes,
sitientes, atque lugentes, quos beatos in
Evangelio Dominus vocat <note>(Matth. V)</note>, si sic accipitur,
ut scriptum est, miseros approbabit. Et cibum
itaque et potum spiritualiter accipiamus, et super
eis laetitiam, quam in labore vitae nostrae vix possumus
invenire. Quod autem haec ita sentienda sint, ut
diximus, demonstrat sequens versiculus, in quo ait: <hi>Dedi cor meum, ut viderem sapientiam et occupationem:</hi> 
quod scilicet occupentur homines super terram,
et diebus ac noctibus in Scripturarum meditatione
<pb n="1079D"/>
versentur: ita ut plerumque pro investigatione
 veri ab oculis somnus aufugiat.</p>
<p> <hi>Quapropter dedi cor meum, ut cognoscerem sapientiam,
et viderem occupationem, quae facta est super
terram. Quia et in die et in nocte somnum</hi> [Al. <hi>somnium] in oculis suis non est videns. Et vidi omnia
opera Dei: quia non poterit homo invenire opus, quod
factum est sub sole, in quo laboravit homo.</hi> 
 <emph>457</emph> <hi>ut quaereret,
<pb n="1080A"/>
et non inveniet. Siquidem et si dixerit sapiens
se cognoscere, non poterit invenire.</hi> Qui quaerit causas
rationesque rerum, quare hoc vel illud factum sit,
et quare mundus variis gubernetur eventibus: cur
alius caecus et debilis, alius videns nascatur et sanus:
hic paupertatem habeat, ille divitias: iste sit
nobilis, ille inglorius; nihil aliud proficit, nisi in
sua tantum quaestione torqueri, et disputationem
pro tormento habere, nec tamen invenire quod quaerit . . .
Et cum haec dixerit se cognovisse, tunc ignorationis
habere principium, et in profundo errore versari.
Subostendit tamen esse causas rerum omnium et
justitiam, quare unumquodque sic fiat: sed in occulto
eas latere, et non posse ab hominibus comprehendi.</p>
<p> <hi>
            <note>(Cap. IX.)</note> Omne hoc dedi in corde meo, ut considerarem
<pb n="1080B"/>
universa: quia justi, et sapientes, et opera
eorum in manu Domini. Et quidem charitatem, et quidem
odium: non est cognoscens homo omnia in facie
eorum.</hi> Etiam hunc locum Symmachus manifestius
interpretatus est, dicens: <hi>Omnia haec statui in corde
meo, ut ventilarem universa: quia et justi et sapientes,
et opera eorum in manu Dei sunt. Et insuper neque amicitias
neque inimicitias scit homo: sed omnia coram eis incerta,
propterea quod omnibus eveniunt similia, justo, et
injusto.</hi> Porro hic sensus est: Etiam in hoc dedi cor
meum, et scire volui quos Deus diligeret, quos odisset.
Et inveni justorum quidem opera in manu Dei esse, et
tamen utrum amentur a Deo, an non, nunc eos scire non
posse, et inter ambiguum fluctuare, utrum ad probationem
sustineant quae sustinent, an ad supplicium. In
<pb n="1080C"/>
futuro igitur scient, et in vultu eorum sunt omnia,
id est, antecedit eos, cum de vita hac recesserint,
notitia istius rei, quia tunc est judicium, et nunc
certamen. Et quicumque adversa sustinent. utrum
per amorem Dei sustineant, ut Job, an per odium, ut
plurimi peccatores, nunc habetur incertum.</p>
<p> <hi>In omnibus eventus unus, justo et impio, bono et malo,
mundo et polluto, sacrificanti et non sacrificanti. Sic bonus
ut peccator, sic jurans sicut juramentum timens.</hi> <emph>458</emph> Ea
quae per se nec bona nec mala sunt, sed a sapientibus
saeculi media nuncupantur (quia aequaliter et
justis eveniunt et injustis) simplices quosque conturbant,
cur ita eveniant, et propterea non putant
esse judicium, cum omnium rerum in futuro discrimen
sit, et hic confusa sint omnia. Quod autem ait:
<pb n="1080D"/> <hi>Eventus est unus omnibus, justo et impio,</hi> 
 sive angustiarum, sive mortis significat eventum: et idcirco
nec charitatem Dei eos in se nosse, nec odium. Sacrificans
quoque et non sacrificans, et caetera quae
 contraria enumerata sunt, spiritualiter accipienda,
secundum illud: <hi>Sacrificium Deo spiritus contribulatus <note>(Ps. L, 19)</note>
          </hi>.</p>
<p> <hi>Hoc est pessimum in omni quod factum est sub sole:
<pb n="1081A"/>
quia eventus unus omnibus. Sed et cor filiorum hominum
repletum est malitia, et errores</hi> [Al. <hi>errore] in
corde eorum in vita sua, et post haec ad mortuos. Quia
quis est qui communicet in omnes viventes?</hi> Et hoc
apertius more suo interpretatus est Symmachus, dicens: <hi>Sed et cor filiorum hominum repletur malitia, et
procacitate juxta cor eorum in vita sua. Novissima autem
eorum veniunt ad mortuos. Quis enim potest in
sempiternum perseverare vivens?</hi> 
 Eumdem autem
sensum Scriptura repetit, de quo paulo ante tractavimus,
quod cum omnia aequaliter eveniant universis,
et nulla sit in bonis sustinendis malisve discretio,
vel certe aequali morte de hoc saeculo subtrahamur:
nihilominus erroribus et procacitate et malitia
repleamur, et post haec omnia subito rapiamur
<pb n="1081B"/>
interitu [ <hi>Al.</hi> in interitum], nec ultra possimus cum
viventibus habere consortium. Vel certe sic: Quoniam
communes angustiae, et justos et injustos premunt;
idcirco ad peccata homines provocantur: et
tamen post omnes conatus, quibus frustra nisi sunt,
dum ignorant, ad inferna descendunt.</p>
<p> <hi>Est confidentia, quoniam canis vivens melior est a
leone mortuo: quia viventes sciunt quod moriantur,
et mortui nesciunt quidquam, et non est eis amplius
merces. In oblivione enim venit memoria eorum Sed
et dilectio eorum et odium eorum, et zelus eorum jam
periit: et pars non est eis adhuc in saeculo in omni
quod fit sub sole.</hi> Quia supra dixerat, cor filiorum
hominum <emph>459</emph> impleri malitia et procacitate, et
post haec omnia morte finiri: nunc eadem complet
<pb n="1081C"/>
et repetit, donec vivunt homines, posse eos justos
fieri, post mortem vero nullam boni operis dari occasionem.
Peccator enim vivens potest melior esse
justo mortuo, si voluerit ad ejus transire virtutes.
Vel certe eo, qui se in malitia, potentia, procacitate
jactabat, et mortuus fuerit, melior potest quis
pauper esse et vilissimus. Quare? quia viventes
metu mortis possunt bona opera perpetrare: mortui
vero nihil valent ad id adjicere, quod semel secum
tulere de vita: et oblivione involuta sunt omnia, juxta
illud quod in psalmo scriptum est: <hi>Oblivioni datus
sum, tamquam mortuus a corde <note>(Ps. XXX, 13)</note>
          </hi>.
Sed et dilectio eorum et odium, et aemulatio, et
omne quod in saeculo habere potuerunt, mortis finitur
adventu: nec juste quidquam jam possunt
<pb n="1081D"/>
agere, nec peccare, nec virtutes adjicere, nec vitia.
Licet quidam huic expositioni contradicant, asserentes,
etiam post interitum crescere nos posse et decrescere,
et in eo quod nunc ait: <hi>Et pars non erit
eis adhuc in saeculo, in omni quod factum est sub sole,</hi> 
ita intelligunt, ut dicant eos in hoc saeculo, et sub
hoc sole, quem nos cernimus, nullam habere communionem:
<pb n="1082A"/>
habere vero sub alio saeculo, de quo
Salvator ait: <hi>Non sum ego de hoc mundo <note>(Joan. VIII,
23)</note>
          </hi>; et sub sole justitiae; et non excludi opinationem,
quae contendit, postquam de hoc saeculo migraverimus,
et offendere posse creaturas rationabiles,
et promereri. Aliter referebat Hebraeus versiculum
istum, in quo dicitur: <hi>Melior est enim canis vivens
super leone mortuo,</hi> ita apud suos exponi: Utiliorem
esse quamvis indoctum, et eum qui adhuc vivat
et doceat, a praeceptore perfecto, qui jam mortuus
est. Verbi causa, ut canem intelligeret unum
quemlibet de pluribus praeceptorem: et leonem
Moysen, aut alium quemlibet prophetarum. Sed
quia nobis haec expositio non placet, ad majora tendamus:
et Chananaeam illam, cui dictum est: <hi>Fides
<pb n="1082B"/>
tua te salvam fecit <note>(Matth. IX, 23)</note>
          </hi>: canem esse
juxta Evangelium dicamus; leonem vero mortuum,
circumcisionis populum, sicut Balaam propheta dicit: <hi>Ecce populus, ut catulus</hi> 
 <emph>460</emph> <hi>leonis consurget,
et ut leo exsultans <note>(Num. XXIII, 24)</note>
          </hi>. Canis ergo vivens
nos sumus ex nationibus: leo autem mortuus
Judaeorum populus a Domino derelictus. Et melior
est apud Dominum iste canis vivens, quam leo ille
mortuus. Nos enim viventes cognoscimus Patrem,
et Filium, et Spiritum sanctum: illi vero mortui
nihil sciunt, neque exspectant aliquam repromissionem
atque mercedem: sed completa est memoria
eorum. Neque ipsi meminerunt quae scire debuerant,
neque, illorum jam Dominus recordatur. Dilectio
quoque, qua aliquando Deum diligebant, periit, et
<pb n="1082C"/>
odium de quo audacter loquebantur: <hi>Nonne odientes
te, Domine, odivi, et super inimicos tuos tabescebam <note>(Ps. CXXXVIII, 21)</note>
          </hi>,
nec non et zelus eorum, juxta
quem Phinees zelatus est, et Mattathiae intremuerunt
poplites [ <hi>in Graec.</hi> <foreign xml:lang="greek">νεφρόι</foreign>]. Perspicuum autem
est, quod et pars eorum non est in saeculo. Non enim
possunt dicere: <hi>Pars mea Dominus <note>(Ps. LXXII, 26)</note>
          </hi>.</p>
<p> <hi>Vade et comede in laetitia panem tuum, et bibe in
corde bono vinum tuum, quoniam jam placuerunt Deo
opera tua. In omni tempore sint vestimenta tua candida,
et oleum de capite tuo non deficiat <note>(Eccl. IX, 7)</note>
          </hi>:
usque ad eum locum, in quo ait: <hi>Sicut pisces qui
tenentur in captione pessima, et sicut volucres quae capiuntur
in laqueo: similiter capientur filii hominum in
tempore pessimo, cum ceciderit super eos subito.</hi> Antequam
<pb n="1082D"/>
de singulis disputemus, breviter constringenda
sunt omnia, ut appareat, quo simul sensu cuncta
dicantur. Quia in superiori capitulo fuerat praelocutus,
quod postquam mortui fuerint homines, a corde
viventium excidant, et nec dilectionem quis in eos
habeat nec odium, secundum illud poetae <note>(Aeneid. II)</note>:
<l>Nullum cum victis certamen et aethere cassis:</l>
et quia sub sole ultra nihil possint: nunc quasi errorem
<pb n="1083A"/>
humanum et consuetudinem, qua se ad fruenda
hujus saeculi bona invicem hortantur, inducit, et <foreign xml:lang="greek">προσωποποιΐαν</foreign>
 ( <hi>prosopopaeian</hi> ) facit more rhetorum
et poetarum, dicens: O homo, quia ergo post mortem
 nihil es, et mors ipsa nihil est, audi consilium
meum, et dum vivis in hac brevi vita, fruere
voluptate, utere dapibus, vino curas opprime,
et intellige, quoniam a Deo tibi donata sunt <emph>461</emph> 
 ad utendum. Candidis vestibus ornatus incede,
unguentis spiret caput tuum: quaecumque
tibi placuerit feminarum, ejus gaude complexu, et
vanam hanc et brevem vitam, vana et brevi voluptate
percurre. Nihil enim extra haec habebis amplius,
quo fruaris: quodcumque te delectare potest, festinus
carpe, ne pereat. Neque enim frivola debes formidare
<pb n="1083B"/>
commenta, quod singulorum operum, vel
bonorum, vel malorum apud inferos tibi reddenda
sit [ <hi>Al.</hi> est] ratio. Non est enim aliqua in morte sapientia:
nullus post dissolutionem vitae hujus remanet
sensus. Et haec, inquit, aliquis loquatur Epicurus,
et Aristippus et Cyrenaici, et caeterae pecudes
philosophorum. Ego autem mecum diligenter
retractans, invenio non, ut quidam male aestimant,
omnia fortuito geri, et variam in rebus humanis fortunam
ludere, sed cuncta judicio Dei fieri. Neque
enim velox pedibus, suum debet cursum putare, si
currat. Neque fortis in suo confidat robore, nec sapiens
divitias et opes aestimet prudentia congregari:
nec eloquens et doctus per eloquentiam et doctrinam
apud populum invenire se posse gratiam: sed omnia
<pb n="1083C"/>
Deo fieri disponente. Et nisi ille suo cuncta arbitrio
rexerit, et aedificaverit domum, in vanum laboravere
[ <hi>Al.</hi> laborare], qui aedificant eam. Nisi ille custodierit
civitatem, in vanum vigilant, qui custodiunt
eam <note>(Ps. CXXVI, 1)</note>. Non est itaque, ut illi putant,
unus eventus, et incertus vitae hujus status: quia
<pb n="1084A"/>
quando non aestimant, repentina morte subducti ad
judicium venient. Et quomodo pisces hamo capiuntur
et retibus, et aves per aerem liberae, laqueo dum
nesciunt alligantur: sic et homines pro merito suo
ad aeterna supplicia deducentur, cum repente mors
venerit, et judicium in eos, qui putabant incerto
statu omnia volutari. Haec juxta eum sensum, quo
breviter voluimus universa comprehendere: nunc,
quasi non ex alterius, sed ex sua persona loquatur,
interpretanda sunt singula: <hi>Vade, comede in laetitia
panem tuum, et bibe in corde bono</hi> <emph>462</emph> <hi>vinum tuum:
quia complacuerunt Deo opera tua.</hi> Quia didicisti,
quod morte omnia finiantur, et in inferno non sit
poenitentia, nec aliquis ad virtutes recursus, dum in
isto saeculo es, festina, contende agere poenitentiam:
<pb n="1084B"/>
dum habes tempus, labora. Libenter enim
Deus suscipit poenitentem. Aliter: Et simpliciter intellectum
prodest, juxta illud: <hi>Sive manducatis, sive
bibitis, sive aliquid facitis, omnia in nomine Domini
facite <note>(I Cor. X, 31)</note>
          </hi>. Et in alio loquo: <hi>Cum consilio
vinum bibe.</hi> Non enim habet veram laetitiam et cor
bonum, qui creaturis supra modum abutitur. Melius
autem est sic sentire: Cujus placuerunt opera coram
Deo, nequaquam indigere poterit vero pane et
vino, quod calcatum est de vinea Sorech. Dato nobis
itaque praecepto, quod dicit: <hi>Desiderasti sapientiam,
serva mandata, et Dominus ministrabit tibi eam <note>(Eccli. I, 33)</note>
          </hi>:
servemus mandata, et panem et vinum
spiritualia invenire poterimus. Qui autem
mandata non servat, et in panis et vini abundantia
<pb n="1084C"/>
gloriatur, dicitur ei per Isaiam: <hi>Ne dicas etiam cognosco
eam: neque cognovisti, neque scis, neque a principio 
 aperui tibi aures. Scio enim quia contemnens
contemnes</hi> [Al. <hi>contemnis,</hi> Graec. <foreign xml:lang="greek">ἀθετήσεις</foreign>] <note>(Isai.
XLVIII, 8, sec. LXX)</note>. Porro quod in Septuaginta
Interpretibus dicitur: <hi>Veni, comede in laetitia panem
<pb n="1085A"/>
tuum</hi>: ejus Ecclesiastae vox est, qui in Evangelio
loquitur: <hi>Qui sitit, veniat ad me, et bibat <note>(Joan. VII,
37.)</note>
          </hi> Et in Proverbiis: <hi>Venite, comedite panes meos,
et bibite vinum meum <note>(Prov. IX, 5)</note>
          </hi>. <hi>In omni tempore
sint vestimenta tua candida, et oleum de capite tuo non
desit.</hi> Habeto, inquit, corpus mundum, et esto misericors.
Vel ita: Non sit tempus in quo candida non
habeas vestimenta, cave ne quando pollutis vestibus
induaris. Populus quippe peccator in vestibus fuscis
luxisse describitur. Tu autem induere lucem, et non
maledictionem, quae super Judam scripta est: <hi>Induatur
maledictione, sicut vestimentum <note>(Ps. CVIII, 18)</note>
          </hi>.
Induere viscera misericordiae, benignitatis, humilitatis,
mansuetudinis, patientiae [ <hi>Al.</hi> sapientiae] <note>(Coloss.
III)</note>. Et cum exspoliatus fueris veterem hominem
<pb n="1085B"/>
cum operibus ejus, induere novum, qui renovatur
de die <emph>463</emph> in diem. Quod autem ait: <hi>Et oleum
de capite tuo non desit:</hi> sciendum naturam hanc esse
olei, ut et lumen alat, et fessorum solvat laborem.
Est oleum spirituale, oleum exsultationis, de quo
scribitur: <hi>Propterea unxit te Deus, Deus tuus oleo
exsultationis prae participibus tuis <note>(Ps. XLV, 8)</note>
          </hi>. Hoc
oleo vultus noster exhilarandus est. Hoc jejunantis
ungendum caput, quod peccatores habere non possunt,
quibus dicitur: <hi>Non est malagma imponere,
neque oleum, neque alligaturas <note>(Isai. I, 6)</note>
          </hi>. Habent
enim oleum contrarium, quod vir justus detestatur,
dicens: <hi>Oleum peccatoris non impinguet caput meum <note>(Ps. CIV, 5)</note>
          </hi>.
Hoc oleum haeretici habent, et eo cupiunt
deceptorum capita perfundere.</p>
<p>
          <pb n="1085C"/> <hi>Vide vitam cum muliere, quam dilexisti omnibus
diebus vitae vanitatis tuae, qui dati sunt tibi sub sole:
quia haec est pars tua in vita et in labore, quo tu laboras
sub sole.</hi> Sapientiam sequere et scientiam Scripturarum,
et hanc tibi in conjugium copula de qua in
Proverbiis dicitur: <hi>Ama illam, et servabit te: amplexare
illam et circumdabit te <note>(Prov. IV, 8)</note>
          </hi>. Dies autem
vanitatis, dies hujus saeculi nequam significant
[ <hi>Al.</hi> significat]. De quo et Apostolus non tacet. Quod
autem ait: <hi>Vide vitam cum muliere, quam dilexisti,</hi> 
ambigue dictum est, sive vide et contemplare vitam,
et ipse et uxor tua tecum (non enim poteris
sine tali uxore solus videre vitam), sive utrumque
considera, et vide vitam, et mulierem diebus vanitatis
tuae. Et pulchre praecipit, ut in diebus vanitatis
<pb n="1085D"/>
nostrae veram vitam cum sapientia uxore quaeramus.
Haec enim pars nostra est, et hic laboris fructus, si in
<pb n="1086A"/>
hac vita umbratili vitam veram invenire valeamus.</p>
<p> <hi>Omnia quae invenit manus tua, ut facias, in virtute
tua fac: quia non est opus, et cogitatio, et scientia, et
sapientia in inferno quo tu vadis illuc.</hi> Fac quodcumque
nunc potest, et labora: quia cum ad infernum
[ <hi>Al.</hi> inferna] descenderis, locus non erit poenitentiae.
Huic quid simile a Salvatore praecipitur: <hi>Operamini,</hi> <emph>464</emph> 
 <hi>dum dies est: veniet nox, quando nemo
poterit operari <note>(Joan. IX, 4)</note>
          </hi>. Quod autem ait: <hi>In inferno
quo tu vadis illuc,</hi> nota, ut Samuelem quoque
vere in inferno credas fuisse: et ante adventum
Christi, quamvis sanctos, omnes inferni lege detentos.
Porro quod sancti post resurrectionem Domini
nequaquam teneantur in inferno, testatur Apostolus,
dicens: <hi>Melius est dissolvi, et esse cum Christo (Philip.
<pb n="1086B"/>
I, 23)</hi>. Qui autem cum Christo est, utique non
tenetur in inferno.</p>
<p> <hi>Converti me, et vidi sub sole, quoniam non est velocium
cursus, nec fortium praelium, nec sapientium panis,
nec prudentium divitiae, nec scientium gratia: quoniam
tempus et eventus occurret omnibus illis.</hi> Qui
vinctus est compedibus ferreis, et gravibus plumbi
nexibus praegravatur: <hi>Iniquitas enim sedet super
talentum plumbeum <note>(Zach. V, 7)</note>
          </hi>: et in Psalmo
loquitur: <hi>Sicut onus grave gravatae sunt super me <note>(Psal. XXXVII, 5)</note>
          </hi>:
non est aptus ad cursum illum, de
quo dicitur: <hi>Cursum consummavi, fidem servavi <note>(II Tim.
IV, 7)</note>
          </hi>. Qui autem levis est, et anima illius non
gravatur, nihilominus et ipse absque adjutore Deo
ad calcem non potest pervenire. Sed et cum praelium
<pb n="1086C"/>
fuerit adversus contrarias potestates, de quo scriptum
est: <hi>Sanctificate bellum <note>(Jerem. VI, 4)</note>
          </hi>: licet robustus,
tamen propriis viribus vincere non valebit. Perfectus
quoque in filiis hominum et sapiens viventem
panem atque coelestem habere non poterit, nisi per
sapientiam cohortantem: <hi>Venite, comedite panes
meos:</hi> Et quia sunt divitiae, de quibus Apostolus
ait: <hi>Divites fieri in operibus bonis <note>(I Tim. VI, 18)</note>
          </hi>:
Et alibi: <hi>Divites facti estis in omni sermone, et in
omni scientia <note>(I Cor. I, 5)</note>
          </hi>: sciendum prudentem virum
has non posse divitias congregare, nisi eas a
Domino acceperit, cujus ipsae divitiae sunt. De quibus
et alibi dictum est: <hi>Redemptio animae viri, propriae
divitiae <note>(Prov. XV, 8)</note>
          </hi>. Gratia quoque, nisi scientiam
comitata fuerit, et concessa a Deo, quamvis
<pb n="1086D"/>
eruditus vir eam non poterit invenire. Quod et Paulus
sciens: <hi>Plus,</hi> inquit, <hi>ominibus illis laboravi:
<pb n="1087A"/>
non autem ego, sed gratia Dei</hi> <emph>465</emph> <hi>quae mecum est <note>(I Cor. XV, 10)</note>
          </hi>.
Et iterum: <hi>Gratia ejus in me non fuit
vacua.</hi> Et ad extremum nescitur ab homine, quando
tempus adveniat, in quo varius eventus et finis omnium
subsequatur. Haec secundum <foreign xml:lang="greek">ἀναγωγήν.</foreign>
        </p>
<p>Caeterum, ut simplicius [ <hi>Al.</hi> simplicibus] disseramus:
Epistola ad Romanos huic loco congruit: <hi>Quia non volentis neque currentis, sed miserentis Dei
sit 
 <note>(Rom. IX, 16)</note>
          </hi>. Quod autem ait: <hi>Non est sapientibus
panis,</hi> multorum quotidie probatur exemplo, qui
cum sapientissimi sint, necessariis indigent. Et, <hi>Non
est scientibus gratia.</hi> Videas enim in Ecclesia imperitissimos
quosque florere: et quia nutrierunt frontis
audaciam, et volubilitatem linguae consecuti sunt,
dum non recogitant, quid loquantur, prudentes se et
<pb n="1087B"/>
eruditos arbitrantur: maxime si favorem vulgi habuerint,
qui magis dictis levioribus delectatur et
commovetur. Et e contrario eruditum virum latere
in obscuro, persecutiones pati: et non solum in populo
gratiam non habere, sed inopia et egestate tabescere.
Haec autem fiunt, quia incerto statu feruntur
omnia, et non est in praesenti retributio meritorum,
sed in futuro.</p>
<p> <hi>Et quidem nescit homo tempus suum, quasi pisces
qui retinentur in captione pessima</hi>, <hi>sicut volucres
quae colligantur laqueo: similiter corruent filii hominum
in tempore malo, cum ceciderit super ipsos extemplo.</hi> 
Jam et supra diximus, quod dum nesciant
homines, ita eis [ <hi>Al.</hi> eis aut] angustiae veniant, aut
<pb n="1087C"/>
interitus. Porro secundum allegoriam est sciendum,
regnum coelorum simile esse sagenae missae in mari <note>(Matth. XIII)</note>.
Et e contrario habere sagenam haereticos,
per quam pisces capiant ad interitum. Sagena
eorum est sermo affabilis, blandum eloquium, simulata
aut coacta jejunia, vestis humilis, virtutum imitatio.
Quod si coeperint, et de superioribus disputare,
et in sublime levare os suum, et Dei altitudines
quaerere, laqueum ponunt in excelsis. Quomodo igitur
pisces et volucres cito capiuntur a tali sagena, et
ab istiusmodi laqueo: sic cum multiplicata fuerit
iniquitas, et refrixerit charitas multorum, et signa
facta fuerint atque portenta, ita ut seducantur, si
possibile <emph>466</emph> est, etiam electi <note>(Matth. XXIV)</note>:
<pb n="1088A"/>
sciendum est Ecclesiasticos quoque [ <hi>Al.</hi> quosque]
viros, qui filii hominum appellantur, et sunt
modicae fidei, cito posse corruere. Notandum etiam,
quod per totum librum ubicumque dicitur, <hi>filii hominum,</hi> 
in Hebraeo habet ( ) <hi>filii hominis,</hi> hoc
est, <hi>filii Adam.</hi> Et omnis pene Scriptura hoc idiomate
plena est, universum genus hominum, Adam filios
vocans.</p>
<p> <hi>Sed et hanc vidi sapientiam sub sole, et magna est
apud me. Civitas parva et viri in ea pauci: et venit ad
eam rex magnus et circumdedit eam, et aedificavit adversus
eam machinam magnam. Et invenit in ea virum
pauperem et sapientem, et salvavit hic civitatem in sapientia
sua: et homo non recordatus est hominis pauperis
illius.</hi> Aliis omnia incerta dicentibus, et justum
<pb n="1088B"/>
ab injusto nihil amplius habere: ego sapientiam
etiam in hoc maximam comprobavi: quod crebro
evenit, ut parva sit civitas, et habitatores in ea pauci,
et innumerabilium hostium cingatur exercitu, et
obsidione, et fame populus intus necetur: et repente
contra omnium suspicionem inveniri virum humilem
et pauperem, qui quia habet sapientiam
majorem cunctis divitibus, magnis et potentibus et
superbis in periculo positis, et ad obsidionem paventibus,
cogitat et inquirit, et invenit [ <hi>Al.</hi> ut inveniat]
quomodo a malis eruat civitatem. Et o ingrata
hominum oblivio, postquam fuerint liberati, et soluta
captivitas, et reddita patriae libertas, nemo meminit
sapientis illius pauperis, nemo refert gratias
pro salute: sed omnes honorant divites, qui in periculo
<pb n="1088C"/>
nihil subvenire potuerunt. Aliter Hebraeus ita
hunc locum interpretatus est: Civitas parva, homo
est, qui etiam apud philosophos minor mundus vocatur.
Et viri in ea pauci, membra de quibus homo
ipse contexitur. Cum autem venerit adversus eam
rex magnus diabolus, et quaesierit locum per quem
possit irrumpere, invenitur in ea humilis et sapiens,
et quieta cogitatio interioris hominis, et servat
[ <hi>Al.</hi> eruet] urbem quae obsessa ab hostibus cingebatur.
Cumque homo de periculo sive persecutionis,
sive angustiarum, sive cujuscumque <emph>467</emph> adversae
rei atque peccati fuerit erutus: homo ille exterior,
qui inimicus est illius pauperis hominis, et sapientis,
non recordatur interioris hominis, nec subdit se
<pb n="1089A"/>
consiliis ejus: sed rursum sua fruitur libertate
[ <hi>Al.</hi> libera voluntate]. Aliter: Parva civitas est, et
viri in ea pauci, ad comparationem totius mundi,
Ecclesia est: adversus quam saepe consurgit rex
magnus diabolus (non quod magnus sit, sed quod
magnum se esse jactitet) et circumdat eam obsidione
sive persecutionis, sive alio angustiarum genere. Et
invenit in ea virum pauperem et sapientem, Dominum
Jesum Christum, qui pro nobis pauper factus
est <note>(II Cor. VIII, 9)</note> et est ipsa sapientia: et ille vir
pauper liberat urbem in sapientia sua. Quoties vidimus
sedentem leonem in insidiis cum divitibus, hoc
est, cum senatoribus et principibus hujus saeculi, et
adversus Ecclesiam molientem, pauperis istius sapientia
corruisse? Cumque pauper hic vicerit, et
<pb n="1089B"/>
urbs paci fuerit restituta, vix aliquis ejus meminit,
vix illius mandata considerat: sed totos se luxuriae
et voluptatibus concedentes, quaerunt divitias, quae
in necessitate non liberant.</p>
<p> <hi>Et dixi ego, melior</hi> [Al. <hi>meliorem esse sapientiam]
est sapientia super fortitudinem, et sapientia pauperis
quae despecta est, et verba ejus quae non sunt audita.</hi> 
Quamquam nullus meminerit sapientis pauperis
illius, cum laeta sint omnia; sed universi potentiam,
et divitias admirentur: ego tamen secundum omnes
supra interpretationes magis honoro contemptam
sapientiam, et verba quae nullus audire dignatur.</p>
<p> <hi>Verba sapientium in quiete audiuntur, plusquam clamor
potestatem habentis in stultis.</hi> Quemcumque in Ecclesia
videris declamatorem, et cum quodam lenocinio
<pb n="1089C"/>
ac venustate verborum excitare plausus, risus
excutere, audientes in affectus laetitiae concitare:
scito signum esse insipientiae, tam ejus qui loquitur,
quam eorum qui audiunt. Verba quippe sapientium
in quiete, et moderato audiuntur silentio: qui vero
insipiens est, quamvis sit potens, et clamorem sive
suae vocis, sive populi habeat acclamantis <emph>468</emph> inter
insipientes computabitur.</p>
<p> <hi>Melior est sapientia super vasa belli, et peccans
unus perdet bonitatem multam.</hi> Nunc quoque sapientiam
praefert fortitudini, et dicit plus eam valere
in praeliis, quam arma pugnantium. Quod si unus
insipiens fuerit, quamvis parvus et nihil sit, crebro
<pb n="1090A"/>
tamen per illius stultitiam, opes magnas divitiasque
subverti. Quia vero in Hebraeo potest legi: <hi>Et qui
peccat unum perdet bonitatem multam,</hi> etiam sic sentiendum
est: quod propter unum peccatum, multae
justitiae retro pereant, et invicem se virtutes sequi,
et qui unam habuerit, habere omnes. Et qui in uno
peccaverit, eum omnibus vitiis subjacere <note>(Jacob.
II, 10)</note>.</p>
<p> <hi>
            <note>(Cap. X.)</note> Muscae mortis polluunt oleum compositionis:
pretiosa est super sapientiam et gloriam stultitia parva.</hi> 
Exemplum superioris sensus dedit, in quo ait: per
unum stultum multa bona posse subverti, quod sic
malus mixtus bonis contaminet plurimos, quomodo
muscae si moriantur in unguento, perdant et odorem
illius et colorem. Et quia saepe calliditati mixta
<pb n="1090B"/>
est sapientia, et habet malitiam prudentia, praecipit
ut sapientiam simplicem requiramus, mixtaque sit
cum innocentia columbarum: prudentes simus ad
bonum, simplices autem ad malum. Et est sensus:
Convenit justo parum habere simplicitatis, et propter
nimiam patientiam, dum ultionem reservat Deo,
stultum videri, quam statim se vindicantem sub velamento
prudentiae exercere malitiam. Aliter: Muscae
quae juxta Isaiam <note>(Cap. VII, 18)</note> principantur
 parti fluminis Aegypti, perdunt olei suavitatem, in
unoquoque credentium relinquentes immunditiae
suae odorem atque vestigia. Ab his muscis etiam
princeps appellatus est daemoniorum Beelzebub <note>(Matth. XII, 24)</note>,
qui interpretatur aut <hi>idolum muscarum,</hi> 
aut <hi>vir muscarum,</hi> aut <hi>habens muscas.</hi> </p>
<p>
          <pb n="1090C"/> <hi>Cor sapientis in dextra ejus, et cor stulti in sinistra
illius. Sed et in via, cum stultus ambulat, cor ejus
minuitur: et dicit, omnis insipiens est.</hi> Et in Evangelio <emph>469</emph> 
 praecipitur, ut nesciat sinistra quid faciat
dextera sapientis <note>(Matth. VI, 3; V, 39)</note>. Et quando
percutimur in maxillam dexteram, non jubemur sinistram
genam percutienti praebere, sed alteram
 dexteram <note>(Matth. V, 39)</note>. Justus enim sinistram in
se non habet, sed totum in eo dextrum est. Et
cum ad judicandum Salvator venerit, agni stabunt
a dextris: hoedi vero a sinistris erunt <note>(Matth.
XXV, 33)</note>. Et in Proverbiis scribitur: <hi>Dextras
vias novit Dominus; quae autem perversae sunt, a sinistris</hi> 
<pb n="1091A"/>
 <hi>sunt <note>(Prov. IV, 27)</note>
          </hi>. Qui ergo sapiens est,
semper de futuro saeculo cogitat, quod ducit ad dextram.
Qui vero insipiens, de praesenti, quod positum
est in sinistra. Quae quidem secutus idem philosophus
et poeta, ait <note>(Virgil. Aeneid. VI)</note>:
<l>Dextera quae magni ditis sub moenia ducit [ <hi>Al.</hi> tendit].</l> 
<l>Hac iter Elysium nobis: at laeva malorum</l>
<l>Exercet poenas, et ad impia tartara mittit [ <hi>Al.</hi> ducit].</l>
        </p>
<p>Firmianus quoque noster in praeclaro Institutionum
suarum opere Y litterae meminit, et de dextris
ac sinistris, hoc est, de virtutibus et vitiis plenissime
disputavit. Nec putemus huic sententiolae
illud esse contrarium, in quo dicitur: <hi>Ne declines in
dexteram, neque in sinistram <note>(Prov. IV, 27)</note>
          </hi>. Hic enim
pars dextera pro bono accipitur: ibi vero non tam
<pb n="1091B"/>
dextera, quam declinatio dextrae accusatur: ne plus
sapiamus quam sapere nos necesse est: quia virtutes
in medio sunt, et nimietas omnis in vitio est.
Sequentis autem versiculi in quo ait: <hi>Sed et in via
cum stultus ambulat, cor ejus indiget, et dicit: omnis
insipientia est,</hi> sive <hi>insipiens,</hi> hic est sensus: Stultus
ut ipse peccat, sperat omnes peccare similiter, atque
ex suo ingenio universos judicat. Denique Symmachus
ita intepretatus est: <hi>Sed, et in via stultus cum
ambulat, ipse insipiens suspicatur de omnibus, quia
stulti sunt.</hi> Septuaginta vero alium fecere sensum,
quo dicerent: <hi>Omnia quae insipiens cogitat, esse vanissima.</hi> </p>
<p> <hi>Si spiritus habentis potestatem ascenderit super te,
locum tuum ne dimiseris, quia sanitas requiescere facit
<pb n="1091C"/>
peccata magna.</hi> <emph>470</emph> Principem mundi istius et rectorem
tenebrarum harum, et operantem in filiis
diffidentiae, cujus et Apostolus meminit <note>(Ephes. II,
2: et VI, 12)</note>, nunc Scriptura significat. Quod si in
cor nostrum ascenderit, et animus malae cogitationis
vulnus acceperit, non debemus [ <hi>Al.</hi> debeamus]
locum ultra tribuere, sed pugnare contra cogitationem
<pb n="1092A"/>
pessimam, et liberare nos a peccato maximo,
ne scilicet cogitationem opere compleamus: quia
aliud est cogitatione, aliud opere peccare. De quo
grandi peccato et in psalmo scribitur: <hi>Si mei non
fuerint dominati, tunc immaculatus ero, et emundabor
a delicto maximo <note>(Psal. XVIII, 4)</note>
          </hi>. Symmachus verbum
Hebraicum ( ) MARPHE, quod omnes <foreign xml:lang="greek">ἴαμα,</foreign> hoc
est, <hi>sanitatem,</hi> vel <hi>curationem</hi> similiter transtulerunt,
interpretatus est ad sensum, et ait: <hi>Si spiritus principis
irruerit tibi, de loco tuo ne recedas: quia pudicitia
comprimit peccata magna.</hi> Id est, si titillaverit
mentem tuam diabolus, et te ad libidinem concitaverit,
ne sequaris cogitationem pessimam et blandientem
voluptatem: sed sta fortis et rigidus, et frigore
castitatis flammam voluptatis exstingue. Hebraeus
<pb n="1092B"/>
in hoc loco tale nescio quid suspicatus est. Si aliquam
in mundo acceperis dignitatem, et ordinatus
fueris major in populis, noli relinquere priora opera
tua, et antiquarum virtutum ne incipias oblivisci,
laboremque pristinum non habere: quia peccatorum
 remedium ex conversatione bona nascitur, et
non ex tumenti et superflua dignitate.</p>
<p> <hi>Est malum quod vidi sub sole, quasi ignorantia egrediens
a facie potentis: dari stultum in sublimitatibus
magnis, et divites in humili sedentes. Vidi servos in
equis, et principes ambulantes quasi servos super terram.</hi> Pro eo quod nos posuimus: <hi>Quasi ignorantia
egrediens a facie potentis,</hi> Aquila et Theodotio et Septuaginta
interpretati sunt: <hi>Quasi non spontaneum</hi>,
id est, <foreign xml:lang="greek">ὡς ἀκούσιον,</foreign> <hi>a facie principis.</hi> Cui subnectens
<pb n="1092C"/>
Symmachus, ait: <hi>Positum stultum in sublimitate
magna: divites autem sedere humiles.</hi> Et hanc ergo
iniquitatem se in saeculo perspexisse commemorat,
quod videatur <emph>471</emph> injustum esse Dei judicium: et
sive per ignorationem, sive absque ejus fieri voluntate,
ut vel in mundi potestatibus, vel in Ecclesiae
principatu, hi qui divites sunt in sermone atque
<pb n="1093A"/>
sapientia, divites etiam in operibus bonis, ignobiles
sedeant, et imprudens quisque in Ecclesia principatum
teneat. Hoc autem fieri Apostolus non tacet a
diabolo, qui in saeculo habet potestatem, ut [ <hi>Al.</hi> 
dum] potentes quosque et doctos viros premat, nec
eos in populis apparere permittat. Illos vero quos
scit imprudentes esse in Ecclesiis, faciat esse majores,
ut caeci a caecis ducantur in foveam. In hunc
sensum facit et illud quod sequitur: <hi>Vidi servos super equos, et principes ambulare quasi servos super
terram.</hi> 
 Quod hi qui servi sunt vitiorum atque peccati,
sive tam humiles, ut servi ab hominibus computentur,
 subita a diabolo dignitate perflati, vias
publicas mannis terant: et nobilis quisque et prudens,
paupertate oppressus, gradiatur itinere officioque
<pb n="1093B"/>
servorum. Hebraeus potentem et principem,
a cujus facie ignoratio videatur egredi, Deum exposuit,
quod putent homines in hac inaequalitate rerum,
illum non juste, et ut aequum est, judicare.
Porro alii cum superioribus aestimant esse jungendum:
Ut ipse sit potens, de quo ante hos versus dicitur:
<pb n="1094A"/> <hi>Si spiritus habentis potestatem ascenderit super
te, locum tuum ne dimiseris.</hi> 
 Non simus itaque tristes,
si in hoc saeculo humiles esse videamur, scientes a
facie diaboli et stultos sublevari, et divites dejici:
servos insignia habere dominorum, et principes servorum
ingredi vilitate. Notandum autem quod et
hic equus in bonam partem accipitur, ut ibi: <hi>Et
equitatio tua salus.</hi> </p>
<p> <hi>Qui fodit foveam, in ipsam incidet,</hi> <emph>472</emph> <hi>et qui dissipat
sepem, mordebit eum serpens.</hi> Ex parte simplex
et ex parte mysticus intellectus est. Siquidem et alibi
 ipse Salomon ait: <hi>Qui statuet laqueum, capietur
in illo <note>(Eccli. XXVII, 29)</note>
          </hi>. Et in psalmo septimo: <hi>Lacum
aperuit, et effodit eum, et incidit in foveam quam
fecit.</hi> Sepis autem maceriaeque convulsio, Ecclesiastica
<pb n="1094B"/>
dogmata sunt, et institutio ab Apostolis Prophetisque
fundata, quae qui dissolverit, et voluerit
praeterire, in eo ipso quo negligit, a serpente percutitur.
De quo serpente et in Amos scriptum est: <hi>Si
descenderit in infernum, mandabo serpenti, et mordebit
eos</hi> [Al. <hi>eum</hi> ]. <note>(Amos IX, 3)</note>.</p>
<p>
          <pb n="1095A"/> <hi>Qui subtrahit lapides, dolebit in eis: et qui scindit
ligna, periclitabitur in eis <note>(Zach. IX, 16)</note>
          </hi>. Volvuntur et
in Zacharia sancti lapides super terram. Non enim
firma in ea statione consistunt: sed praetereunt, et
semper ad altiora nitentes, hinc abire festinant. De
his vivis lapidibus et in Apocalypsi <note>(Cap. XXI, 18 seqq.)</note> 
urbs Salvatoris exstruitur, et Ecclesiam aedificari
Apostolus non tacet. Si quis ergo haeretica arte perversus
de Ecclesiae aedificio istos abstulerit lapides
(unde et signanter Aquila et Symmachus, pro eo,
quod nos posuimus, <hi>qui subtrahit lapides, dolebit in
eis,</hi> dixerunt: <hi>Qui transfert lapides, dilacerabitur in
eis),</hi> postea tormenta patietur. Quia vero absolute
Scriptura ait, <hi>Qui subtrahit lapides,</hi> sive, <hi>qui transfert
lapides,</hi> et non adjecit bonos, sive malos; propterea
<pb n="1095B"/>
et e contrario intelligendum, quod Ecclesiasticus vir,
episcopus videlicet et presbyter, si juxta mandatum
Levitici <note>(Cap. XIV, 45)</note>, de leprosa [ <hi>Al.</hi> leprosi] domo
lapidem abstulerit, in cinerem et pulverem conterendum:
dolebit in eo ipso, quod de Ecclesia Christi lapidem
auferre cogatur [ <hi>Al.</hi> cogitur], dicens secundum
Apostolum: <hi>Flere cum flentibus, lugere cum lugentibus <note>(Rom. XII, 15)</note>
          </hi>;
et, <hi>Quis infirmatur, et ego
non infirmor?</hi> <emph>473</emph> <hi>quis scandalizatur, et ego non
uror <note>(II Cor. XI, 29)</note>
          </hi>? Ligna quoque scindens, periclitabitur
in eis. Haeretici [ <hi>Al.</hi> haeretici] ligna infructuosa
sunt, et saltus absque utilitate pomorum. Unde et in
templo Dei prohibetur plantari nemus, et vana foliorum,
id est, verborum tantum sonantium spernuntur
umbracula. Quamvis igitur sit prudens et doctus vir,
<pb n="1095C"/>
qui gladio sermonis sui haec ligna conscindat, periclitabitur
in eis, nisi diligenter attenderit; maxime
si ei hoc quod sequitur, acciderit: <hi>Si refusum fuerit
ferrum, et faciem ejus turbaverit,</hi> id est, si disputatio
ejus infirmior fuerit inventa, nec acumen habuerit,
quo contraria quaeque secet: sed principale cordis
ejus hebetetur; in partem transibit adversam, et confirmabit
eum fortitudo perversa. Hoc enim est, quod
Septuaginta Interpretes transtulerunt: <hi>Et fortitudine
confortabitur;</hi> et superflua roboratus sapientia incipiet,
inquit, fortitudinem habere, et sapientiam, quae
superflua est, et non adjuvat possidentem.</p>
<p> <hi>Si retusum fuerit ferrum; et hoc non ut prius, sed
conturbatum fuerit, virtutibus corroborabitur: et reliquum
fortitudinis sapientia est.</hi> Si se, inquit, aliquis
<pb n="1095D"/>
viderit per negligentiam amisisse scientiam Scripturarum, et acumen ingenii ejus fuerit obtusum:
et conturbatus nequaquam manserit, qualis esse
jam coeperat: Evenit quippe interdum, ut cum modicum
scientiae quis habuerit, elatus in superbiam,
discere desistat et legere, et paulatim ex eo, quod
<pb n="1096A"/>
nihil ei additur, subtrahatur, et vacuum disciplinis
pectus remaneat, ferrumque, quod acutum fuerat,
hebetetur: otium enim et desidia quasi quaedam
rubigo sapientiae est. Si igitur quis hoc passus fuerit,
non desperet remedium sanitatis, sed vadat ad
magistrum, et rursum instruatur ab eo, et post laborem
et industriam, sudoremque nimium, valebit
sapientiam recipere quam amiserat. Hoc est, quod
in Hebraeo significantius dicitur: <hi>Et fortitudinibus
corroborabitur,</hi> id est, labore et sudore, et industria,
et quotidiana lectione, sapientiam consequetur, et
fortitudo ipsius habebit hunc finem, ut accipiat sapientiam.</p>
<p> <emph>474</emph> <hi>Si momorderit serpens in silentio, non est
amplius habenti linguam.</hi> Simplex hic sensus est:
<pb n="1096B"/>
Serpens et detractor aequales sunt. Quomodo enim
ille occulte mordens venenum inserit; sic iste clam
detrahens, virus pectoris sui effundit in fratrem, et
nihil habet a serpente amplius. Cum enim lingua
hominis ad benedicendum, et ad aedificationem proximi
sit creata, ille eam serpenti aequalem facit,
dum virtutibus ejus in perversum abutitur. Aliter:
Si quem serpens diabolus occulte momorderit, et
nullo conscio, cum peccati veneno infecerit; si tacuerit
qui percussus est, et non egerit poenitentiam,
nec vulnus suum fratri et magistro voluerit confiteri,
magister et frater, qui linguam habent ad curandum,
facile ei prodesse non poterunt. Si enim
erubescat aegrotus, vulnus medico confiteri, quod
ignorat medicina non curat.</p>
<p>
          <pb n="1096C"/> <hi>Verba oris sapientis gratia, et labia insipientis praecipitabunt
eum.</hi> Stultitia, si sua esset rusticitate contenta,
minus aliquid haberet mali. Nunc autem contra
sapientiam bellum gerit, et quicquid prudentiae
in docto viro viderit, zelo stimulata non recipit.
Loquitur enim vir sapiens verba scientiae, et verba
gratiae, quae utilitatem possunt praebere audientibus,
et aures stulti non ita suscipiunt quae dicuntur, ut
dicta sunt; sed e contrario virum prudentem supplantare
conantur, et sui similem lacere. Et revera
praecipitatur vir sapiens, quando in aurem loquitur
imprudentis, et verba ejus in profundo, ut ita dicam,
gurgite pereunt. Unde beatus, qui in aurem
loquitur audientis.</p>
<p> <hi>Initium verborum ejus insipientia, et novissimum
<pb n="1096D"/>
oris ejus error pessimus. Et stultus multiplicat verba.
Ignorat homo quid sit, quod factum est: et quod futurum
est post eum, quis annuntiabit ei?</hi> Adhuc ei de
stulto disputatio est, cujus labia praecipitant sapientem,
sive juxta aliam interpretationem, stultum ipsum
corruere faciunt. Initium enim sermonis ejus,
<pb n="1097A"/>
et finis stultitia est et error pessimus; sive ut Symmachus
transtulit, <hi>tumultus, et quaedam verborum inconstantia;</hi> 
dum non manet in <emph>475</emph> sententia, sed
putat in multiplicatione sermonum effugere se posse
peccatum. Cum enim nec praeteritorum meminerit,
nec futura cognoscat, et in ignorantia et tenebris
volutetur, falsam sibi scientiam repromittens; in
eo doctum, in eo se putat esse sapientem, si verba
multiplicet. Potest hoc et de haereticis accipi, qui
prudentium virorum dicta non capiunt; sed se ad
disputationes contrarias praeparantes, et initium, et
finem loquendi vanitate, tumultu, errore convolvunt:
et cum nihil sciant, loquuntur plura quam
norunt.</p>
<p> <hi>Labor stultorum affliget eos, qui nesciunt ire in civitatem.</hi> 
<pb n="1097B"/>Cum superioribus etiam hos junge versiculos:
aut generaliter de omnibus stultis, qui ignorant
Deum, aut specialiter de haereticis disputat.
Lege Platonem; Aristotelis revolve versutias, Zenonem
et Carneadem diligentius intuere, et probabis
verum esse quod dicitur: <hi>Labor stultorum affliget
eos.</hi> Veritatem illi quidem omni studio quaesierunt;
sed quia non habuerunt ducem, et praevium itineris,
et humanis sensibus rati sunt se comprehendere
posse sapientiam, ad civitatem minime pervenerunt,
de qua in psalmo dicitur: <hi>Domine, in civitate tua
imaginem ipsorum dissipabis <note>(Psal. LXXII, 20)</note>
          </hi>. Omnes
enim umbras et diversas imagines atque personas,
quas sibi in variis dogmatibus induerunt, in
urbe sua Dominus dissipabit. De qua et alibi scribitur:
<pb n="1097C"/> <hi>Fluminis impetus laetificat civitatem Dei 
 <note>(Psal.
XLVI, 5)</note>
          </hi>. Et in Evangelio: <hi>Non potest civitas abscondi
supra montem posita <note>(Matth. V, 14)</note>
          </hi>. Et in
Isaia: <hi>Ego civitas firma, civitas quae oppugnatur <note>(Isai. XXVII, 30, sec. LXX)</note>
          </hi>.
Siquidem hanc veritatis
et sapientiae civitatem, cum firma sit et robusta,
omnes et sapientes saeculi et haeretici impugnare
conantur. Et quod de philosophis diximus, hoc idem
etiam de haereticis sentiendum, quod frustra laborent
et affligantur in studio Scripturarum, cum ambulent
in deserto, et civitatem invenire non valeant.
De quorum errore et Psalmista commemorat,
dicens: <hi>Erraverunt in deserto et in inaquoso, viam
civitatis et habitationis ejus non invenerunt <note>(Psal. CVI, 4)</note>
          </hi>.</p>
<p> <emph>476</emph> <hi>Vae tibi, terra, cujus rex adolescens, et principes
<pb n="1097D"/>
tui mane comedunt. Beata terra, cujus rex tuus
filius ingenuorum, et principes tui in tempore comedunt,
in fortitudine, et non in confusione.</hi> Videtur quidem
<pb n="1098A"/>
reprobare juvenum principatum, et luxuriosos
judices condemnare, quod in altero per aetatem sit
infirma sapientia, in aliis etiam matura aetas deliciis
enervetur. Et econtrario principem probare bonis
moribus, et liberaliter institutum; et eos judices
praedicare, qui nequaquam voluptatem negotiis civium
praeferant: sed post multum laborem et administrationem
reipublicae, cibum capere quasi necessitate
cogantur. Verum mihi sacratius quid latere
videtur in littera, quod juvenes dicantur in
Scriptura, qui a veteri auctoritate desciscunt, et
cana praecepta parentum contemnunt: qui neglecto
Dei mandato, cupiunt statuere traditiones hominum.
De quibus et in Isaia <note>(Cap. VIII)</note> Israeli Dominus
comminatur, eo quod noluerit aquam Siloe, quae
<pb n="1098B"/>
vadit cum silentio, et veterem piscinam averterit,
eligens sibi fluenta Samariae, et gurgites Damasci. <hi>Et dabo,</hi> 
 inquit, <hi>juvenes principes eorum, et illusores
dominabuntur eis <note>(Isai. III, 4)</note>
          </hi>. Lege Daniel, et vetustum
dierum invenies Deum <note>(Dan. VII)</note>. Lege Apocalypsim
Joannis, et caput Salvatoris candidum ut
nivem, et quasi lanam albam reperies <note>(Apoc. I)</note>. Jeremias
quoque quia sapiens erat, et cani ejus in sapientia
reputabantur, prohibetur juvenem esse se dicere <note>(Jerem. I)</note>.
Vae ergo terrae cujus rex est diabolus,
qui semper novarum rerum cupidus etiam in Abessalon
adversus parentem rebellat: quae judices et
principes eos habet, qui ament hujus saeculi voluptates,
qui antequam dies mortis adveniat, dicunt: <hi>Manducemus et bibamus; cras enim moriemur 
 (Isai.
<pb n="1098C"/>
XXII, 13)</hi>. Econtra beata terra Ecclesiae, cujus rex
est Christus Filius ingenuorum: de Abraham, Isaac,
et Jacob, prophetarum quoque et sanctorum omnium
stirpe descendens, quibus peccatum non fuit dominatum;
et ob id vere fuerunt liberi. Ex quibus nata
est Virgo liberior sancta Maria, <emph>477</emph> nullum habens
fruticem, nullum germen ex latere: sed totus fructus
ejus erupit in florem, loquentem in Cantico Canticorum: <hi>Ego flos campi, et lilium convallium 
 <note>(Cant.
II, 1)</note>
          </hi>. Principes quoque ejus sunt Apostoli et omnes
sancti, qui regem habent filium ingenuorum, filium
liberae: non de ancilla Agar, sed de Sarae libertate
generatum. Nec comedunt mane, nec velociter. Non
enim in praesenti saeculo quaerunt voluptatem, sed
tempore suo manducabunt, cum retributionis tempus
<pb n="1098D"/>
advenerit, et manducabunt in fortitudine, et
non in confusione. Omne bonum praesentis saeculi
confusio est, futuri perpetua fortitudo. Tale quid
<pb n="1099A"/>
et in Isaia dicitur: <hi>Ecce qui serviunt mihi, manducabunt:
vos autem esurietis:</hi> Et iterum: <hi>Ecce qui
serviunt mihi, laetabuntur: vos autem pudebit <note>(Isai.
LXV, 13 et 14)</note>
          </hi>.</p>
<p> <hi>In pigritiis humiliabitur contignatio, et in infirmitate
manuum stillabit domus.</hi> Domus nostra, quae cum
statu hominis erecta [ <hi>Al.</hi> creata] est, et habitatio
quam habemus in coelis, si pigri sumus, et ad bona
opera tardiores, humiliabitur. Et omnis contignatio
quae debet culmen portare in sublime, ad terram corruens,
habitatorem suum opprimet. Cumque auxilium
manuum virtutumque torpuerit, omnes desuper
tempestates, et nimborum ad nos turbo prorumpit.
Porro quod in homine uno interpretati sumus, melius
potest super Ecclesia accipi: quod per negligentiam
<pb n="1099B"/>
principum omnis ejus corruat altitudo: et
ibi vitiorum illecebrae sint, ubi tegmen putabatur
esse virtutum.</p>
<p> <hi>In risu faciunt panem et vinum</hi>, <hi>ut epulentur viventes.
Et argento obediunt</hi> [Al. <hi>obediens] omnia.</hi> Existimo
ex superioribus pendere quod sequitur. In pigritia
enim et in socordia magistrorum humiliari
Ecclesiam, et culmen ejus concidere, et tigna perflui,
supra exposuimus. Nunc ergo de eisdem magistris
loquitur. Et quia visus fuerat accusare eos,
cur tacerent, et non uterentur officio magistrorum,
et episcopi et presbyteri in Ecclesia constituti, non
laborarent in sermone et doctrina, quod <emph>478</emph> et
Titus commonetur, ut faciat <note>(Tit. I, 5)</note>, et Timotheo
praecipitur, ne gratiam negligat, quam per impositionem
<pb n="1099C"/>
manuum acceperat: sed et in eo se aestimarent
presbyteros et episcopos, ut salutaria acciperent,
et uti praeceptores honorem duplicem quaererent,
qui laborantibus in doctrina et sermone debetur <note>(I Tim. IV, 14)</note>;
nunc econtrario accusat eos qui
loquuntur quidem in Ecclesia, et docentpopulos, sed
ea docent quae populum audire delectet, quod peccatores
palpet in vitio, et strepitus concitet audientium.
Nonne quando in Ecclesia lascivit oratio [ <hi>Al.</hi> 
orator], et beatitudinem, et regna coelorum multitudini
pollicetur, videtur tibi in risu panem facere, et
vinum ad laetitiam miscere viventium? Sive quod
ipsi qui docent, divitias, et cibos, et opes per delectabilia
<pb n="1100A"/>
promissa conquirant: sive quod Ecclesiae panem,
qui panis lugentium est, et non ridentium
(beati quippe lugentes, quoniam ipsi ridebunt) in
laetitia gaudioque conficiant. Quod autem sequitur: <hi>Pecuniae</hi> 
 vel <hi>argento obediunt omnia,</hi> dupliciter accipiendum.
Vel ipsos doctores postquam adulatione
ditati sint, regnum in populos exercere: vel certe,
quia argentum pro sermone semper accipiatur: <hi>Eloquia</hi> 
enim <hi>Domini, eloquia casta: argentum igne probatum
terrae, purgatum septuplum <note>(Psal. II, 7)</note>
          </hi>: hoc
asseverat, quod eloquentiae, et orationi, quae verborum
sit fronde composita, facile vulgus cedat ignobile.
Aliter: Qui habent apud se sponsum, et propterea
lugere et jejunare prohibentur, in risu faciunt
panem. A quo risu, et Isaac nomen accepit, et in
<pb n="1100B"/>
laetitia bibentium vinum praeparant. Omnis itaque
vir sanctus qui, ut Christus praecepit, magister Ecclesiae
est, in risu et laetitia panem facit, et vini pocula
ministrat in gaudio. Argentum quoque, cui obediunt
[ <hi>Al.</hi> obediens] omnia, quinque illa de Evangelio,
et duo, et unum patrisfamilias sunt talenta, et
decem mnae, quae servis in negotiatione creduntur <note>(Matth. XXV, 15. et seqq)</note>.</p>
<p> <hi>In mente tua regi ne maledixeris, et in secreto cubilis
tui, ne maledixeris diviti:</hi> <emph>479</emph> <hi>quia avis coeli auferet
vocem, et habens pennas, annuntiabit verbum.</hi> Et
simplex praeceptum aedificat audientes: ne ira et furore
superati, in maledictum et in detractionem regum
et principum prorumpamus: quia contra spem
interdum evenit, ut his quibus malediximus, nuntietur,
<pb n="1100C"/>
et incurramus periculum immoderatione linguae.
Quod autem ait: <hi>Avis coeli auferet vocem, et habens
pennas annuntiabit verbum,</hi> hyperbolice intelligendum,
quomodo solemus dicere, etiam ipsos parietes,
quibus consciis loquimur, quae audierint non
celaturos. Sed melius est sic audire praeceptum, ut
sciamus nobis esse mandatum, non solum contra
Christum temere nihil loquendum, verum etiam in
arcanis cordis, quamvis variis tribulationibus coarctemur,
nihil blasphemum, nihil impium sentiendum.
Et quia dilectionem quam Christo exhibemus, debemus
et proximo: <hi>Diliges quippe Dominum Deum tuum,
sed et proximum tuum tamquam teipsum,</hi> etiam nunc
<pb n="1101A"/>
jubemur, ne post regem de Sanctis quoque facile
detrahamus: et eos quos viderimus sapientia, scientia,
virtutibusque ditatos, linguae mordacitate rodamus:
quia Angeli qui terram circumeunt, et sunt
administratorii spiritus, et in Zacharia loquuntur: <hi>Circumivimus terram, et ecce omnis terra habitatur, et
silet 
 <note>(Zach. I, 11)</note>
          </hi>: ad instar avium, nostra verba, et
cogitationes ad coelum perferant: et quod clam cogitamus,
Dei scientiam non latere.</p>
<p> <hi>
            <note>(Cap. XI.)</note> Mitte panem tuum super faciem aquae:
quia in multitudine dierum invenies illum.</hi> Ad eleemosynam
cohortatur, quod omni petenti sit dandum, et
indiscrete faciendum bene. Quomodo enim, qui super
irrigua seminat, fructum sementis exspectat: ita
qui largitur egentibus, non granum seminis, sed
<pb n="1101B"/>
ipsum panem serit, fenore quodam multiplicationem
illius praestolans: et cum dies judicii advenerit, multo
amplius quam dederat recepturus [ <hi>Al.</hi> reperturus].
Aliter: in quocumque homine illam aquam videris,
de qua dicitur: <hi>Flumina de ventre ejus fluent aquae
vivae <note>(Joan. VII, 38)</note>
          </hi>, ne te pigeat panem sapientiae,
panem rationabilem, panem praestare sermonis. Si
enim hoc frequenter feceris, <emph>480</emph> invenies te non
incassum doctrinarum jecisse sementem. Tale quid
et in Isaia dictum puto: <hi>Beatus qui seminat super
aquam, ubi bos, et asinus calcant <note>(Isai. XXXII, 20)</note>
          </hi>.
Quod ille magister beatitudine dignus habeatur, qui
super irriguum pectus seminet audientium, tam ex
Judaeis, quam ex gentium populo congregatum.</p>
<p> <hi>Da partem [Al.</hi> partes] <hi>septem, et quidem octo:
<pb n="1101C"/>
quia non scis quid futurum sit malum super terram.</hi> Et
in Ezechiele septem et octo gradus ad templi leguntur
ascensum <note>(Ezech. XL, 26, 31)</note>. Et post ethicum
illum psalmum, id est, centesimum octavum decimum
quindecim graduum psalmi sunt, per quos primum
erudimur in lege, et septenario numero expleto,
postea per ogdoadem ad Evangelium scandimus.
Praecipitur ergo, ut in utrumque instrumentum, tam
vetus scilicet quam novum, pari veneratione credamus.
Judaei dederunt partem septem, credentes sabbato
[ <hi>Al.</hi> sabbatum]: sed non dederunt octo, resurrectionem
diei Dominicae denegantes. Econtrario
haeretici, Marcion, et Manichaeus, et omnes qui veterem
Legem rabido ore dilaniant, dant partes [ <hi>Al.</hi> 
partem] octo, suscipientes Evangelium: sed eamdem
<pb n="1101D"/>
septenario numero non tribuunt, Legem veterem
respuentes. Nos igitur utrique Instrumento credamus.
Non enim possumus dignos cruciatus, dignamque
poenam jam nunc mente comprehendere, quae
<pb n="1102A"/>
reposita est his qui versantur in terra, Judaeis atque
haereticis, e duobus alterum denegantibus. Hebraei
ita hunc locum intelligunt: Et sabbatum et circumcisionem
serva: ne si hoc forte non feceris, inopinatum
tibi superveniat malum.</p>
<p> <hi>Si repletae fuerint nubes, imbrem super terram effundent.
Et si ceciderit lignum ad austrum, aut ad aquilonem:
in locum ubi ceciderit lignum, ibi erit.</hi> Serva
mandata quae tibi superius sunt praecepta, ut nubes
super te effundant imbrem suum. Ubicumque enim
tibi locum praeparaveris, futuramque sedem, sive ad
austrum, sive ad boream: ibi cum mortuus fueris,
permanebis. Aliter: Propterea supra diximus: <hi>Mitte
panem tuum super faciem aquae, et omni petenti te tribue:</hi> 
quia et nubes cum plenae fuerint, divitias suas
<pb n="1102B"/>
mortalibus largiuntur, et tu quasi lignum, <emph>481</emph> 
quamvis longaevus sis, non eris in perpetuum, sed
 subito ut ventorum, ita mortis tempestate subversus,
ubicumque cecideris, ibi jugiter permanebis, sive te
rigidum et trucem, sive clementem et misericordem,
ultimum invenerit tempus. Aliter: Dicitur in Psalmis
ad Deum: <hi>Veritas tua usque ad nubes <note>(Psal.
XXXV, 6)</note>
          </hi>. Et in Isaia, peccanti Deus vineae comminatur: <hi>Mandabo nubibus, ne pluant super eam imbrem <note>(Isai. V, 6)</note>
          </hi>.
Nubes igitur sunt Prophetae, et omnis
vir sanctus, qui cum plures in corde suo congregaverit
disciplinas, tunc valebit praecepta pluere doctrinarum,
et dicere: <hi>Exspectetur sicut pluvia sermo
meus, et effundent super terram imbrem <note>(Deut. XXXII, 2)</note>
          </hi>:
ad quam dictum est: <hi>Audiat terra verba oris mei.</hi> Quod
<pb n="1102C"/>
autem sequitur: <hi>Et si ceciderit lignum ad austrum,
aut ad aquilonem: in locum ubi ceciderit lignum, ibi
erit:</hi> illud de Abacuc sumamus exemplum, in quo
scribitur: <hi>Deus de Themam veniet <note>(Abac. III, 3)</note>
          </hi>, quod
alii interpretes ediderunt, <hi>Deus ab austro veniet.</hi> Et
quantum ego aestimo, semper in bonam partem auster
accipitur. Unde et in Cantico Canticorum dicitur: <hi>Exsurge Aquilo 
 <note>(Cant. IV, 16)</note>
          </hi>, hoc est, <hi>recede,</hi> et <hi>abi,
et veni auster.</hi> Lignum igitur quod in hac vita corruerit,
et conditione mortalitatis fuerit incisum, aut peccavit
ante dum staret, et in boreae parte postea ponitur
[ <hi>Al.</hi> ponetur]: aut si dignos austro fructus
attulerit, in plaga jacebit australi. Nec est aliquod
lignum, quin aut ad aquilonem sit, aut ad austrum.
Hoc idem significat, et illud quod scriptum est in
<pb n="1102D"/>
Isaia: <hi>Dicam aquiloni, adhuc, et Africo, noli prohibere <note>(Isai. XLIII, 6)</note>
          </hi>.
Numquam enim austro et orientali
vento praecipitur, ut adducant: quia apud alias plagas
esse eos oportet, qui ad orientem et austrum
<pb n="1103A"/>
postea deducantur. Aquilo igitur ad austrum adducit,
et Africus ad orientem habitatores suos. Nec
enim possunt proficere, si in pristinis sedibus perseverent.</p>
<p> <hi>Qui observat ventum, non seminabit; et qui aspicit
nubes, non metet.</hi> Qui considerat cui benefaciat, et non
omni petenti se tribuit, saepe praeterit eum qui meretur
accipere <note>(Luc. VI, 30)</note>. Aliter: Qui tantum eo
tempore Dei verbum praedicat, <emph>482</emph> quo populus libenter
auscultat, et secunda aspirat aura rumoris,
sator negligens et ignavus agricola est. In ipsis enim
prosperis, dum nescimus, adversa consurgunt. Sed
opportune, importune, suo tenore, Dei sermo est
praedicandus <note>(II Tim. IV, 2)</note>: nec fidei tempore adversariarum
nubium consideranda tempestas. De qua
<pb n="1103B"/>
in Proverbiis dicitur: <hi>Sicut pluvia vehemens et inutilis:
sic qui derelinquunt sapientiam, et impietatem
laudant <note>(Prov. XXVIII, 3 et 4)</note>
          </hi>. Absque consideratione
ergo nubium et timore ventorum, in mediis tempestatibus
seminandum est. Nec dicendum: illud tempus
commodum, hoc inutile, cum ignoremus quae via,
et quae voluntas sit spiritus universa dispensantis.</p>
<p> <hi>Quomodo non cognoscis tu quae sit via spiritus, et
sicut ossa in utero praegnantis: sic nescis opera Dei,
qui facit omnia.</hi> Sicut nescis viam spiritus et animae
ingredientis in parvulum, et ignoras ossium et venarum
varietates in ventre praegnantis: quomodo ex
vili elemento corpus hominis in diversas effigies artusque
varietur, et de eodem semine, aliud mollescat
in carnibus, aliud durescat in ossibus, aliud in venis
<pb n="1103C"/>
palpitet, et aliud ligetur in nervis: ita Dei opera scire
non poteris, qui factor est omnium. Ex quo docet contraria
non timenda, nec temere de ventis et nubibus,
quas supra diximus, judicandum: cum suo tenore et
cursu debeat sator pergere, et eventum Domini
sententiae reservare. <hi>Non enim volentis neque currentis,
sed Dei miserentis est <note>(Rom. IX, 16)</note>
          </hi>.</p>
<p> <hi>In matutino semina semen tuum, et ad vesperum ne
dimittas manum tuam: quoniam nescis quid placeat,
hoc</hi> [Al. <hi>aut hoc], an illud. Etsi utrumque, quasi unum
bonum est. Et dulce lumen, et bonum oculis videre solem:
quia si annis multis vixerit homo, in omnibus his
laetetur, et meminerit dies tenebrarum, quia plurimae
erunt. Omne quod venturum est, vanitas.</hi> Ne eligas cui
bene facias: sed et cum benefeceris, nunquam a bono
<pb n="1103D"/>
opere desistas. Matutinam justitiam vesper inveniat.
Et vesperis [ <hi>Al.</hi> vesperi] misericordiam sol [ <hi>Al.</hi> solis]
ortus accumulet. Incertum est enim quod opus magis
placeat Deo, et ex quo tibi fructus <emph>483</emph> justitiae
praeparetur. Potest autem accidere, ut non unum, sed
<pb n="1104A"/>
utrumque placeat Deo. Aliter: Et in adolescentia, et
in senecta, aequus tibi labor sit. Nec dicas: dum potui,
laboravi: debeo in senectute requiescere. Nescis
enim utrum in juventute, an in aetate longaeva placeas
Deo. Nec prodest adolescentiae frugalitas, si senecta
ducatur in luxu. In quacumque enim die justus erraverit,
veteres eum justitiae a morte liberare non poterunt.
Quod si juxta utramque interpretationem semper
benefeceris, et omni aetate aequalem cursum
habueris, videbis Deum Patrem, dulcissimam lucem;
videbis Christum, solem justitiae. Porro si et multis
annis vixeris, et omnia bona habueris, vel bona opera
perpetraris, et scieris te semper esse moriturum, et
ante oculos tuos tenebrarum semper versetur adventus:
praesentia quasi fluxa, fragilia et caduca contemnes.
<pb n="1104B"/>
Symmachus finem hujus sententiae ita interpretatus
est: <hi>Si annis multis vixerit homo, et in omnibus
his laetatus fuerit, recordari debet et dies</hi> [Al. <hi>dierum] tenebrarum: quia multae erunt, et in quibus
omnibus veniet esse desinere.</hi> 
 Aliter: Repromittit in
alio Scripturae loco, Deus dicens: <hi>Dabo vobis pluviam
temporaneam et serotinam <note>(Deut. XI, 14)</note>
          </hi>, vetus scilicet
Testamentum, et novum, et utroque vos imbre irrigabo.
Unde et nunc admonemur, ut sic legamus Legem
veterem, ne Evangelium contemnamus: sic quaeramus
spiritualem in veteri Instrumento intelligentiam,
ne in Evangelistis, et Apostolis hoc tantum putemus
sonare quod legitur. Ignorare enim nos in quo
magis scientia nobis a Deo tribuatur et gratia, felicemque
eum esse, qui utrumque in commune sociaverit,
<pb n="1104C"/>
et quasi unum corpus effecerit. Quod qui fuerit consecutus,
videbit lucem, videbit Christum, solem justitiae.
Et si annis pluribus vixerit, in summa laetitia,
et delectatione versabitur, habens scientiam Scripturarum,
et magis ad hunc laborem recordatione
futuri judicii compelletur: quia perpetuum tenebrarum
tempus adveniet, et aeternae poenae praeparabuntur
eis, qui non seminaverint mane et ad vesperam,
et nequaquam <emph>484</emph> utrumque sociaverunt: nec viderunt
lucem, nec solem, unde ipsum lumen egreditur
[ <hi>Al.</hi> egredietur].</p>
<p> <hi>
            <note>(Cap. XII.)</note> Laetare adolescens in juventute tua, et
in bono sit cor tuum in diebus juventutis tuae, et ambula
in viis cordis tui, et in intuitu oculorum tuorum</hi>. <hi>Et
scito hoc, quia super omnibus his adducet te Deus in
<pb n="1104D"/>
judicium. Et repelle iram a corde tuo, et aufer malitiam
a carne tua: quia adolescentia et stultitia vanitas
est. Et memento Creatoris tui in diebus juventutis tuae,
antequam veniant dies malitiae, et appropinquent anni
in quibus dices: Non est mihi in illis voluntas</hi> [Al.
<pb n="1105A"/> <hi>voluptas</hi> 
]. In hoc capitulo, diversa omnium explanatio
fuit, et tot pene sententiae, quot homines. Unde
quia longum est opinationes omnium recensere, et argumenta
quibus sententias suas approbare voluerint,
explicare, prope res unius voluminis est: sufficiat
prudentibus significasse quid senserint, et quasi in
quadam brevi tabella, situs pinxisse terrarum, totiusque
orbis vastitatem et ambitum Oceani, angusto
monstrasse compendio.</p>
<p>Hebraei ad Israel aestimant pertinere mandatum,
cui praecipitur, ut fruatur divitiis suis, antequam ei
captivitatis tempus adveniat, et adolescentiam senectute
commutet: quidquid delectabile vel jucundum,
tam cordi, quam oculis apparuerit, eo, dum in
promptu est, abutatur: ita tamen ut se noverit in
<pb n="1105B"/>
omnibus judicandum: et tam cogitationes malas,
quam libidines fugiat, sciens stultitiam adolescentiae
copulatam: recordeturque semper Creatoris sui, antequam
dies Babyloniae ac Romanae captivitatis adveniant,
in quibus non poterit habere voluntatem. Et
totum hunc locum ab eo quod ait: <hi>Antequam tenebrescat
sol, et luna, et stellae,</hi> usque ad eum locum, in
quo Scriptura commemorat: <hi>Et convertetur pulvis in
terram suam sicut erat, et spiritus revertetur ad Dominum,
qui dedit illum:</hi> super statu suae conditionis
explanant. Quae quia, ut supra diximus, laciniosa
sunt, et prolixa, strictim a nobis breviterque tangentur.
Laetare ergo in juventute <emph>485</emph> tua, o Israel, et
fac illa vel illa, de quibus jam dictum est, antequam
captivitas adveniat, et a te tuus honor recedat et gloria:
<pb n="1105C"/>
et judices, et sancti tui (quos in sole, et luna, et
stellis intelligi volunt) auferantur. Antequam veniat
Nabuchodonosor, sive Titus Vespasiani filius, accitus
a prophetis, et eorum vaticinia compleantur. In die
qua angeli templi praesides recedent, et turbabuntur
robustissimi quique in exercitu tuo, et otiosa erunt
eloquia magistrorum, et prophetae, qui de coelis solebant
visionum suarum lumen accipere, contenebrescent:
quando claudentur templi januae, et humiliabitur
Jerusalem, et Chaldaeus veniet, quasi cantu [ <hi>Al.</hi> 
cantus] volucris, ita Jeremiae vocibus provocatus <note>(Jerem. IX)</note>,
et conticescent filiae cantici, in templo
psallentium chori. Illo tempore, quando venientes in
Jerosolymam, ipsi quoque hostes Dei pertimescent
magnitudinem, et in via dubii, Sennacherib interitum
<pb n="1105D"/>
formidabunt. Hoc enim dictum putant: <hi>Et ab excelso
timebunt, et formidabunt in via <note>(Isai. XXXVII)</note>
          </hi>. In illis
diebus <hi>florebit amygdalum</hi> [Al. <hi>amygdalus</hi> ], ille baculus,
<pb n="1106A"/>
et virga quam Jeremias in prophetiae suae vidit
exordio, <hi>et impinguabitur locusta,</hi> Nabuchodonosor
cum suo exercitu, <hi>et dissipabitur capparis <note>(Jerem. I)</note>
          </hi>,
amicitia Dei cum Israel. Quid sibi autem velit <hi>capparis,</hi> 
cum de singulis coeperimus dicere, plenius explicabitur.
Hoc autem totum eveniet Israeli: quia abiturus
est homo in domum aeternitatis suae, et a praesidio
Dei ad coelestia reversurus, quo abeunte in
tabernaculum suum, circumibunt in platea flentes
atque plangentes, et hostium obsidione vallati. Laetare
ergo, Israel, in juventute tua, antequam rumpatur
funiculus argenteus, hoc est, donec gloria vestra vobiscum
est, antequam recurrat vitta aurea, id est,
antequam arca testamenti auferatur: priusquam conteratur
hydria ad fontem, et convolvatur rota super
<pb n="1106B"/>
lacum, id est, donec intra sancta sanctorum praecepta
legis, et Sancti Spiritus est gratia, et antequam
revertaris in Babylonem, unde in lumbis <emph>486</emph> egressus
es Abrahae, et incipias in Mesopotamia conteri,
unde et quondam profectus es: omnisque gratia prophetiae,
qua quondam fueras inspiratus, revertatur ad
datorem suum. Haec Judaei usque hodie disserunt, et
ad personam suam intelligentiam hujus capituli trahunt.</p>
<p>Nos autem ad superioris disputationis ordinem
revertentes, singula conabimur explanare. <hi>Laetare,
juvenis, in adolescentia tua, et in bono sit cor tuum
in diebus juventutis tuae, et ambula in viis cordis tui,
et in aspectu oculorum tuorum. Et scito super omnibus
his: quia adducet te Deus in judicium.</hi> Dixerat
<pb n="1106C"/>
lucem mundi hujus esse dulcissimam, et laetari debere
hominem in diebus vitae suae, omnique studio
carpere voluptatem: ingruere enim noctem mortis
aeternam, quando non liceat perfrui congregatis, et
quasi umbram, universa quae habuimus pertransire.
Nunc ergo hominem cohortatur, et dicit: O adolescens,
antequam tibi senectus, et mors ingruat, laetare
in juventute tua, et quidquid tibi corde bonum,
aspectu jocundum videtur, assume, fruere, ut libet,
mundi rebus. Rursum ne putaretur haec dicens, hominem
ad luxuriam provocare, et in Epicuri dogma
corruere, suspicionem hanc abstulit, inferens: <hi>Et
scito, quoniam super omnibus his adducet te Deus in
judicium.</hi> Sic, inquit, abutere mundi rebus, ut scias
te in ultimo judicandum. <hi>Et repelle iram a corde tuo,
<pb n="1106D"/>
et aufer malitiam a carne tua: quia adolescentia, et
stultitia vanitas est.</hi> In ira, omnes perturbationes
animi comprehendit. In carnis malitia, universas
<pb n="1107A"/>
significat corporis voluptates. Sic ergo, inquit, bonis
saeculi hujus fruere, ne aut desiderio, aut carne delinquas.
Relinque antiqua vitia, quibus in adolescentia
tua vanitati stultitiaeque servisti: quia juventus
insipientiae copulata est. <hi>Et memento Creatoris
tui in diebus juventutis tuae, antequam veniant dies
malitiae, et appropinquent anni, in quibus dices: Non
est mihi voluntas in eis.</hi> Semper memento conditoris
tui, et sic adolescentiae tuae viam gradere, ut <emph>487</emph> 
mortis ultimae recorderis: antequam tibi tempus adveniat,
quo tristia quaeque succedant.</p>
<p> <hi>Antequam obtenebrescat sol, et lumen, et luna, et
stellae, et revertantur nubes post pluviam.</hi> Si de generali
consummatione mundi accipimus, verbis Domini
hoc capitulum congruit, in quibus ait: <hi>Erit
<pb n="1107B"/>
tribulatio et angustia, qualis non fuit a principio creaturae,
sed neque fiet. Sol enim tenebrescet, et luna non
dabit lumen suum, et stellae cadent de coelo, et virtutes
coelorum commovebuntur <note>(Matth. XXIV)</note>
          </hi>, quae sunt
custodes domus: ita ut domus intelligatur hic
mundus, viri vero fortes, errore decepti, et dissipandae
contrariae fortitudines. Quod si specialis
uniuscujusque consummatio, ad vitae hujus finem
refertur: et sol, et luna, et stellae, et nubes, et pluviae
ei esse cessabunt, qui mortuus fuerit. Aliter:
Laetare, adolescens, o popule christiane, et fruere
bonis quae a Deo tibi concessa sunt, et in his omnibus
scito te a Domino judicandum. Nec putes, quia
priores rami fracti sunt, et tu insertus es in radicem
bonae olivae, idcirco te esse securum: sed aufer
<pb n="1107C"/>
iram a corde tuo, et a corpore voluptates, et caeteris
vitiis derelictis, memento creatoris tui, antequam
tibi dies malitiae adveniat, et insanabilis, in qua
peccantibus poenae sunt praeparatae: ne cum peccaveris,
occidat tibi sol justitiae meridie, et scientiae
lumen intereat, et splendor lunae, id est, Ecclesiae
subtrahatur, et stellae occidant, de quibus scriptum
est: <hi>In quibus lucetis quasi luminaria in mundo rationem
vitae</hi> [Al. <hi>vita] habentes <note>(Philip. II, 15)</note>
          </hi>. Et
alibi: <hi>Stella a stella differt in gloria</hi> [Al. <hi>claritate].
Antequam revertantur nubes post pluviam <note>(III Cor. XV,
1)</note>
          </hi>, ne Prophetae qui corda credentium, suo sermone
suisque pluviis irrigant, postquam te imbre suo indignum
esse perspexerint, revertantur ad sedem
suam: ad eum scilicet, a quo missi sunt.</p>
<p>
          <pb n="1107D"/> <hi>In die quo moti fuerint custodes domus, et perierint
viri fortitudinis.</hi> Custodes domus, aut sol intelligitur
et luna, et reliquus astrorum chorus, aut
Angeli qui huic mundo praesident. Viri vero fortitudinis,
sive <hi>fortes,</hi> ut interpretatus est Symmachus,
<pb n="1108A"/>
qui peribunt, <emph>488</emph> sive ut Aquila [ <hi>Ad.</hi> qui]
transtulit <hi>errabunt,</hi> daemones sentiuntur, a forti diabolo
etiam ipsi fortium sortiti vocabulum. Quem
superans Dominus, et ligans, juxta Evangelii parabolam
 [ <hi>Al.</hi> sententiam], vastat domum ejus <note>(Luc.
XI)</note>. Aliter: Custodes domus, qui ad corpus hominis
referunt cuncta quae scripta sunt, costas significari
putant, quod ab ipsis intestina vallentur, et tota
ventris mollitudo servetur. Viros vero fortes, crura
aestimant: solem, et lunam, et stellas, ad oculos,
aures, nares, et totius capitis sensus coaptant. Hoc
autem ideo, quia inferius necessitate coguntur, non
de angelis et daemonibus, sole, et luna, et stellis,
sed de hominis membris intelligere quae sequuntur.</p>
<p> <hi>Et cessabunt molentes: quoniam imminutae sunt:
<pb n="1108B"/>
et contenebrescent quae vident in foraminibus.</hi> In consummatione
mundi cum refriguerit multorum charitas,
et imminutae fuerint animae magistrorum, quae
possunt coelestem cibum praebere credentibus,
translataeque in coelestia: tunc incipient hi qui
ex parte in hoc mundo intuebantur lumen scientiae,
involvi tenebris. Si enim Moysi dicitur: <hi>Ponam te in foramine petrae: et sic posteriora
mea videbis 
 <note>(Exod. XXXIII, 22)</note>
          </hi>: quanto magis
unaquaeque anima per foramen, et quasdam tenebrosas
cavernas aspicit veritatem! Aliter: Duae
molentes sunt, ex quibus unam recipi, et alteram
relinqui, Evangelium non tacet <note>(Matth. XXIV, 41)</note>.
Quae cum imminutae fuerint, atque cessaverint, necesse
est ut omne lumen scientiae auferatur ex
<pb n="1108C"/>
oculis. Aliter: Cessare molentes, quia imminutae
sint, de dentibus dictum putant. Quod cum extrema
senectus advenerit, dentes quoque aut atteruntur,
aut decidunt: quibus permoliti cibi in alvum transmittuntur.
Tenebrescere autem videntes in foraminibus,
oculos arbitrantur: quod aetate confectis
caliget acies, et intuitus obscuretur.</p>
<p> <hi>Et claudent ostia in platea in humilitate vocis molentis:
et consurget ad vocem volucris; et obmutescent
omnes filiae carminis.</hi> Cum vox molentis fuerit
infirmata, et magistrorum doctrina cessaverit, <emph>489</emph> 
consequenter cessabunt omnia: inter quae, et ostia
claudentur in platea, ut juxta fatuas Evangelii virgines <note>(Matth. XXV)</note>,
unusquisque habeat clausas suae
plateae januas, et illae oleum emere non possint. Vel
<pb n="1108D"/>
certe, fatuis virginibus circumeuntibus in platea,
claudent cubiculum sponsi quae cum eo intraverint.
Si enim arcta et angusta via est quae ducit ad vitam,
et lata et spatiosa, quae ducit ad mortem <note>(Matth.
VII)</note>: recte, refrigerata charitate multorum, ostium
<pb n="1109A"/>
doctrinarum clauditur in plateis. Sequenti autem
versiculo, in eo quod ait: <hi>Et consurget ad vocem
volucris,</hi> 
sive <hi>passeris,</hi> utemur [ <hi>Al.</hi> utimur] in tempore,
si quando viderimus peccatorem ad vocem
episcopi, sive presbyteri per poenitentiam consurgentem.
Potest quoque hoc extraordinarie, tametsi
contextum capituli non sequamur, et de ultima
resurrectione accipi, quando ad vocem archangeli
resurgent mortui. Nec mirandum, si angeli tubam
passeri comparemus, cum omnis vox ad Christum
comparata, sit tenuis. Et quantum ego possum animo
recordari, numquam passerem in malam partem legisse
me novi. Loquitur in decimo psalmo justus: <hi>In Domino confido: quomodo dicitis animae meae,
transmigra in montem sicut passer.</hi> 
 Et alibi: <hi>Vigilavi,
<pb n="1109B"/>
et factus sum sicut passer solitarius in tecto <note>(Psal. CI, 8)</note>
          </hi>.
Necnon et in alio loco: <hi>Etenim passer
invenit sibi domum <note>(Psal. LXXXIII, 4)</note>
          </hi>. Aliter: Clausas
in plateis januas, infirmos senis gressus accipi volunt:
quod semper sedeat, et ambulare non possit.
Humilitatem autem vocis molentis, de mandibulis
interpretantur, quod cibum terere nequeat, et vix
spiritu coarctato, vox ejus tenuis audiatur. Porro
consurgere eum ad vocem volucris, <emph>490</emph> ostendit,
quod frigescente jam sanguine, et humore siccato,
quibus materiis sopor alitur, ad levem sonitum evigilet,
noctisque medio, cum gallus cecinerit, festinus
exsurgat: nequaquam valens strato saepius
membra convertere. Obmutescere quoque, sive ut
melius habet in Hebraeo, <hi>surdescere filias carminis,</hi> 
<pb n="1110A"/>
aures significat, quod gravior senum auditus fiat,
et nulla inter voces valeant scire discrimina, nec
carminibus delectari. Quod quidem et Berzellai loquitur
ad David, nolens transire Jordanem.</p>
<p> <hi>Sed et ab excelsis timebunt et formidabunt in via.</hi> Id
est, ardua ingredi non valebunt, et lassis poplitibus,
ac trementi vestigio, etiam in plano itinere fluctuantes,
offensam gressuum formidabunt.</p>
<p> <hi>Et florebit amygdalum, et impinguabitur locusta, et
dissipabitur capparis: quoniam ibit homo in domum
aeternitatis suae: et circumibunt in platea plangentes.</hi> Per metaphoram etiam nunc de membris hominis
Ecclesiastae sermo est: quod cum senectus advenerit,
capillus incanuerit, tumuerint pedes, libido refrixerit,
et homo morte fuerit dissolutus: tunc revertetur
<pb n="1110B"/>
in terram suam et in domum aeternitatis suae
sepulcrum: exsequiisque rite celebratis, plangentium
funus turba praecedat. Florem autem amygdali,
quem nos pro canis posuimus, quidam sacram spinam
interpretantur, quod, decrescentibus natium
carnibus, spina succrescat et floreat. Porro quod ait: <hi>Impinguabitur locusta,</hi> 
 sciendum ubi in nostris codicibus
legitur, <hi>locusta,</hi> in Hebraeo scriptum esse,
AAGAB ( ): quod verbum apud eos ambiguum est.
Potest enim et <hi>talus</hi> et <hi>locusta</hi> transferri. <emph>491</emph> 
Quomodo igitur in Jeremiae principio, verbum
 SOCED ( ), si varietur accentus, et <hi>nucem</hi> significat
et <hi>vigilias;</hi> et dicitur ad eum: <hi>Quid tu vides Jeremia?</hi> 
Et respondit: <hi>Baculum nuceum</hi>. Et ait Dominus ad
eum: <hi>Bene vidisti: quia vigilabo ego super verbum
<pb n="1111A"/>
meum, ut faciam illud <note>(Jerem. I, 11)</note>
          </hi>, vel illud: et
habet etymologiam <hi>nucis,</hi> quod vigilaturus sit Deus,
et retributurus populo quod meretur [ <hi>Al.</hi> debetur],
idque sermonis occasio est. Ita et nunc ambiguitas
verbi per etymologiam ejus, indicat senum crura
tumentia, et podagrae humoribus praegravata. Non
quod omnibus senibus hoc fiat, sed quod plerumque
accidat, <foreign xml:lang="greek">συνεκδοχικῶς</foreign> a parte, id quod totum est, appelletur.
In eo vero ubi nos habemus, <hi>capparim,</hi> in
Hebraeo habet ABIONA ( ): quod et ipsum ambiguum
est, interpretaturque <hi>amor, desiderium, concupiscentia</hi> 
vel, <hi>capparis.</hi> Et significatur, ut supra
diximus, quod senum libido refrigescat, et organa
coitus dissipentur. Hoc autem ideo, quia haec verba
ambigua, cum in vocabulis suis, et <hi>amygdalum,</hi> et
<pb n="1111B"/> <hi>locustam,</hi> 
 et <hi>capparim</hi> sonent, aliud derivata significant,
et per figuram ad sensus qui seni conveniunt,
derivantur. Sciendum quoque, quod ubi nunc Septuaginta
Interpretes posuerunt amygdalum, ipsum
verbum sit SOCED ( ), quod in Jeremiae principio
est: sed ibi in <hi>nucem</hi> versum est, hic in <hi>amygdalum.</hi> 
Symmachus nescio quid in hoc loco sentiens, multo
aliter interpretatus est. Ait enim: <hi>Super haec etiam
de excelso videbunt, et terror erit in via, et obdormiet
vigilans, et dissolvetur spiritus fortitudo. Ibit enim
homo in domum aeternitatis suae, et circumibunt in platea
plangentes.</hi> Cujus interpretationem Laodicenus <emph>492</emph> 
 secutus, nec Judaeis placere potest, nec Christianis:
dum et ab Hebraeis procul est, et sequi Septuaginta
Interpretes dedignatur.</p>
<p>
          <pb n="1111C"/> <hi>Antequam rumpatur funiculus argenti, et recurrat
vitta aurea, et conteratur hydria super fontem, et confringatur
rota super lacum. Et revertatur pulvis in terram
suam sicut erat, et spiritus redeat ad Deum, qui
dedit illum. Vanitas vanitatum, dixit Ecclesiastes, universa
vanitas.</hi> Revertitur ad superiora, et post grande
hyperbaton (quod ab eo loco interjecerat, in quo
<pb n="1112A"/>
ait: <hi>Et memento creatoris tui, in diebus juventutis tuae:
antequam veniant dies malitiae, et antequam tenebrescant
sol et luna,</hi> et caetera, <hi>in die qua movebuntur custodes
domus)</hi> nunc coeptam sententiam simili fine
concludit, dicens: <hi>Antequam rumpatur funiculus argenti,</hi> 
et illud vel illud fiat. Funiculus autem argenti,
candidam hanc vitam, et spiramen quod nobis de
coelo tribuitur, ostendit. Recursus quoque vittae aureae
animam significat, quae illuc recurrit, unde descenderat.
Porro duo reliqua quae sequuntur, contritio
hydriae super fontem, et confractio rotae super
lacum, per metaphoram, mortis aenigmata sunt.
Quomodo enim hydria quae conteritur, cessat haurire,
et rota per quam de lacu et puteis levantur
aquae, si confracta fuerit: vel ut Septuaginta [ <hi>Al.</hi> 
<pb n="1112B"/>
alii] Interpretes voluerunt, in suo funiculo convoluta,
aquae usus intercipitur: ita et cum funiculus
argenti fuerit interruptus, et animae rivus recurrit
ad fontem, interibit homo. Et ut manifestius sequitur: <hi>Revertetur</hi> 
 [Al. <hi>convertetur] pulvis in terram suam,
unde sumptus est: et spiritus revertetur ad Dominum,
qui dedit illum.</hi> Ex quo satis ridendi, qui <emph>493</emph> putant
animas cum corporibus seri, et non a Deo, sed
a corporum parentibus generari. Cum enim caro
revertatur in terram, et spiritus redeat ad Deum, qui
dedit illum; manifestum est, Deum parentem [ <hi>Al.</hi> 
patrem] animarum esse, non homines. Post descriptionem
interitus humani, pulchre exordium libri sui
repetens, ait: <hi>Vanitas vanitatum, dixit Ecclesiastes,
omnia vanitas.</hi> Cum enim cunctus mortalium labor,
<pb n="1112C"/>
de quo in toto volumine disputatum est, huc perveniat,
ut revertatur pulvis in terram suam, et anima
illuc redeat, unde sumpta est, magnae vanitatis est in
hoc saeculo laborare et nihil profutura conquirere.</p>
<p> <hi>Et amplius, quia factus est Ecclesiastes sapiens:
adhuc docuit scientiam populum, et audire eos fecit:
<pb n="1113A"/>
et scrutans composuit proverbia. Multum quaesivit
Ecclesiastes, ut inveniret verba voluntatis, et scriberet
recte verba veritatis.</hi> Sapientiam qua praevertit Salomon
omne hominum genus, nunc quoque in fine
opusculi sui profitetur, quod non fuerit veteris Legis
institutione contentus: sed in profundas se ultro
[ <hi>Al.</hi> ultra] demerserit quaestiones, et ad docendum
populum, proverbia, et parabolas composuerit,
aliud habentes in medulla, aliud in superficie pollicentes.
Proverbia quippe non hoc sonare quod scriptum
est, etiam in Evangeliis edocemur <note>(Matth. XIII,
et XV)</note>: quod Dominus populo in parabolis et proverbiis
sit locutus: secreto autem Apostolis dissolverit
ea. Ex quo manifestum est, et Proverbiorum
librum, non ut simplices arbitrantur, patentia habere
<pb n="1113B"/>
praecepta: sed quasi in terra aurum, in nuce
nucleus, in hirsutis castanearum operculis absconditus
fructus inquiritur: ita in eis divinum sensum altius
perscrutandum. Super haec addidit causas naturasque
rerum se voluisse cognoscere, et Dei dispositionem
et prudentiam: quare unumquodque,
vel quomodo factum <emph>494</emph> sit, scire voluisse: ut
quod David post dissolutionem corporis et animae,
ad coelos recursum se sperat esse visurum, dicens: <hi>Videbo coelos</hi> 
 [Al. <hi>coelos tuos], opera digitorum tuorum <note>(Psal. VIII, 4)</note>
          </hi>:
hoc nunc in praesenti Salomon nisus
fuerit invenire, ut veritatem soli Deo cognitam,
corporis vallata septo mens humana comprehenderet.</p>
<p> <hi>Verba sapientum, ut stimuli, et quasi clavi in altum
<pb n="1113C"/>
defixi, habentibus coetus, data sunt a pastore uno.</hi> Ne
videretur post legem Dei temerarius subito praeceptor
erumpere, et sibi vindicare doctrinam, quam
Moyses non tam sua sponte, quam Deo irascente
primum, dehinc inspirante susceperat: dicit verba
sua verba esse sapientium, quae in similitudinem
stimulorum corrigant delinquentes, et pigros mortalium
<pb n="1114A"/>
gressus aculeo pungente commoveant: sicque
sint firma quasi clavi in altum solidumque defixi:
nec auctoritate unius, sed concilio atque
consensu magistrorum omnium proferantur. Et ne
contemneretur humana sapientia, ait eam ab uno
pastore concessam: id est, licet plurimi doceant,
tamen doctrinae auctor unus est Dominus. Facit hic
locus adversus eos, qui alium Legis veteris, alium
Evangelii aestimant Deum, quod unus pastor concilium
prudentium instruxerit. Prudentes autem tam
Prophetae sunt, quam apostoli. Simul et hoc notandum
est, quod dicantur verba sapientium pungere,
non palpare, nec molli manu attrectare lasciviam:
sed errantibus et (ut supra diximus) tardis
poenitentiae dolores et vulnus infigere. Si cujus igitur
<pb n="1114B"/>
sermo non pungit, sed oblectationi est audientibus,
iste non est sermo sapientis. Verba quippe
sapientium ut stimuli. Quae quoniam ad conversionem
provocant delinquentem, et firma sunt, et a
concilio sanctorum data, atque ab uno pastore concessa,
et solida radice fundata sunt. <emph>495</emph> Hoc stimulo,
necdum Paulum, sed adhuc Saulum puto in
via confossum erroris audisse: <hi>Durum tibi est adversum
stimulum calcitrare</hi> [Al. <hi>contra stimulum Dei</hi> ] <note>(Act. IX, 5)</note>.</p>
<p> <hi>Et amplius ab his, fili mi, cave. Faciendi multos
libros non est finis: et meditatio plurima labor est carnis.</hi> 
Exceptis his verbis quae ab uno pastore sunt
data, et a concilio atque consensu probata sapientium,
nihil facias, nihil tibi vindices: majorum
<pb n="1114C"/>
sequere vestigia, et ab eorum auctoritate non discrepes.
Alioqui, quaerenti multa, infinitus librorum
numerus occurret: qui te pertrahat ad errorem, et
legentem frustra [ <hi>Al. addit</hi> multa] faciet laborare.
Vel certe docet brevitati studendum, et sensus magis
sectandos esse quam verba, adversus philosophos
et saeculi hujus doctores, qui suorum dogmatum
<pb n="1115A"/>
falsitates conantur asserere vanitate ac multiplicatione
[ <hi>Al.</hi> multitudine] sermonum. Econtra Scriptura
divina brevi circulo coarctata est, et quantum
 dilatatur in sensibus, tantum in sermone constringitur.
Quia consummatum breviatumque sermonem
fecit Deus super terram, et verbum ejus juxta est in
ore nostro, et in corde nostro <note>(Rom. X, 8; Deut.
XXX, 14)</note>. Aliter: Frequens lectio, et quotidiana
meditatio, animae solet magis labor esse quam carnis.
Quomodo enim quidquid manu et corpore fit,
manus et corporis labore completur: ita quod ad
lectionem pertinet, magis mentis est labor. Ex quo
mihi videtur, superiora de multitudine librorum aliter
sentienda, quam plerique aestimant. Moris est
Scripturarum, quamvis plures libros, si inter se non
<pb n="1115B"/>
discrepent, et de eadem re scribantur, unum volumen
dicere. Siquidem et Evangelium, et <hi>Lex Domini
immaculata, convertens animas <note>(Psal. XVIII, 8)</note>
          </hi>, singulariter
appellantur, cum plura Evangelia, et
multa sint mandata legis. Sic et volumen in Isaiae
sermone signatum, omnis Scriptura divina est <note>(Isai.
XXIX)</note>, et uno capitulo libri, Ezechiel Joannesque
vescuntur <note>(Ezech. VIII; Apoc. X)</note>. Salvator quoque
omnium retro sanctorum vocibus prophetatus, ait: <hi>In capitulo libri scriptum est de me 
 <note>(Psal. XXXIX, 9)</note>
          </hi>.
Juxta hunc igitur sensum <emph>496</emph> arbitror nunc praeceptum,
ne plures libri fiant. Quidquid enim dixeris,
si ad eum referatur, qui in principio erat apud
Deum, et Deus Verbum <note>(Joan. I, 2)</note>, unum volumen
est: et innumerabiles libri una Lex, unum Evangelium
<pb n="1115C"/>
nominantur. Quod si diversa et discrepantia
disputaveris, et curiositate nimia huc atque illuc
animum adduxeris [ <hi>Al.</hi> deduxeris], etiam in uno libro,
multi libri sunt. Unde dictum est: <hi>Ex multiloquio
non effugies peccatum <note>(Prov. X, 19)</note>
          </hi>. Talibus
igitur libris non est finis. Bonum enim omne, et
veritas certo fine concluditur: malitia vero atque
mendacium sine fine sunt. Et quanto plus requiruntur,
tanto major eorum series nascitur. Super hac
re studium atque meditatio, labor est carnis. Carnis,
inquam, non spiritus. Habet siquidem et spiritus
laborem suum, juxta illud quod ait Apostolus: <hi>Plus autem illis omnibus laboravi: non autem
ego, sed gratia Dei quae mecum est 
 <note>(I Cor. XV, 10)</note>
          </hi>.
<pb n="1116A"/>
Et Salvator: <hi>Laboravi clamans <note>(Psal. LXVIII, 4)</note>
          </hi>.</p>
<p> <hi>Finis sermonis verbi universi auditu perfacilis est:
Deum time, et mandata ejus custodi. Hoc est enim omnis
homo, quia omne factum Deus adducet in judicium
de omni abscondito, sive bonum, sive malum sit.</hi> Aiunt Hebraei cum inter caetera scripta Salomonis
quae antiquata sunt, nec in memoria duraverunt, et
hic liber oblitterandus videretur, eo quod vanas Dei
assereret creaturas, et totum putaret esse pro nihilo,
et cibum, et potum, et delicias transeuntes praeferret
omnibus, ex hoc uno capitulo meruisse auctoritatem,
ut in divinorum Voluminum numero poneretur,
quod totam disputationem suam, et omnem
catalogum hac quasi <foreign xml:lang="greek">ἀνακεφαλαιώσει</foreign> ( <hi>recapitulatione</hi> )
coarctaverit, et dixerit finem sermonum suorum
<pb n="1116B"/>
auditu esse promptissimum, nec aliquid in se habere
difficile, ut scilicet Deum timeamus, et ejus praecepta
faciamus. Ad hoc enim natum esse hominem,
ut creatorem suum intelligens, veneretur eum [ <hi>Al.</hi> 
cum] metu, et honore, et opere mandatorum. Siquidem
cum judicii tempus advenerit, quidquid a
nobis gestum est, stare <emph>497</emph> sub judice, et ancipitem
diu exspectare sententiam, et unumquemque
recipere pro opere suo, sive mali quid gesserit,
sive boni. Pro eo autem quod nos posuimus: <hi>De
omni abscondito, sive bonum, sive malum sit,</hi> Symmachus
et Septuaginta interpretati sunt, <hi>de omni 
 contempto,</hi> vel certe <hi>de omni ignorato,</hi> quod etiam
de otioso verbo, et non voluntate, sed ignoratione
prolato, reddituri simus rationem in die judicii. Aliter:
<pb n="1116C"/>
Quia timor servorum est, et perfecta dilectio
foras mittit timorem <note>(I Jo. IV, 18)</note>, et in Scriptura
divina tam incipientium, <emph>498</emph> quam perfectorum
duplex appellatus est metus: nunc de consummato
in virtutibus metu dici puto, secundum illud: <hi>Nihil
deest timentibus eum <note>(Ps. XXXIII, 10)</note>
          </hi>. Vel certe,
quia adhuc homo est, et necdum nomen Dei accepit,
hanc habet rationem substantiae suae, ut in corpore
positus Deum timeat. Quia omne factum, id est,
omnes homines adducet Deus in judicium super universis,
quae aliter quam ab eo disposita sunt et dicta,
senserunt, sive in hanc partem, sive in illam. <hi>Vae</hi> 
quippe <hi>his, qui dicunt malum bonum, et bonum malum <note>(Isai. V, 20)</note>
          </hi>.

</p>
      </div1>
</body>
  </text>
</TEI>