<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Evangelium secundum Matthaeum</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1846</date>
              </publicationStmt>
          <seriesStmt>
           <title>Patrologia Latina, vol. 29</title>
           <idno>HieStr.EvSeMa</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Evangelium secundum Matthaeum</head>
<p>
          <pb n="0541B"/>[ <hi>Cap.</hi> I. I, 3.] Liber generationis Jesu Christi
filii David, filii Abraham. Abraham genuit Isaac.
Isaac autem genuit Jacob. Jacob autem genuit Judam
et fratres ejus. Judas autem genuit Phares, et Zaram
de Thamar. Phares autem genuit Esron. Esron
autem genuit Aram. Aram autem genuit Aminadab.
Aminadab autem genuit Naasson. Naasson autem genuit
Salmon. Salmon autem genuit Booz de Rahab.
Booz autem genuit Obed ex Ruth. Obed autem genuit
Jesse. Jesse autem genuit David regem. David autem
rex genuit Salomonem ex ea quae fuit Uriae. Salomon
autem genuit Roboam. Roboam autem genuit Abiam.
Abias autem genuit Asa. Asa autem genuit Josaphat.
Josaphat autem genuit Joram. Joram autem genuit
Oziam. Ozias autem genuit Joatham. Joatham autem
<pb n="0541C"/>
genuit Achaz. Achaz autem genuit Ezechiam. Ezechias
autem genuit Manassen. Manasses autem genuit
Amon. Amon autem genuit Josiam. Josias autem genuit
Jechoniam, et fratres ejus in transmigratione
Babylonis. Et post transmigrationem Babylonis Jechonias
genuit Salathiel. Salathiel autem genuit Zorobabel.
Zorobabel autem genuit Abiud. Abiud autem
genuit Eliacim. Eliacim autem genuit Azor. Azor autem
genuit Sadoc. Sadoc autem genuit Achim. Achim
autem genuit Eliud. Eliud autem genuit Eleazar.
Eleazar autem genuit Mathan. Mathan autem genuit
Jacob. Jacob autem genuit Joseph virum Mariae, de
qua natus est Jesus, qui vocatur Christus.</p>
<p>
          <pb n="0542B"/>[II, 10.] Omnes itaque generationes ab Abraham
usque ad David generationes quatuordecim: et a
David usque ad transmigrationem Babylonis, generationes
quatuordecim: et a transmigratione Babylonis
usque ad Christum, generationes quatuordecim.</p>
<p>[III, 5.] Christi autem generatio sic erat: Cum
esset desponsata mater ejus Maria Joseph, antequam
convenirent, inventa est in utero habens de Spiritu
sancto. [IV, 10.] Joseph autem vir ejus, cum esset
justus, et nollet eam traducere, voluit occulte dimittere
eam. Haec autem eo cogitante, ecce Angelus
Domini apparuit in somnis ei, dicens: Joseph fili
David, noli timere accipere Mariam conjugem tuam:
quod enim in ea natum est, de Spiritu sancto est.
<pb n="0542C"/>
Pariet autem filium: et vocabis nomen ejus Jesum:
ipse enim salvum faciet populum suum a peccatis
eorum. Hoc autem totum factum est, ut adimpleretur
quod dictum est a Domino per Prophetam dicentem:
Ecce virgo in utero habebit, et pariet filium:
et vocabunt nomen ejus Emmanuel, quod est
interpretatum, Nobiscum Deus. Exsurgens autem
Joseph a somno, fecit sicut praecepit ei Angelus Domini,
et accepit conjugem suam. Et non cognoscebat
[ <hi>Al.</hi> cognovit] eam, donec peperit filium suum
primogenitum: et vocavit nomen ejus Jesum.</p>
<p>[ <hi>Cap.</hi> II.] Cum ergo natus esset Jesus in Bethlehem
 Juda, in diebus Herodis regis, ecce magi ab
<pb n="0543A"/>
Oriente venerunt in Jerosolymam, dicentes: Ubi
est qui natus est rex Judaeorum? vidimus enim stellam
ejus in oriente, et venimus adorare eum. Audiens
autem Herodes rex, turbatus est, et omnis
Jerosolyma cum illo. Et congregans omnes principes
sacerdotum, et scribas populi, sciscitabatur ab
eis ubi Christus nasceretur. [V, 7.] At illi dixerunt ei:
In Bethlehem Judae. Sic enim scriptum est per Prophetam:
Et tu, Bethlehem terra Juda: nequaquam
minima es in principibus Juda, ex te enim exiet dux,
qui regat populum meum Israel. [VI, 10.] Tunc Herodes,
clam vocatis magis, diligenter didicit ab eis tempus
stellae, quae apparuit eis: et mittens illos in Bethlehem,
dixit: Ite, et interrogate diligenter de puero,
et cum inveneritis, renuntiate mihi, ut et ego veniens
<pb n="0543B"/>
adorem eum. Qui cum audissent regem, abierunt:
et ecce stella, quam viderant in Oriente, antecedebat
eos, usque dum veniens staret supra,
ubi erat puer. Videntes autem stellam, gavisi sunt
gaudio magno valde. Et intrantes domum, invenerunt
puerum cum Maria matre ejus, et procidentes
adoraverunt eum: et apertis thesauris suis, obtulerunt
ei munera, aurum, thus, et myrrham. Et responso
accepto in somnis, ne redirent ad Herodem,
per aliam viam reversi sunt in regionem suam. Qui
cum recessissent ecce angelus Domini apparuit in
somnis Joseph, dicens: Surge, et accipe puerum,
et matrem ejus, et fuge in Aegyptum, et esto ibi usque
dum dicam tibi. Futurum est enim, ut Herodes
quaerat puerum ad perdendum eum. Qui consurgens
<pb n="0543C"/>
accepit puerum et matrem ejus nocte, et secessit in
Aegyptum, et erat ibi usque ad obitum Herodis: ut
adimpleretur quod dictum est a Domino per Prophetam
dicentem: Ex Aegypto vocavi filium meum.
Tunc Herodes videns quoniam illusus esset a magis,
iratus est valde, et mittens occidit omnes pueros,
qui erant in Bethlehem, et in omnibus finibus ejus,
a bimatu et infra, secundum tempus quod exquisierat
a magis: tunc adimpletum est quod dictum
est per Jeremiam prophetam dicentem: Vox in Rama
audita est, ploratus et ululatus multus: Rachel
plorans filios suos, et noluit consolari, quia non
sunt. Defuncto autem Herode, ecce angelus Domini
apparuit in somnis Joseph in Aegypto, dicens: Surge,
et accipe puerum, et matrem ejus, et vade in terram
<pb n="0543D"/>
Israel: defuncti sunt enim, qui quaerebant animam
pueri. Qui consurgens, accepit puerum, et matrem
ejus, et venit in terram Israel. Audiens autem quod
Archelaus regnaret in Judaea pro Herode patre suo,
timuit illo ire: et admonitus in somnis, secessit in
partes Galilaeae. Et veniens habitavit in civitate, quae
vocatur Nazareth: ut adimpleretur quod dictum est
per Prophetas: Quoniam Nazaraeus vocabitur.</p>
<p>[ <hi>Cap.</hi> III. VII, 3.] In diebus autem illis venit Joannes
Baptista praedicans in deserto Judaeae, et dicens:
<pb n="0544A"/>
Poenitentiam agite, appropinquavit enim regnum coelorum.
[VIII, 1.] Hic est enim, qui dictus est per
Isaiam prophetam dicentem: Vox clamantis in deserto:
Parate viam Domini: rectas facite semitas
ejus. [IX, 6.] Ipse autem Joannes habebat vestimentum
de pilis camelorum, et zonam pelliceam circa
lumbos suos: esca autem ejus erat locustae, et mel
silvestre. Tunc exibat ad eum Jerosolyma, et omnis
Judaea, et omnis regio circa Jordanem; et baptizabantur
ab eo in Jordane, confitentes peccata sua.
[X, 5.] Videns autem multos Pharisaeorum, et Sadducaeorum,
venientes ad baptismum suum, dixit eis:
Progenies viperarum, quis demonstravit vobis fugere
a ventura ira? Facite ergo fructum dignum poenitentiae.
Et ne velitis dicere intra vos: Patrem habemus
<pb n="0544B"/>
Abraham. Dico enim vobis, quoniam potens est
Deus de lapidibus istis suscitare filios Abrahae. Jam
enim securis ad radicem arborum posita est. Omnis
ergo arbor, quae non facit fructum bonum, excidetur,
et in ignem mittetur. [XI, 1.] Ego quidem baptizo
vos in aqua in poenitentiam: qui autem post
me venturus est, fortior me est, cujus non sum dignus
calceamenta portare: ipse vos baptizabit in
Spiritu sancto, et igni. [XII, 5.] Cujus ventilabrum in
manu sua: et permundabit aream suam: et congregabit
triticum suum in horreum, paleas autem comburet
igni inexstinguibili. [XIII, 10.] Tunc venit Jesus
a Galilaea in Jordanem ad Joannem, ut baptizaretur ab
eo. Joannes autem prohibebat eum, dicens: Ego a
te debeo baptizari, et tu venis ad me? Respondens
<pb n="0544C"/>
autem Jesus, dixit ei: Sine modo: sic enim decet
nos implere omnem justitiam. Tunc dimisit eum.
[XIV, 1.] Baptizatus autem Jesus, confestim ascendit
de aqua. Et ecce aperti sunt ei coeli: et vidit spiritum
Dei descendentem sicut columbam, et venientem super
se. Et ecce vox de coelis, dicens: Hic est Filius
meus dilectus, in quo mihi complacui.</p>
<p>[ <hi>Cap.</hi> IV. XV, 2.] Tunc Jesus ductus est in desertum
a spiritu, ut tentaretur a diabolo. [XVI, 5.] Et
cum jejunasset quadraginta diebus, et quadraginta
noctibus, postea esuriit. Et accedens tentator dixit
ei: Si Filius Dei es, dic, ut lapides isti panes fiant.
Qui respondens dixit: Scriptum est: Non in solo
pane vivit homo, sed in omni verbo, quod procedit
de ore Dei. Tunc assumpsit eum diabolus in sanctam
<pb n="0544D"/>
civitatem, et statuit eum super pinnaculum templi,
et dixit ei: Si Filius Dei es, mitte te deorsum. Scriptum
est enim: Quia angelis suis mandavit de te, et
in manibus tollent te, ne forte offendas ad lapidem
pedem tuum. Ait illi Jesus: Rursum scriptum
est: Non tentabis Dominum Deum tuum. Iterum assumpsit
eum diabolus in montem excelsum valde: et
ostendit ei omnia regna mundi, et gloriam eorum, et
dixit ei: Haec omnia tibi dabo, si cadens adoraveris
me. Tunc dicit ei Jesus, Vade, Satana: Scriptum est
<pb n="0545A"/>
enim: Dominum Deum tuum adorabis, et illi soli
servies. [XVII, 6.] Tunc reliquit eum diabolus: et
ecce angeli accesserunt, et ministrabant ei. [XVIII, 4.]
Cum autem audisset Jesus quod Joannes traditus esset,
secessit in Galilaeam: [XIX, 7.] et relicta civitate
Nazareth, venit, et habitavit in Capharnaum maritima,
in finibus Zabulon et Nephthalim, ut adimpleretur
quod dictum est per Isaiam prophetam: Terra
Zabulon, et terra Nephthalim, via maris trans Jordanem,
Galilaea gentium, populus qui sedebat in tenebris,
vidit lucem magnam: et sedentibus in regione umbrae
mortis, lux orta est eis. [XX, 6.] Exinde coepit
Jesus praedicare, et dicere: Poenitentiam agite: appropinquavit
enim regnum coelorum. Ambulans autem
Jesus juxta mare Galilaeae, vidit duos fratres,
<pb n="0545B"/>
Simonem, qui vocatur Petrus, et Andream fratrem
ejus, mittentes rete in mare, erant enim piscatores,
[XXI, 2.] et ait illis: Venite post me, et faciam vos
fieri piscatores hominum. At illi continuo relictis
retibus, secuti sunt eum. [XXII, 6.] Et procedens
inde, vidit alios duos fratres, Jacobum Zebedaei, et
Joannem fratrem ejus, in navi cum Zebedaeo patre
eorum, reficientes retia sua: et vocavit eos. Illi autem
statim relictis retibus et patre, secuti sunt eum.
[XXIII, 1.] Et circuibat Jesus totam Galilaeam, docens
in synagogis eorum, et praedicans evangelium regni:
et sanans omnem languorem, et omnem infirmitatem
in populo. Et abiit opinio ejus in totam Syriam, et
obtulerunt ei omnes male habentes, variis languoribus,
et tormentis comprehensos, et qui daemonia habebant,
<pb n="0545C"/>
et lunaticos, et paralyticos, et curavit eos:
et secutae sunt eum turbae multae de Galilaea, et
Decapoli, et de Jerosolymis, et de Judaea, et de
trans Jordanem.</p>
<p>[ <hi>Cap.</hi> V. XXIV, 10.] Videns autem Jesus turbas,
ascendit in montem, et cum sedisset, accesserunt
ad eum discipuli ejus, [XXV, 5.] et aperiens os suum
docebat eos, dicens: Beati pauperes spiritu: quoniam
ipsorum est regnum coelorum. [XXVI, 10.] Beati
 mites: quoniam ipsi possidebunt terram. [XXVII, 5.]
Beati, qui lugent: quoniam ipsi consolabuntur.
[XXVIII, 5.] Beati, qui esuriunt, et sitiunt justitiam:
quoniam ipsi saturabuntur. [XXIX, 10.] Beati misericordes:
quoniam ipsi misericordiam consequentur.
Beati mundo corde: quoniam ipsi Deum videbunt.
<pb n="0545D"/>
Beati pacifici: quoniam filii Dei vocabuntur. Beati,
qui persecutionem patiuntur propter justitiam: quoniam
ipsorum est regnum coelorum. [XXX, 5.] Beati
estis cum maledixerint vobis, et persecuti vos fuerint,
et dixerint omne malum adversum vos mentientes,
propter me: gaudete, et exsultate, quoniam
merces vestra copiosa est in coelis. Sic enim persecuti
sunt prophetas, qui fuerunt ante vos. [XXXI, 2.]
<pb n="0546A"/>
Vos estis sal terrae. Quod si sal evanuerit, in quo salietur?
ad nihilum valet ultra, nisi ut mittatur foras,
et conculcetur ab hominibus. [XXXII, 2.] Vos estis lux
mundi. Non potest civitas abscondi supra montem
posita. Neque accendunt lucernam, et ponunt eam
sub modio; sed super candelabrum, ut luceat [ <hi>Al.</hi> 
et lucet] omnibus, qui in domo sunt. Sic luceat lux
vestra coram hominibus, ut videant opera vestra
bona, et glorificent patrem vestrum, qui in coelis
est. [XXXIII, 10.] Nolite putare quoniam veni solvere
Legem, aut Prophetas: non veni solvere, sed adimplere.
[XXXIV, 5.] Amen quippe dico vobis, donec
transeat coelum et terra, iota unum, aut unus apex
non praeteribit a lege, donec omnia fiant. [XXXV, 10.]
Qui ergo solverit unum de mandatis istis minimis, et
<pb n="0546B"/>
docuerit sic homines, minimus vocabitur in regno
coelorum: qui autem fecerit et docuerit, hic magnus
vocabitur in regno coelorum. Dico enim vobis, quia
nisi abundaverit justitia vestra plus quam scribarum,
et pharisaeorum, non intrabitis in regnum coelorum.
Audistis quia dictum est antiquis: Non occides: qui
autem occiderit, reus erit judicio. Ego autem dico
vobis, quia omnis, qui irascitur fratri suo, reus erit
judicio. Qui autem dixerit fratri suo, raca: reus erit
concilio. Qui autem dixerit, fatue: reus erit gehennae
ignis. Si ergo offers munus tuum ad altare, et ibi
recordatus fueris, quia frater tuus habet aliquid adversum
te: relinque ibi munus tuum ante altare, et
vade prius reconciliari fratri tuo: et tunc veniens
offeres munus tuum. [XXXVI, 5.] Esto consentiens
<pb n="0546C"/>
adversario tuo cito, dum es in via cum eo: ne forte
tradat te adversarius judici, et judex tradat te ministro,
et in carcerem mittaris. Amen dico tibi, non
exies inde, donec reddas novissimum quadrantem.
[XXXVII, 10,] Audistis quia dictum est antiquis: Non
moechaberis. Ego autem dico vobis: quia omnis, qui
viderit mulierem ad concupiscendum eam, jam moechatus
est eam in corde suo. Quod si oculus tuus
dexter scandalizat te, erue eum, et projice abs te:
expedit enim tibi, ut pereat unum membrorum tuorum,
quam totum corpus tuum mittatur in gehennam.
Et si dextera manus tua scandalizat te, abscinde
eam, et projice abs te: expedit enim tibi, ut pereat
unum membrorum tuorum, quam totum corpus tuum
eat in gehennam. Dictum est autem: Quicumque dimiserit
<pb n="0546D"/>
uxorem suam, det ei libellum repudii. Ego
autem dico vobis: Quia omnis, qui dimiserit uxorem
suam, excepta fornicationis causa, facit eam moechari:
et qui dimissam duxerit, adulterat. Iterum
audistis quia dictum est antiquis: Non perjurabis:
reddes autem Domino juramenta tua. Ego autem dico
vobis, non jurare omnino, neque per coelum, quia
thronus Dei est: neque per terram, quia scabellum
<pb n="0547A"/>
est pedum ejus: neque per Jerosolymam, quia civitas
est magni regis: neque per caput tuum juraveris,
quia non potes unum capillum album facere, aut nigrum.
Sit autem sermo vester, est, est: non, non:
quod autem his abundantius est, a malo est. Audistis
quia dictum est: Oculum pro oculo, et dentem pro
dente. Ego autem dico vobis, non resistere malo,
[XXXVIII, 5.] sed si quis te percusserit in dexteram
maxillam tuam, praebe illi et alteram: et ei, qui vult
tecum judicio contendere, et tunicam tuam tollere,
dimitte ei et pallium, [XXXIX, 10.] et quicumque te
angariaverit mille passus, vade cum illo et alia duo.
Qui petit a te, da ei: et volenti mutuari a te, ne
avertaris. Audistis quia dictum est: Diliges proximum
tuum, et odio habebis inimicum tuum. [XL, 5.]
<pb n="0547B"/>
Ego autem dico vobis: diligite inimicos vestros, benefacite
his, qui oderunt vos: et orate pro persequentibus,
et calumniantibus vos: ut sitis filii patris
vestri, qui in coelis est: qui solem suum oriri facit
super bonos et malos: et pluit super justos et injustos.
[XLI, 5.] Si enim diligitis eos qui vos diligunt,
quam mercedem habebitis? nonne et publicani hoc
faciunt? Et si salutaveritis fratres vestros tantum,
quid amplius facitis? nonne et ethnici hoc faciunt?
Estote ergo vos perfecti, sicut et pater vester coelestis
perfectus est.</p>
<p>[ <hi>Cap.</hi> VI. XLII, 10.] Attendite ne justitiam vestram
faciatis coram hominibus, ut videamini ab eis: alioquin
mercedem non habebitis apud patrem vestrum,
qui in coelis est. Cum ergo facis eleemosynam, noli
<pb n="0547C"/>
tuba canere ante te, sicut hypocritae faciunt in synagogis,
et in vicis, ut honorificentur ab hominibus.
Amen dico vobis, receperunt mercedem suam. Te
autem faciente eleemosynam, nesciat sinistra tua
quid faciat dextera tua: ut sit eleemosyna tua in
abscondito, et pater tuus, qui videt in abscondito,
reddet tibi. Et cum oratis, non eritis sicut hypocritae,
qui amant in synagogis et in angulis platearum
stantes orare, ut videantur ab hominibus:
amen dico vobis, receperunt mercedem suam. Tu
autem cum oraveris, intra in cubiculum tuum, et
clauso ostio, ora patrem tuum in abscondito: et
pater tuus, qui videt in abscondito, reddet tibi.
[XLIII, 5.] Orantes autem, nolite multum loqui, sicut
ethnici. Putant enim quod in multiloquio suo exaudiantur.
<pb n="0547D"/>
Nolite ergo assimilari eis. Scit enim pater
vester, quid opus sit vobis, antequam petatis eum.
<pb n="0548A"/>
Sic ergo vos erabitis: Pater noster, qui es in coelis:
sanctificetur nomen tuum. Adveniat regnum tuum.
Fiat voluntas tua, sicut in coelo, et in terra. Panem
nostrum supersubstantialem da nobis hodie. Et dimitte
nobis debita nostra, sicut et nos dimittimus debitoribus
nostris. Et ne nos inducas in tentationem.
Sed libera nos a malo. Amen. [XLIV, 6.] Si enim dimiseritis
hominibus peccata eorum: dimittet et vobis
pater vester coelestis delicta vestra. Si autem
non dimiseritis hominibus, nec pater vester dimittet
vobis peccata vestra.</p>
<p>[XLV, 10.] Cum autem jejunatis, nolite fieri sicut
hypocritae tristes. Exterminant enim facies suas, ut
appareant hominibus jejunantes. Amen dico vobis,
quia receperunt mercedem suam. Tu autem, cum
<pb n="0548B"/>
jejunas, unge caput tuum, et faciem tuam lava, ne
videaris hominibus jejunans, sed patri tuo, qui est
in abscondito; et pater tuus, qui videt in abscondito,
reddet tibi. Nolite thesaurizare vobis thesauros in
terra: ubi aerugo, et tinea demolitur: et ubi fures
effodiunt, et furantur. [XLVI, 5.] Thesaurizate autem
vobis thesauros in coelo: ubi neque aerugo, neque
tinea demolitur, et ubi fures non effodiunt, nec furantur.
Ubi enim est thesaurus tuus, ibi est et cor
tuum. [XLVII, 5.] Lucerna corporis tui est oculus
tuus. Si oculus tuus fuerit simplex: totum corpus
tuum lucidum erit. Si autem oculus tuus fuerit nequam:
totum corpus tuum tenebrosum erit. Si
ergo lumen, quod in te est, tenebrae sunt: ipsae tenebrae
quantae erunt? [XLVIII, 5.] Nemo potest duobus
<pb n="0548C"/>
dominis servire: aut enim unum odio habebit,
et alterum diliget; aut unum sustinebit, et alterum
contemnet. Non potestis Deo servire et Mammonae
[XLIX, 5.] Ideo dico vobis, ne solliciti sitis animae
vestrae quid manducetis, neque corpori vestro
quid induamini. Nonne anima plus est quam esca:
et corpus plus quam vestimentum? Respicite volatilia
coeli, quoniam non serunt, neque metunt, neque
congregant in horrea: et pater vester coelestis
pascit illa. Nonne vos magis pluris estis illis? Quis
autem vestrum cogitans potest adjicere ad staturam
suam cubitum unum? Et de vestimento quid solliciti
estis? Considerate lilia agri quomodo crescunt: non
laborant, neque nent. Dico autem vobis, quoniam
nec Salomon in omni gloria sua coopertus est sicut
<pb n="0548D"/>
unum ex istis. Si autem fenum agri, quod hodie est,
et cras in clibanum mittitur, Deus sic vestit: quanto
<pb n="0549A"/>
magis vos, modicae fidei? Nolite ergo solliciti esse,
dicentes: Quid manducabimus, aut quid bibemus,
aut quo operiemur? haec enim omnia gentes inquirunt.
Scit enim pater vester, quia his omnibus indigetis.
Quaerite ergo primum regnum Dei, et justitiam
ejus: et haec omnia adjicientur vobis. Nolite
ergo solliciti esse in crastinum. Crastinus enim dies
sollicitus erit sibi ipsi. Sufficit diei malitia sua.</p>
<p>[ <hi>Cap.</hi> VII. L, 2.] Nolite judicare, ut non judicemini.
In quo enim judicio judicaveritis, judicabimini:
et in qua mensura mensi fueritis, remetietur
vobis. [LI, 5.] Quid autem vides festucam in oculo
fratris tui: et trabem in oculo tuo non vides? Aut
quomodo dicis fratri tuo: Sine ejiciam festucam de
oculo tuo: et ecce trabs est in oculo tuo? Hypocrita,
<pb n="0549B"/>
ejice primum trabem de oculo tuo, et tunc
videbis ejicere festucam de oculo fratris tui. [LII, 5.]
Nolite dare sanctum canibus, neque mittatis margaritas
vestras ante porcos: ne forte conculcent
eas pedibus suis, et conversi dirumpant vos. [LIII, 5.]
Petite, et dabitur vobis: quaerite, et invenietis:
pulsate, et aperietur vobis. Omnis enim qui petit,
accipit: et qui quaerit, invenit: et pulsanti aperietur.
Aut quis est ex vobis homo, quem si petierit filius
suus panem, numquid lapidem porriget ei? Aut
si piscem petierit, numquid serpentem porriget ei?
Si ergo vos, cum sitis mali, nostis bona data dare filiis
vestris: quanto magis pater vester, qui in coelis
est, dabit bona petentibus se! [LIV, 5.] Omnia ergo
quaecumque vultis, ut faciant vobis homines, et vos
<pb n="0549C"/>
facite illis. Haec est enim lex, et prophetae. [LV, 5.]
Intrate per angustam portam: quia lata porta, et
spatiosa via est, quae ducit ad perditionem, et multi
sunt qui intrant per eam. Quam angusta porta, et
arcta via est, quae ducit ad vitam: et pauci sunt,
qui inveniunt eam! [LVI, 10.] Attendite a falsis prophetis,
qui veniunt ad vos in vestimentis ovium, intrinsecus
autem sunt lupi rapaces: a fructibus eorum
cognoscetis eos. [LVII, 5.] Numquid colligunt de
spinis uvas, aut de tribulis ficus? [LVIII, 5.] Sic omnis
arbor bona fructus bonos facit: mala autem arbor
malos fructus facit. Non potest arbor bona malos
fructus facere: neque arbor mala bonos fructus facere.
Omnis arbor, quae non facit fructum bonum,
excidetur, et in ignem mittetur. Igitur ex fructibus
<pb n="0549D"/>
eorum cognoscetis eos. [LIX, 3.] Non omnis, qui dicit
mihi, Domine, Domine, intrabit in regnum coelorum:
sed qui facit voluntatem Patris mei, qui in coelis
est, ipse intrabit in regnum coelorum. [LX, 5.]
Multi dicent mihi in illa die: Domine, Domine,
nonne in nomine tuo prophetavimus, et in nomine
tuo daemonia ejecimus, et in nomine tuo virtutes
multas fecimus? Et tunc confitebor illis: Quia numquam
<pb n="0550A"/>
quam novi vos: discedite a me qui operamini iniquitatem.
[LXI, 5.] Omnis ergo, qui audit verba mea
haec, et facit ea, assimilabitur viro sapienti, qui
aedificavit domum suam supra petram, et descendit
pluvia, et venerunt flumina, et flaverunt venti, et irruerunt
in domum illam, et non cecidit: fundata
enim erat super petram. Et omnis, qui audit verba
mea haec, et non facit ea, similis erit viro stulto,
qui aedificavit domum suam super arenam: et descendit
pluvia, et venerunt flumina, et flaverunt
venti, et irruerunt in domum illam, et cecidit, et
fuit ruina illius magna. [LXII, 2.] Et factum est,
cum consummasset Jesus verba haec, admirabantur
turbae super doctrina ejus. Erat enim docens eos
sicut potestatem habens, et non sicut Scribae eorum,
<pb n="0550B"/>
et Pharisaei.</p>
<p>[ <hi>Cap.</hi> VIII. LXIII, 2.] Cum autem descendisset de
monte, secutae sunt eum turbae multae: et ecce leprosus
veniens, adorabat eum dicens: Domine, si
vis, potes me mundare. Et extendens Jesus manum,
tetigit eum, dicens: Volo. Mundare. Et confestim
mundata est lepra ejus. Et ait illi Jesus: Vide, nemini
dixeris: sed vade, ostende te sacerdoti, et
offer munus, quod praecepit Moyses, in testimonium
illis. [LXIV, 3.] Cum autem introisset Capharnaum,
accessit ad cum Centurio, rogans eum, et dicens:
Domine, puer meus jacet in domo paralyticus, et
male torquetur. Et ait illi Jesus: Ego veniam, et
curabo eum [ <hi>Al.</hi> veniens curabo]. Et respondens
Centurio, ait: Domine, non sum dignus, ut intres
<pb n="0550C"/>
sub tectum meum: sed tantum dic verbo, et sanabitur
puer meus. Nam et ego homo sum sub potestate
 constitutus, habens sub me milites, et dico
huic: Vade, et vadit: et alii, Veni, et venit: et
servo meo, Fac hoc, et facit. Audiens autem Jesus
miratus est: et sequentibus se dixit: Amen dico
vobis, non inveni tantam fidem in Israel. [LXV, 5.]
Dico autem vobis, quod multi ab oriente, et occidente
venient, et recumbent cum Abraham, et Isaac,
et Jacob in regno coelorum: filii autem regni ejicientur
in tenebras exteriores: ibi erit fletus, et
stridor dentium. [LXVI, 6.] Et dixit Jesus Centurioni:
Vade et sicut credidisti, fiat tibi. Et sanatus est
puer [ <hi>Al.</hi> puer ejus] in illa hora. [LXVII, 2.] Et cum
venisset Jesus in domum Petri, vidit socrum ejus
<pb n="0550D"/>
jacentem, et febricitantem: et tetigit manum ejus, et
dimisit eam febris, et surrexit, et ministrabat eis.
Vespere autem facto, obtulerunt ei multos daemonia
habentes: et ejiciebat spiritus verbo: et omnes
male habentes curavit: ut adimpleretur quod dictum
est per Isaiam prophetam, dicentem: Ipse infirmitates
nostras accepit: et aegrotationes nostras
portavit. Videns autem Jesus turbas multas
<pb n="0551A"/>
circum se, jussit ire trans fretum. [LXVIII, 5.] Et
accedens unus Scriba, ait illi: Magister, sequar te,
quocumque ieris. Et dicit ei Jesus: Vulpes foveas
habent, et volucres coeli nidos; filius autem hominis
non habet ubi caput reclinet. Alius autem de discipulis
ejus ait illi: Domine, permitte me primum
ire, et sepelire patrem meum. Jesus autem ait illi:
Sequere me, et dimitte mortuos sepelire mortuos
suos. [LXIX, 2.] Et ascendente eo in naviculam, secuti
sunt eum discipuli ejus: et ecce motus magnus
factus est in mari, ita ut navicula operiretur fluctibus,
ipse vero dormiebat. Et accesserunt ad eum
 discipuli ejus, et suscitaverunt eum, dicentes:
Domine, salva nos, perimus. Et dicit eis Jesus:
Quid timidi estis, modicae fidei? Tunc surgens, imperavit
ventis et mari, et facta est tranquillitas magna.
<pb n="0551B"/>
Porro homines mirati sunt, dicentes: Qualis
est hic, quia venti [ <hi>Al.</hi> et venti] et mare obediunt
ei? Et cum venisset trans fretum in regionem
Gerasenorum, occurrerunt ei duo habentes daemonia,
de monumentis exeuntes, saevi nimis, ita ut
nemo posset transire per viam illam. Et ecce clamaverunt,
dicentes: Quid nobis, et tibi, Jesu fili
Dei? Venisti huc ante tempus torquere nos? Erat
autem non longe ab illis grex multorum porcorum
pascens. Daemones autem rogabant eum, dicentes:
Si ejicis nos hinc, mitte nos in gregem porcorum. Et
ait illis: Ite. At illi exeuntes abierunt in porcos, et
ecce impetu abiit totus grex [ <hi>Al.</hi> grex pecorum] per
praeceps in mare; et mortui sunt in aquis. Pastores
autem fugerunt: et venientes in civitatem, nuntiaverunt
<pb n="0551C"/>
omnia, et de eis, qui daemonia habuerant.
Et ecce tota civitas exiit obviam Jesu: et viso eo,
rogabant, ut transiret a finibus eorum.</p>
<p>[ <hi>Cap.</hi> IX. LXX, 1.] Et ascendens in naviculam
transfretavit, et venit in civitatem suam. Et ecce
offerebant ei paralyticum jacentem in lecto. Et videns
Jesus fidem illorum, dixit paralytico: Confide,
fili, remittuntur tibi peccata tua. Et ecce quidam de
Scribis dixerunt intra se: Hic blasphemat. Et cum
vidisset Jesus cogitationes eorum, dixit: Ut quid
cogitatis mala in cordibus vestris? Quid est facilius,
dicere: Dimittuntur tibi peccata tua; an dicere:
Surge, et ambula? Ut autem sciatis, quia filius hominis
habet potestatem in terra dimittendi peccata,
tunc ait paralytico: Surge, tolle lectum tuum, et
<pb n="0551D"/>
vade in domum tuam. Et surrexit, et abiit in domum
suam. Videntes autem turbae timuerunt, et glorificaverunt
Deum, qui dedit potestatem talem hominibus.
[LXXI, 2.] Et, cum transiret inde Jesus, vidit
hominem sedentem in telonio, Matthaeum nomine.
Et ait illi: Sequere me. Et surgens, secutus est cum.
<pb n="0552A"/>
[LXXII, 2.] Et factum est, discumbente eo in domo,
ecce multi publicani et peccatores venientes, discumbebant
cum Jesu, et discipulis ejus. Et videntes
Pharisaei, dicebant discipulis ejus: Quare cum publicanis
et peccatoribus manducat Magister vester?
[LXXIII, 2.] At Jesus audiens, ait: Non est opus valentibus
medicus, sed male habentibus. Euntes autem discite
quid est: Misericordiam volo, et non sacrificium.
Non enim veni vocare justos, sed peccatores. Tunc
accesserunt ad eum discipuli Joannis, dicentes:
Quare nos, et Pharisaei, jejunamus frequenter:
discipuli autem tui non jejunant? Et ait illis
Jesus: Numquid possunt filii sponsi fugere
quamdiu cum illis est sponsus? Venient autem dies
cum auferetur ab eis sponsus, et tunc jejunabunt.
Nemo autem immittit commissuram panni rudis in
<pb n="0552B"/>
vestimentum vetus: tollit enim plenitudinem ejus a
vestimento, et pejor scissura fit. Neque mittunt vinum
novum in utres veteres, alioquin rumpuntur
utres, et vinum effunditur, et utres pereunt. Sed
vinum novum in utres novos mittunt, et ambo conservantur.
[LXXIV, 2.] Haec illo loquente ad eos,
ecce princeps unus accessit, et adorabat eum, dicens:
 Domine, filia mea modo defuncta est: sed
veni, impone manum tuam super eam, et vivet. Et
surgens Jesus, sequebatur eum, et discipuli ejus. Et
ecce mulier, quae sanguinis fluxum patiebatur duodecim
annis, accessit retro, et tetigit fimbriam vestimenti
ejus. Dicebat enim intra se: Si tetigero tantum
vestimentum ejus, salva ero. At Jesus conversus,
et videns eam, dixit: Confide, filia, fides tua
<pb n="0552C"/>
te salvam fecit. Et salva facta est mulier ex illa
hora. Et cum venisset Jesus in domum principis, et
vidisset tibicines et turbam tumultuantem, dicebat:
Recedite: non est enim mortua puella, sed dormit.
Et deridebant eum. Et cum ejecta esset turba, intravit;
et tenuit manum ejus. Et surrexit puella.
Et exiit fama haec in universam terram illam. [LXXV,
10.] Et transeunte inde Jesu, secuti sunt eum duo
caeci, clamantes, et dicentes: Miserere nostri, fili
David. Cum autem venisset domum, accesserunt ad
eum caeci. Et dicit eis Jesus: Creditis quia hoc possum
facere vobis? Dicunt ei: Utique, Domine.
Tunc tetigit oculos eorum, dicens: Secundum fidem
vestram fiat vobis. Et aperti sunt oculi eorum, et
comminatus est illis Jesus, dicens: Videte ne quis
<pb n="0552D"/>
sciat. Illi autem exeuntes, diffamaverunt eum in tota
terra illa. Egressis autem illis, ecce obtulerunt ei
hominem mutum, daemonium habentem. Et ejecto
daemonio, locutus est mutus, et miratae sunt turbae,
dicentes: Numquam apparuit sic in Israel. Pharisaei
autem dicebant: In principe daemoniorum ejicit daemones.
<pb n="0553A"/>
[LXXVI, 2.] Et circuibat Jesus omnes civitates
et castella, docens in synagogis eorum, et praedicans
evangelium regni, et curans omnem languorem,
et omnem infirmitatem. [LXXVII, 6.] Videns
autem turbas, misertus est eis: quia erant vexati,
et jacentes sicut oves non habentes pastorem.
[LXXVIII, 5.] Tunc dicit discipulis suis: Messis quidem
multa, operarii autem pauci. Rogate ergo Dominum
messis, ut mittat operarios in messem
suam.</p>
<p>[ <hi>Cap.</hi> X. LXXIX, 2.] Et convocatis duodecim discipulis
suis, dedit illis potestatem spirituum immundorum,
ut ejicerent eos, et curarent omnem languorem,
et omnem infirmitatem. [LXXX, 2.] Duodecim autem
Apostolorum nomina sunt haec. Primus, Simon, qui
<pb n="0553B"/>
dicitur Petrus, et Andreas frater ejus, Jacobus Zebedaei,
et Joannes frater ejus, Philippus, et Bartholomaeus,
Thomas, et Matthaeus publicanus, Jacobus
Alphaei, et Thaddaeus, Simon Chananaeus, et Judas
Iscariotes [ <hi>Al.</hi> Schariotes], qui et tradidit eum.
[LXXXI, 10.] Hos duodecim misit Jesus, praecipiens
eis, dicens: In viam gentium ne abieritis; et in
 civitates Samaritanorum ne intraveritis: sed potius
ite ad oves, quae perierunt, domus Israel.
[LXXXII, 2.] Euntes autem praedicate, dicentes:
Quia appropinquavit regnum coelorum. Infirmos curate,
mortuos suscitate, leprosos mundate, daemones
ejicite, gratis accepistis, gratis date. Nolite possidere
aurum, neque argentum, neque pecuniam in
zonis vestris: non peram in via, neque duas tunicas,
<pb n="0553C"/>
neque calceamenta, neque virgam: dignum
enim est operarius cibo suo. [LXXXIII, 2.] In quamcumque
autem civitatem aut castellum intraveritis,
interrogate, quis in ea dignus sit: et ibi manete
donec exeatis. [LXXXIV, 5.] Intrantes autem in domum,
salutate eam dicentes: Pax huic domui. Et si
quidem fuerit domus illa digna, veniet pax vestra
super eam: si autem non fuerit digna, pax vestra
revertetur ad vos.</p>
<p>[LXXXV, 2.] Et quicumque non receperit vos, neque
audierit sermones vestros: exeuntes foras de
domo, vel civitate, excutite pulverem de pedibus
vestris. Amen dico vobis: Tolerabilius erit terrae
Sodomorum, et Gomorrhaeorum in die judicii, quam
illi civitati. [LXXXVI, 5.] Ecce ego mitto vos sicut
<pb n="0553D"/>
oves in medio luporum. Estote ergo prudentes sicut
serpentes, et simplices sicut columbae. [LXXXVII, 1.]
Cavete autem ab hominibus. Tradent enim vos in
conciliis, et in synagogis suis flagellabunt vos: et ad
praesides et ad reges ducemini propter me, in testimonium
illis, et gentibus. [LXXXVIII, 2.] Cum autem
tradent vos, nolite cogitare quomodo, aut quid loquamini:
dabitur enim vobis in illa hora, quid loquamini.
Non enim vos estis, qui loquimini, sed
Spiritus Patris vestri, qui loquitur in vobis. Tradet
autem frater fratrem in mortem, et pater filium: et
insurgent filii in parentes, et morte eos afficient:
<pb n="0554A"/>
et eritis odio omnibus propter nomen meum: qui
autem perseveraverit usque in finem, hic salvus erit.
[LXXXIX, 10.] Cum autem persequentur vos in civitate
ista, fugite in aliam. Amen dico vobis, non consummabitis
civitates Israel, donec veniat Filius hominis.
[XC, 3.] Non est discipulus super magistrum, nec
servus super dominum suum. Sufficit discipulo, ut
sit sicut magister ejus; et servo, sicut dominus ejus.
[XCI, 10.] Si patremfamilias Beelzebub vocaverunt:
quanto magis domesticos ejus? Ne ergo timueritis
eos. [XCII, 2.] Nihil enim est opertum, quod non revelabitur;
et occultum, quod non scietur. [XCIII, 5.]
Quod dico vobis in tenebris, dicite in lumine: et
quod in aure auditis, praedicate super tecta. Et nolite
timere eos, qui occidunt corpus, animam autem non
<pb n="0554B"/>
possunt occidere: sed potius timete eum, qui potest
et animam et corpus perdere in gehennam. Nonne
duo passeres asse veneunt: et unus ex illis non cadet
super terram sine patre vestro? Vestri autem capilli
capitis omnes numerati sunt. Nolite ergo timere:
multis passeribus meliores estis vos. Omnis ergo qui
confitebitur me coram hominibus, confitebor et ego
eum coram Patre meo, qui in coelis est: [XCIV, 2.]
qui autem negaverit me coram hominibus, negabo
et ego eum coram Patre meo, qui in coelis est. [XCV,
5.] Nolite arbitrari quia pacem venerim mittere in
terram: non veni pacem mittere, sed gladium. Veni
enim separare hominem adversus patrem suum, et
filiam adversus matrem suam, et nurum adversus
socrum suam: et inimici hominis, domestici ejus.
<pb n="0554C"/>
[XCVI, 5.] Qui amat patrem, aut matrem plus quam
me, non est me dignus: et qui amat filium
aut filiam super me, non est me dignus. Et qu' 
non accipit crucem suam, et sequitur me, non
est me dignus. [XCVII, 3.] Qui invenit animam
suam, perdet illam; et qui perdiderit animam
suam proper me, inveniet eam. [XCVIII, 1.] Qui
recipit vos, me recipit: et qui me recipit, recipit
eum, qui me misit. [XCIX, 10.] Qui recipit prophetam
in nomine prophetae, mercedem prophetae accipiet:
et qui recipit justum in nomine justi, mercedem
justi accipiet. [C, 6.] Et quicumque potum
dederit uni ex minimis istis calicem aquae frigidae
tantum in nomine discipuli: amen dico vobis, non
perdet mercedem suam.</p>
<p>
          <pb n="0554D"/>[ <hi>Cap.</hi> XI. CI, 10.] Et factum est, cum consummasset
Jesus, praecipiens duodecim discipulis suis,
transiit inde, ut doceret, et praedicaret in civitatibus
eorum. [CII, 5.] Joannes autem cum audisset in vinculis
opera Christi, mittens duos de discipulis suis,
ait illi: Tu es, qui venturus es, an alium exspectamus?
Et respondens Jesus ait illis: Euntes renuntiate
Joanni quae audistis et vidistis. Caeci vident, claudi
ambulant, leprosi mundantur, surdi audiunt, mortui
resurgunt, pauperes evangelizantur: et beatus est,
qui non fuerit scandalizatus in me. Illis autem ab
euntibus, coepit Jesus dicere ad turbas de Joanne:
<pb n="0555A"/>
Quid existis in desertum videre? arundinem vento
agitatam. Sed quid existis videre? hominem mollibus
vestitum? Ecce qui mollibus vestiuntur, in
domibus regum sunt. Sed quid existis videre? Prophetam?
Etiam dico vobis, et plus quam prophetam.
[CIII, 2.] Hic est enim de quo scriptum est: Ecce
ego mitto angelum meum ante faciem tuam, qui
praeparabit viam tuam ante te. [CIV, 5.] Amen dico
vobis, non surrexit inter natos mulierum major
Joanne Baptista: qui autem minor est in regno coelorum,
major est illo. [CV, 5.] A diebus autem Joannis
Baptistae usque nunc, regnum coelorum vim
patitur, et violenti rapiunt illud. [CVI, 10.] Omnes
enim prophetae et lex, usque ad Joannem, prophetaverunt:
et si vultis recipere, ipse est Elias, qui
<pb n="0555B"/>
venturus est. Qui habet aures audiendi, audiat. [CVII,
5.] Cui autem similem aestimabo generationem istam?
Similis est pueris sedentibus in foro, qui clamantes
coaequalibus dicunt: Cecinimus vobis, et non saltastis:
lamentavimus, et non planxistis. Venit enim
Joannes neque manducans, neque bibens, et dicunt:
Daemonium habet. Venit Filius hominis manducans
et bibens, et dicunt: Ecce homo vorax, et potator
vini, publicanorum et peccatorum amicus. Et justificata
est sapientia a filiis suis. [CVIII, 5.] Tunc coepit
exprobrare civitatibus in quibus factae sunt plurimae
virtutes ejus, quia non egissent poenitentiam. Vae tibi,
Corozain [ <hi>Al.</hi> Corazain], vae tibi, Bethsaida: quia,
si in Tyro et Sidone factae essent virtutes, quae factae
sunt in vobis, olim in cilicio et cinere poenitentiam
<pb n="0555C"/>
egissent. Verumtamen dico vobis: Tyro et Sidoni
remissius erit in die judicii, quam vobis. Et tu, Capharnaum,
numquid usque in coelum exaltaberis?
usque in infernum descendes. [CIX, 10.] Quia, si in
Sodomis factae fuissent virtutes, quae factae sunt in te,
forte mansissent usque in hanc diem. Verumtamen
dico vobis, quia terrae Sodomorum remissius erit in
die judicii, quam tibi. [CX, 5.] In illo tempore respondens
Jesus dixit: Confiteor tibi, Pater Domine coeli
et terrae, quia abscondisti haec a sapientibus, et prudentibus,
et revelasti ea parvulis. Ita, Pater: quoniam
sic fuit placitum ante te. [CXI, 3.] Omnia mihi
tradita sunt a Patre meo. [CXII, 3.] Et nemo novit
filium, nisi Pater, neque Patrem quis novit, nisi
Filius, et cui voluerit Filius revelare. [CXIII,
<pb n="0555D"/>
10.] Venite ad me omnes, qui laboratis, et onerati
estis, et ego reficiam vos. Tollite jugum meum
super vos, et discite a me, quia mitis sum, et
humilis corde: et invenietis requiem animabus
vestris. Jugum enim meum suave est, et onus
meum leve.</p>
<p>[ <hi>Cap.</hi> XII. CXIV, 2.] In illo tempore abiit Jesus per
sata sabbato: discipuli autem ejus esurientes coeperunt
vellere spicas, et manducare. Pharisaei autem
videntes, dixerunt ei: Ecce discipuli tui faciunt
quod non licet facere sabbatis. At ille dixit eis:
<pb n="0556A"/>
Non legistis quid fecerit David, quando esuriit, et qui
cum eo erant: quomodo intravit in domum Dei, et
panes propositionis comedit, quos non licebat ei
edere, neque his, qui cum eo erant, nisi solis sacerdotibus?
[CXV, 10.] Aut non legistis in lege, quia
sabbatis sacerdotes in templo sabbatum violant, et
sine crimine sunt? Dico autem vobis, quia templo
major est hic. Si autem sciretis, quid est: Misericordiam
volo, et non sacrificium: numquam condemnassetis
innocentes. [CXVI, 2.] Dominus enim
est Filius hominis etiam sabbati. Et cum inde transisset,
venit in synagogam eorum. Et ecce homo
manum habens aridam, et interrogabant eum, dicentes:
Si licet sabbatis curare? ut accusarent eum.
Ipse autem dixit illis: Quis erit ex vobis homo, qui
<pb n="0556B"/>
habeat ovem unam, et si ceciderit haec sabbatis in
foveam, nonne tenebit, et levabit eam? Quanto
magis melior est homo ove! Itaque licet sabbatis
benefacere. Tunc ait homini: Extende manum
tuam: et extendit, et restituta est sanitati sicut
altera. [CXVII, 4.] Exeuntes autem Pharisaei, consilium
faciebant adversus eum, quomodo perderent
eum. [CXVIII, 10.] Jesus autem sciens recessit inde:
et secuti sunt eum multi, et curavit eos omnes: et
praecepit eis ne manifestum eum facerent. Ut adimpleretur
quod dictum est per Isaiam prophetam, dicentem:
Ecce puer meus, quem elegi, dilectus meus,
in quo bene complacuit animae meae. Ponam spiritum
meum super eum, et judicium gentibus nuntiabit.
Non contendet, neque clamabit, neque audiet
<pb n="0556C"/>
aliquis in plateis vocem ejus: arundinem quassatam
non confringet, et lignum fumigans non exstinguet,
donec ejiciat ad victoriam judicium: et in nomine
ejus gentes sperabunt. [CXIX, 5.] Tunc oblatus est ei
daemonium habens, caecus et mutus, et curavit eum,
ita ut loqueretur, et videret. [CXX, 7.] Et stupebant
omnes turbae, et dicebant: Numquid hic est filius
David? [CXXI, 2.] Pharisaei autem audientes, dixerunt:
Hic non ejicit daemones nisi in Beelzebub principe
daemoniorum. [CXXII, 2.] Jesus autem sciens
cogitationes eorum, dixit eis: Omne regnum divisum
contra se, desolabitur: et omnis civitas, vel
domus divisa contra se, non stabit. Et si Satanas Satanam
ejicit, adversus se divisus est: quomodo ergo
stabit regnum ejus? Et si ego in Beelzebub ejicio
<pb n="0556D"/>
daemones, filii vestri in quo ejiciunt? Ideo ipsi judices
vestri erunt. Si autem ego in spiritu Dei ejicio
daemones, igitur pervenit in vos regnum Dei. Aut
quomodo potest quisquam intrare in domum fortis,
et vasa ejus diripere, nisi prius alligaverit fortem?
et tunc domum illius diripiet. Qui non est mecum,
contra me est: et qui non congregat mecum, spargit.
[CXXIII, 2.] Ideo dico vobis: Omne peccatum
et blasphemia remittetur hominibus, spiritus autem
blasphemia non remittetur. Et quicumque dixerit
verbum contra Filium hominis, remittetur ei: qui
<pb n="0557A"/>
autem dixerit contra Spiritum sanctum, non remittetur
ei, neque in hoc saeculo, neque in futuro.
[CXXIV, 10.] Aut facite arborem bonam, et fructum
ejus bonum: aut facite arborem malam, et fructum
ejus malum: siquidem ex fructu arbor agnoscitur.
Progenies viperarum, quomodo potestis bona loqui,
cum sitis mali? ex abundantia enim cordis os loquitur.
[CXXV, 5.] Bonus homo de bono thesauro profert
bona: et malus homo de malo thesauro profert
mala. [CXXVI, 10.] Dico autem vobis, quoniam
omne verbum otiosum, quod locuti fuerint homines,
reddent rationem de eo in die judicii. Ex verbis
enim tuis justificaberis, et ex verbis tuis condemnaberis.
[CXXVII, 5.] Tunc responderunt ei quidam de
Scribis et Pharisaeis, dicentes: Magister, volumus a
<pb n="0557B"/>
te signum videre. [CXXVIII, 5.] Qui respondens ait illis:
Generatio mala et adultera signum quaerit: et
signum non dabitur ei, nisi signum Jonae prophetae.
Sicut enim fuit Jonas in ventre ceti tribus diebus, et
tribus noctibus: sic erit Filius hominis in corde
terrae tribus diebus, et tribus noctibus. Viri Ninivitae
surgent in judicio cum generatione ista, et condemnabunt
eam: quia poenitentiam egerunt in praedicatione
Jonae. Et ecce plus quam Jonas hic. Regina
Austri surget in judicio cum generatione ista,
et condemnabit eam: quia venit a finibus terrae audire
sapientiam Salomonis, et ecce plus quam Salomon
hic. [CXXIX, 5.] Cum autem immundus spiritus
exierit ab homine, ambulat per loca arida, quaerens
requiem, et non invenit. Tunc dicit: Revertar in
<pb n="0557C"/>
domum meam, unde exivi. Et veniens invenit eam
vacantem, scopis mundatam, et ornatam. Tunc vadit,
et assumit septem alios spiritus secum nequiores
se, et intrantes habitant ibi: et fiunt novissima
hominis illius pejora prioribus. Sic erit et generationi
huic pessimae. [CXXX, 2.] Adhuc eo loquente
ad turbas, ecce mater ejus et fratres stabant foris,
quaerentes loqui ei. Dixit autem ei quidam: Ecce
mater tua, et fratres tui foris stant quaerentes te. At
ipse respondens dicenti sibi, ait: Quae est mater mea,
et qui sunt fratres mei? Et extendens manus in discipulos
suos, dixit: Ecce mater mea, et fratres mei.
Quicumque enim fecerit voluntatem Patris mei, qui in
coelis est: ipse meus frater, et soror, et mater est.</p>
<p>[ <hi>Cap.</hi> XIII. CXXXI, 2.] In illo die exiens Jesus de
<pb n="0557D"/>
domo, sedebat secus mare. Et congregatae sunt ad
eum turbae multae, ita ut in [ <hi>Al. tac.</hi> in] naviculam
ascendens sederet, et omnis turba stabat in littore:
et locutus est eis multa in parabolis dicens: Ecce
exiit qui seminat seminare. Et dum seminat, quaedam
ceciderunt secus viam, et venerunt volucres
 coeli, et comederunt ea. Alia autem ceciderunt in
petrosa, ubi non habebant terram multam: et continuo
exorta sunt, quia non habebant altitudinem
terrae. Sole autem orto aestuaverunt: et quia non
habebant radicem, aruerunt. Alia autem ceciderunt
in spinas: et creverunt spinae, et suffocaverunt ea.
<pb n="0558A"/>
Alia autem ceciderunt in terram bonam: et dabant
fructum, aliud centesimum, aliud sexagesimum,
aliud trigesimum. Qui habet aures audiendi, audiat.
Et accedentes discipuli dixerunt ei: Quare in parabolis
loqueris eis? Qui respondens, ait illis: Quia
vobis datum est nosse mysteria regni coelorum; illis
autem non est datum. [CXXXII, 5.] Qui enim habet,
dabitur ei, et abundabit: qui autem non habet,
et quod habet, auferetur ab eo. [CXXXIII, 1.] Ideo in
parabolis loquor eis: quia videntes non vident, et
audientes non audiunt, neque intelligunt. Et adimpletur
in eis prophetia Isaiae dicentis: Auditu audietis,
et non intelligetis: et videntes videbitis, et
non videbitis. Incrassatum est enim cor populi hujus,
et auribus graviter audierunt, et oculos suos
<pb n="0558B"/>
clauserunt: nequando videant oculis, et auribus
audiant, et corde intelligant, et convertantur, et sanem
eos. [CXXXIV, 5.] Vestri autem beati oculi, quia
vident, et aures vestrae, quia audiunt. Amen quippe
dico vobis, quia multi prophetae et justi cupierunt
videre quae videtis, et non viderunt; et audire quae
auditis, et non audierunt. [CXXXV, 2.] Vos ergo audite
parabolam seminantis. Omnis qui audit verbum
regni, et non intelligit, venit malus, et rapit quod
seminatum est in corde ejus: hic est qui secus viam
seminatus est. Qui autem super petrosa seminatus
est, hic est, qui verbum audit, et continuo cum gaudio
accepit illud: non habet autem in se radicem,
sed est temporalis. Facta autem tribulatione et persecutione
propter verbum, continuo scandalizatur.
<pb n="0558C"/>
Qui autem seminatus est in spinis, hic est, qui verbum
audit, et sollicitudo saeculi istius, et fallacia
divitiarum, suffocat verbum, et sine fructu efficitur.
Qui vero in terram bonam seminatus est, hic est,
qui audit verbum, et intelligit, et fructum affert, et
facit aliud quidem centesimum, aliud autem sexagesimum,
aliud vero trigesimum. [CXXXVI, 10.] Aliam
parabolam proposuit illis, dicens: Simile factum est
regnum coelorum homini, qui seminavit bonum semen
in agro suo. Cum autem dormirent homines,
venit inimicus ejus, et superseminavit zizania in
medio tritici, et abiit. Cum autem crevisset herba,
et fructum fecisset, tunc apparuerunt et zizania.
Accedentes autem servi patrisfamilias, dixerunt ei:
Domine, nonne bonum semen seminasti in agro tuo?
<pb n="0558D"/>
Unde ergo habet zizania? Et ait illis: Inimicus
homo hoc fecit. Servi autem dixerunt ei: Vis, imus,
et colligimus ea? Et ait: Non: ne forte colligentes
zizania, eradicetis simul cum eis et triticum.
Sinite utraque crescere usque ad messem, et
in tempore messis dicam messoribus: Colligite
primum zizania, et alligate ea in fasciculos ad
comburendum: triticum autem congregate in horreum
meum.</p>
<p>[CXXXVII, 2.] Aliam parabolam proposuit eis dicens:
Simile est regnum coelorum grano sinapis,
quod accipiens homo seminavit in agro suo: quod
<pb n="0559A"/>
minimum quidem est omnibus seminibus: cum autem
creverit, majus est omnibus oleribus, et fit arbor,
ita ut volucres coeli veniant, et habitent in ramis
ejus. [CXXXVIII, 5.] Aliam parabolam locutus est
eis. Simile est regnum coelorum fermento, quod acceptum
mulier abscondit in farinae satis tribus, donec
fermentatum est totum. [CXXXIX, 6.] Haec omnia locutus
est Jesus in parabolis ad turbas: et sine parabolis
non loquebatur eis; ut impleretur quod dictum
erat per prophetam dicentem: Aperiam in
parabolis os meum, eructabo abscondita a constitutione
mundi. [CXL, 10.] Tunc, dimissis turbis, venit
in domum: et accesserunt ad eum discipuli ejus,
dicentes: Edissere nobis parabolam zizaniorum
agri. Qui respondens ait illis: Qui seminat bonum
<pb n="0559B"/>
semen, est Filius hominis. Ager autem, est mundus.
Bonum vero semen, hi sunt filii regni. Zizania autem,
filii sunt nequam. Inimicus autem, qui seminavit
ea, est diabolus. Messis vero, consummatio saeculi
est. Messores autem, angeli sunt. Sicut ergo,
colliguntur zizania, et igni comburuntur: sic erit in
consummatione saeculi. Mittet Filius hominis angelos
suos, et colligent de regno ejus omnia scandala, et
eos qui faciunt iniquitatem: et mittent eos in caminum
ignis. Ibi erit fletus, et stridor dentium. Tunc
justi fulgebunt sicut sol in regno Patris eorum. Qui
habet aures audiendi, audiat. Simile est regnum
coelorum thesauro abscondito in agro: quem qui
invenit homo, abscondit, et prae gaudio illius vadit,
et vendit universa quae habet, et emit agrum illum.
<pb n="0559C"/>
Iterum simile est regnum coelorum homini negotiatori,
quaerenti bonas margaritas. Inventa autem una
pretiosa margarita, abiit, et vendit omnia quae habuit,
et emit eam. Iterum simile est regnum coelorum
sagenae missae in mare, et ex omni genere piscium
congreganti. Quam, cum impleta esset, educentes,
et secus littus sedentes, elegerunt bonos in vasa,
malos autem foras miserunt. Sic erit in consummatione
saeculi: exibunt angeli, et separabunt malos de
medio justorum, et mittent eos in caminum ignis:
ibi erit fletus, et stridor dentium. Intellexistis haec
omnia? Dicunt ei: Etiam. Ait illis: Ideo omnis
scriba doctus in regno coelorum, similis est homini
patrifamilias, qui profert de thesauro suo nova et
vetera. Et factum est, cum consummasset Jesus parabolas
<pb n="0559D"/>
istas, transiit inde. [CXLI, 1.] Et veniens in
patriam suam, docebat eos in synagogis eorum, ita
ut mirarentur, et dicerent: Unde huic sapientia haec,
et virtutes? Nonne hic est fabri filius? Nonne mater
ejus dicitur Maria; et fratres ejus Jacob, et Joseph
[ <hi>Al.</hi> Joses], et Simon, et Judas? et sorores ejus,
nonne omnes apud nos sunt? Unde ergo huic
omnia ista? Et scandalizabantur in eo. [CXLII, 1.]
Jesus autem dixit eis: Non est Propheta sine
honore, nisi in patria sua, et in domo sua. Et non
<pb n="0560A"/>
fecit ibi virtutes multas, propter incredulitatem
illorum.</p>
<p>[ <hi>Cap.</hi> XIV. CXLIII, 2.] In illo tempore audivit Herodes
Tetrarcha famam Jesu: et ait pueris suis:
Hic est Joannes Baptista: ipse surrexit a mortuis,
et ideo virtutes operantur in eo. [CXLIV, 2.] Herodes
enim tenuit Joannem, et alligavit eum: et posuit in
carcerem propter Herodiadem uxorem fratris sui.
Dicebat enim illi Joannes: Non licet tibi habere
eam. Et volens illum occidere, timuit populum:
quia sicut Prophetam eum habebant. [CXLV, 6.] Die autem
natalis Herodis saltavit filia Herodiadis in medio,
et placuit Herodi. Unde cum juramento pollicitus
est ei dare quodcumque postulasset ab eo. At
illa praemonita a matre sua, Da mihi, inquit, hic in
<pb n="0560B"/>
disco caput Joannis Baptistae. Et contristatus est
rex: propter juramentum autem, et eos qui pariter
recumbebant, jussit dari. Misitque, et decollavit
Joannem in carcere. Et allatum est caput ejus in
disco, et datum est puellae, et attulit matri suae. Et
accedentes discipuli ejus, tulerunt corpus ejus, et
sepelierunt illud: et venientes nuntiaverunt Jesu.
[CXLVI, 3.] Quod cum audisset Jesus, secessit inde in
navicula, in locum desertum seorsum: et cum audissent
turbae, secutae sunt eum pedestres de civitatibus.
Et exiens vidit turbam multam, et misertus
est eis, et curavit languidos eorum. [CXLVII, 1.]
Vespere autem facto, accesserunt ad eum discipuli
ejus, dicentes: Desertus est locus, et hora jam praeteriit:
dimitte turbas, ut euntes in castella, emant
<pb n="0560C"/>
sibi escas. Jesus autem dixit eis: Non habent necesse
ire: date illis vos manducare. Responderunt
ei: Non habemus hic nisi quinque panes, et duos
pisces. Qui ait eis: Afferte mihi illos huc. Et cum
jussisset turbam discumbere super fenum, acceptis
quinque panibus, et duobus piscibus, aspiciens in
coelum benedixit, et fregit, et dedit discipulis panes,
discipuli autem turbis. Et manducaverunt omnes,
et saturati sunt. Et tulerunt reliquias, duodecim
cophinos fragmentorum plenos. Manducantium
autem fuit numerus, quinque millia virorum, exceptis
mulieribus, et parvulis. [CXLVIII, 6.] Et statim
 compulit Jesus discipulos ascendere in naviculam,
et praecedere eum trans fretum, donec dimitteret
turbas.</p>
<p>
          <pb n="0560D"/>[CXLIX, 2.] Et dimissa turba, ascendit in montem
solus orare. [CL, 4.] Vespere autem facto, solus erat
ibi. Navicula autem in medio mari jactabatur fluctibus:
erat enim contrarius ventus. Quarta autem
vigilia noctis, venit ad eos ambulans super mare.
Et videntes eum [ <hi>Al. add.</hi> discipuli] super mare
ambulantem, turbati sunt, dicentes: Quia phantasma
est. Et prae timore clamaverunt. Statimque Jesus
locutus est eis, dicens: Habete fiduciam: ego
sum, nolite timere. [CLI, 10.] Respondens autem
<pb n="0561A"/>
Petrus dixit: Domine, si tu es, jube me ad te venire
super aquas. At ipse ait: Veni. Et descendens
Petrus de navicula, ambulabat super aquam, ut veniret
ad Jesum. Videns vero ventum validum, timuit:
et cum coepisset mergi, clamavit dicens: Domine,
salvum me fac. Et continuo Jesus extendens
manum, apprehendit eum: et ait illi: Modicae fidei,
quare dubitasti? [CLII, 6.] Et cum ascendissent in
naviculam, cessavit ventus. Qui autem in navicula
erant, venerunt, et adoraverunt eum, dicentes;
Vere Filius Dei es. [CLIII, 2.] Et cum transfretassent,
venerunt in terram Genesar. Et cum cognovissent
eum viri loci illius, miserunt in universam regionem
illam, et obtulerunt ei omnes male habentes.
Et rogabant eum, ut vel fimbriam vestimenti
<pb n="0561B"/>
ejus tangerent. Et quicumque tetigerunt, salvi
facti sunt.</p>
<p>[ <hi>Cap.</hi> XV. CLIV, 6.] Tunc accesserunt ad eum ab
Jerosolymis Scribae et Pharisaei, dicentes: Quare
discipuli tui transgrediuntur traditionem seniorum?
non enim lavant manus suas, cum panem manducant.
Ipse autem respondens ait illis: Quare et vos
transgredimini mandatum Dei propter traditionem
vestram? Nam Deus dixit: Honora patrem, et matrem,
et: Qui maledixerit patri, vel matri, morte
moriatur. Vos autem dicitis: Quicumque dixerit
patri, vel matri; Munus quodcumque est ex me, tibi
proderit: et non honorificabit patrem suum, aut
matrem suam: et irritum fecistis mandatum Dei
propter traditionem vestram. Hypocritae, bene prophetavit
<pb n="0561C"/>
de vobis Isaias, dicens: Populus hic labiis
me honorat: cor autem eorum longe est a me.
Sine causa autem colunt me, docentes doctrinas,
et mandata hominum. Et convocatis ad se turbis,
dixit eis: Audite, et intelligite. Non quod intrat in
os, coinquinat hominem: sed quod procedit ex ore,
hoc coinquinat hominem. [CLV, 10.] Tunc accedentes
discipuli ejus, dixerunt ei: Scis quia Pharisaei, audito
verbo hoc, scandalizati sunt? At ille respondens
ait: Omnis plantatio, quam non plantavit Pater
meus coelestis, eradicabitur. [CLVI, 5.] Sinite
illos: caeci sunt, et duces caecorum, caecus autem si
caeco ducatum praestet, ambo in foveam cadunt.
[CLVII, 6.] Respondens autem Petrus dixit ei: Edissere
nobis parabolam istam. At ille dixit: Adhuc
<pb n="0561D"/>
et vos sine intellectu estis? Non intelligitis, quia
omne quod in os intrat, in ventrem vadit, et in
secessum emittitur? Quae autem procedunt de ore,
de corde exeunt, et ea coinquinant hominem: de
corde enim exeunt cogitationes malae, homicidia,
adulteria, fornicationes, furta, falsa testimonia,
blasphemiae. Haec sunt, quae coinquinant hominem.
Non lotis autem manibus manducare, non coinquinat
hominem. Et egressus inde Jesus, secessit in
partes Tyri et Sidonis. Et ecce mulier Chananaea a
<pb n="0562A"/>
finibus illis egressa clamavit, dicens ei: Miserere
mei, Domine fili David: filia mea male a daemonio
vexatur. Qui non respondit ei verbum. Et accedentes
discipuli ejus rogabant eum dicentes: Dimitte
eam, quia clamat post nos. [CLVIII, 5.] Ipse autem
respondens ait: Non sum missus nisi ad oves, quae
perierunt, domus Israel. [CLIX, 6.] At illa venit, et
adoravit eum, dicens: Domine, adjuva me. Qui respondens
ait: Non est bonum sumere panem filiorum,
et mittere canibus. At illa dixit: Etiam, Domine:
nam et catelli edunt de micis, quae cadunt
de mensa dominorum suorum. Tunc respondens
Jesus, ait illi: O mulier, magna est fides tua: fiat
tibi sicut vis. Et sanata est filia ejus ex illa hora.
[CLX, 6.] Et cum transisset inde Jesus, venit secus
<pb n="0562B"/>
mare Galilaeae: et ascendens in montem, sedebat
ibi. Et accesserunt ad eum turbae multae, habentes
secum mutos, et caecos, claudos, debiles, et alios
multos: et projecerunt eos ad pedes ejus, et curavit
eos: ita ut turbae mirarentur, videntes mutos loquentes,
claudos ambulantes, caecos videntes: et
magnificabant Deum Israel. Jesus autem, convocatis
discipulis suis, dixit: Misereor turbae, quia triduo
jam perseverant mecum, et non habent quod manducent:
et dimittere eos jejunos nolo, ne deficiant in
via. Et dicunt ei discipuli: Unde ergo nobis in deserto
panes tantos, ut saturemus turbam tantam?
Et ait illis Jesus: Quot habetis panes? At illi dixerunt:
Septem, et paucos pisciculos. Et praecepit
turbae, ut discumberent super terram. Et accipiens
<pb n="0562C"/>
septem panes, et pisces, et gratias agens, fregit, et
dedit discipulis suis, et discipuli dederunt populo.
Et comederunt omnes, et saturati sunt. Et quod
superfuit de fragmentis, tulerunt septem sportas
plenas. Erant autem qui manducaverunt, quatuor
millia hominum, extra parvulos et mulieres. Et,
dimissa turba, ascendit in naviculam: et venit in
fines Magedan.</p>
<p>[ <hi>Cap.</hi> XVI. CLXI, 4.] Et accesserunt ad eum Pharisaei
et Sadducaei tentantes: et rogaverunt eum,
ut signum de coelo ostenderet eis. [CLXII, 5.] At ille
respondens, ait illis: Facto vespere dicitis: Serenum
erit, rubicundum est enim coelum. Et mane:
Hodie tempestas, rutilat enim triste coelum. Faciem
ergo coeli dijudicare nostis: signa autem temporum
<pb n="0562D"/>
non potestis scire? [CLXIII, 6.] Generatio
mala et adultera signum quaerit: et signum non dabitur
ei, nisi signum Jonae prophetae. Et relictis illis,
abiit. Et cum venissent discipuli ejus trans fretum,
obliti sunt panes accipere. [CLXIV, 2.] Qui
dixit illis: Intuemini, et cavete a fermento Pharisaeorum
et Sadducaeorum. [CLXV, 6.] At illi cogitabant
intra se dicentes: Quia panes non accepimus.
Sciens autem Jesus, dixit: Quid cogitatis intra vos,
modicae fidei, quia panes non habetis? Nondum intelligitis,
<pb n="0563A"/>
neque recordamini quinque panum in
quinque millia hominum, et quot cophinos sumpsistis?
neque septem panum in quatuor millia hominum,
et quot sportas sumpsistis? Quare non intelligitis,
quia non de pane dixi vobis: Cavete a fermento
Pharisaeorum et Sadducaeorum? Tunc intellexerunt,
quia non dixerit cavendum a fermento
panum, sed a doctrina Pharisaeorum et Sadducaeorum.
[CLXVI, 1.] Venit autem Jesus in partes Caesareae
Philippi: et interrogabat discipulos suos, dicens:
Quem dicunt homines esse Filium hominis?
At illi dixerunt: Alii Joannem Baptistam, alii autem
Eliam, alii vero Jeremiam, aut unum ex Prophetis.
Dicit illis Jesus: Vos autem quem me esse dicitis?
Respondens Simon Petrus dixit: Tu es Christus,
<pb n="0563B"/>
Filius Dei vivi: [CLXVII, 10.] Respondens autem
Jesus, dixit ei: Beatus es, Simon Bar-Jona: quia
caro, et sanguis non revelavit tibi, sed Pater meus,
qui in coelis est. Et ego dico tibi, quia tu es Petrus,
et super hanc petram aedificabo Ecclesiam meam, et
portae inferi non praevalebunt adversus eam. Et tibi
dabo claves regni coelorum. Et quodcumque ligaveris
super terram, erit ligatum et in coelis: et quodcumque
solveris super terram, erit solutum et in
coelis. [CLXVIII, 2.] Tunc praecepit discipulis suis, ut
nemini dicerent quia ipse esset Jesus Christus.
Exinde coepit Jesus ostendere discipulis suis, quia
oporteret eum ire Jerosolymam, et multa pati a senioribus,
et scribis, et principibus sacerdotum, et
occidi, et tertia die resurgere. [CLXIX, 6.] Et assumens
<pb n="0563C"/>
eum Petrus, coepit increpare illum dicens:
Absit a te, Domine, non erit tibi hoc. Qui conversus,
dixit Petro: Vade post me, satana, scandalum
es mihi: quia non sapis ea quae Dei sunt, sed ea,
quae hominum. [CLXX, 2.] Tunc Jesus dixit discipulis
suis: Si quis vult post me venire, abneget semetipsum,
et tollat crucem suam, et sequatur me.
Qui enim voluerit animam suam salvam facere, perdet
eam: qui autem perdiderit animam suam propter
me, inveniet eam. Quid enim prodest homini,
si mundum universum lucretur, animae vero suae
detrimentum patiatur? Aut quam dabit homo commutationem
pro anima sua? [CLXXI, 10.] Filius enim
hominis venturus est in gloria Patris sui cum angelis
suis: et tunc reddet unicuique secundum
<pb n="0563D"/>
opera ejus. [CLXXII, 2.] Amen dico vobis, sunt quidam
de hic stantibus, qui non gustabunt mortem,
donec videant Filium hominis venientem in regno
suo.</p>
<p>[ <hi>Cap.</hi> XVII.] Et post dies sex assumpsit Jesus Petrum,
et Jacobum, et Joannem fratrem ejus, et duxit
illos in montem excelsum seorsum: et transfiguratus
est ante eos. Et resplenduit facies ejus sicut sol:
vestimenta autem ejus facta sunt alba sicut nix. Et
ecce apparuerunt illis Moyses, et Elias cum eo loquentes.
Respondens autem Petrus, dixit ad Jesum:
<pb n="0564A"/>
Domine, bonum est nos hic esse: si vis, faciamus
hic tria tabernacula, tibi unum, Moysi unum, et
Eliae unum. Adhuc eo loquente, ecce nubes lucida
obumbravit eos. Et ecce vox de nube, dicens: Hic
est Filius meus dilectus, in quo mihi bene complacui:
ipsum audite. Et audientes discipuli ceciderunt
in faciem suam, et timuerunt valde. Et accessit Jesus,
et tetigit eos: dixitque eis: Surgite, nolite timere.
Levantes autem oculos suos, neminem viderunt,
nisi solum Jesum. Et descendentibus illis de
monte, praecepit eis Jesus dicens: Nemini dixeritis
visionem, donec Filius hominis a mortuis resurgat.
[CLXXIII, 6.] Et interrogaverunt eum discipuli, dicentes:
Quid ergo Scribae dicunt, quod Eliam oporteat
primum venire? At ille respondens, ait eis:
<pb n="0564B"/>
Elias quidem venturus est, et restituet omnia. Dico
autem vobis, quia Elias jam venit, et non cognoverunt
eum, sed fecerunt in eo quaecumque voluerunt.
Sic et filius hominis passurus est ab eis. Tunc intellexerunt
discipuli, quia de Joanne Baptista dixisset
eis. [CLXXIV, 2.] Et cum venisset ad turbam, accessit
ad eum homo genibus provolutus ante eum, dicens:
Domine, miserere filio meo, quia lunaticus est,
et male patitur: nam saepe cadit in ignem, et crebro
in aquam. Et obtuli eum discipulis tuis, et non
potuerunt curare eum. Respondens autem Jesus,
ait: O generatio incredula, et perversa, quousque
ero vobiscum? usquequo patiar vos? Afferte huc illum
ad me. Et increpavit illum Jesus, et exiit ab eo
daemonium, et curatus est puer ex illa hora. [CLXXV,
<pb n="0564C"/>
5.] Tunc accesserunt discipuli ad Jesum secreto, et
dixerunt: Quare nos non potuimus ejicere illum?
Dixit illis Jesus: Propter incredulitatem vestram.
Amen quippe dico vobis, si habueritis fidem, sicut
granum sinapis, dicetis monti huic: Transi hinc
illuc, et transibit, et nihil impossibile erit vobis.
Hoc autem genus non ejicitur nisi per orationem,
et jejunium. [CLXXVI, 2.] Conversantibus autem eis
in Galilaea, dixit illis Jesus: Filius hominis tradendus
est in manus hominum: et occident eum, et
tertia die resurget. Et contristati sunt vehementer.
[CLXXVII, 10.] Et cum venissent Capharnaum, accesserunt
qui didrachma accipiebant, ad Petrum, et
dixerunt ei: Magister vester non solvit didrachma?
Ait: Etiam. Et cum intrasset in domum, praevenit
<pb n="0564D"/>
eum Jesus, dicens: Quid tibi videtur, Simon? Reges
terrae a quibus accipiunt tributum vel censum?
a filiis suis, an ab alienis? Et ille dixit: Ab alienis.
Dixit illi Jesus: Ergo liberi sunt filii. Ut autem non
scandalizemus eos, vade ad mare, et mitte hamum:
et eum piscem, qui primus ascenderit, tolle: et
aperto ore ejus, invenies staterem: illum sumens,
da eis pro me, et te.</p>
<p>[ <hi>Cap.</hi> XVIII. CLXXVIII, 2.] In illa hora accesserunt
discipuli ad Jesum, dicentes: Quis, putas,
major est in regno coelorum? Et advocans Jesus
<pb n="0565A"/>
parvulum, statuit eum in medio eorum, et dixit:
Amen dico vobis, nisi conversi fueritis, et efficiamini
sicut parvuli, non intrabitis in regnum coelorum.
Quicumque ergo humiliaverit se sicut parvulus
iste, hic est major in regno coelorum. Et qui
susceperit unum parvulum talem in nomine meo,
me suscipit. [CXXIX, 2.] Qui autem scandalizaverit
unum de pusillis istis, qui in me credunt, expedit
ei, ut suspendatur mola asinaria in collo ejus, et
demergatur in profundum maris. Vae mundo a scandalis.
Necesse est enim, ut veniant scandala: verumtamen
vae homini illi, per quem scandalum venit.
[CLXXX, 6.] Si autem manus tua, vel pes tuus
scandalizat te, abscinde eum, et projice abs te:
bonum tibi est ad vitam ingredi debilem, vel claudum,
<pb n="0565B"/>
quam duas manus, vel duos pedes habentem
mitti in ignem aeternum. Et si oculus tuus scandalizat
te, erue eum, et projice abs te: bonum tibi est
cum uno oculo in vitam intrare, quam duos oculos
habentem mitti in gehennam ignis. [CLXXXI, 10.]
Videte, ne contemnatis unum ex his pusillis: dico
enim vobis quia angeli eorum in coelis semper vident
faciem patris mei, qui in coelis est. Venit enim
Filius hominis salvare quod perierat. [CLXXXII, 5.]
Quid vobis videtur? si fuerint alicui centum oves,
et erraverit una ex eis: nonne relinquit nonaginta
novem in montibus, et vadit quaerere eam, quae erravit?
et si contigerit, ut inveniat eam: Amen dico
vobis, quia gaudet super eam magis quam super
nonaginta novem, quae non erraverunt. Sic non est
<pb n="0565C"/>
voluntas ante Patrem vestrum, qui in coelis est, ut
pereat unus de pusillis istis. [CLXXXIII, 5.] Si autem
peccaverit in te frater tuus, vade, et corripe eum
inter te et ipsum solum. Si te audierit, lucratus eris
fratrem tuum. [CLXXXIV, 10.] Si autem te non audierit,
adhibe tecum adhuc unum, vel duos, ut in ore
duorum, vel trium testium stet omne verbum.
Quod si non audierit eos, dic ecclesiae. Si autem
ecclesiam non audierit, sit tibi sicut ethnicus, et
eunuchus, et publicanus. [CLXXXV, 7.] Amen dico vobis,
quaecumque alligaveritis super terram, erunt
ligata et in coelo: et quaecumque solveritis super
terram, erunt soluta et in coelo. [CLXXXVI, 10.] Iterum
dico vobis, quia si duo ex vobis consenserint
super terram, de omni re quamcumque petierint,
<pb n="0565D"/>
fiet illis a Patre meo, qui in coelis est. Ubi enim sunt
duo, vel tres congregati in nomine meo, ibi sum in
medio eorum. [CLXXXVII, 5.] Tunc accedens Petrus
ad eum dixit: Domine, quoties peccabit in me frater
meus, et dimittam ei? usque septies? Dicit illi
Jesus: Non dico tibi usque septies; sed usque septuagies
septies. [CLXXXVIII, 10.] Ideo assimilatum
est regnum coelorum homini regi, qui voluit rationem
ponere cum servis suis. Et cum coepisset rationem
ponere, oblatus est ei unus, qui debebat ei decem
millia talenta. Cum autem non haberet unde
redderet, jussit eum dominus ejus venumdari, et
uxorem ejus, et filios, et omnia quae habebat, et
reddi. Procidens autem servus ille, orabat eum, dicens:
<pb n="0566A"/>
Patientiam habe in me, et omnia reddam
tibi. Misertus autem dominus servi illius, dimisit
eum, et debitum dimisit ei. Egressus autem servus
ille, invenit unum de conservis suis, qui debebat
ei centum denarios: et tenens suffocabat eum, dicens:
Redde quod debes. Et procidens conservus
ejus, rogabat eum, dicens: Patientiam habe in me,
et omnia reddam tibi. Ille autem noluit: sed abiit,
et misit eum in carcerem, donec redderet debitum.
Videntes autem conservi ejus, quae fiebant, contristati
sunt valde: et venerunt, et narraverunt domino
suo omnia, quae facta fuerant. Tunc vocavit
illum dominus suus: et ait illi: Serve nequam,
omne debitum dimisi tibi, quoniam rogasti me:
nonne ergo oportuit, et te misereri conservi tui,
<pb n="0566B"/>
sicut et ego tui misertus sum? Et iratus dominus
ejus tradidit eum tortoribus, quoadusque redderet
universum debitum. Sic et Pater meus coelestis faciet
vobis, si non remiseritis unusquisque fratri suo
de cordibus vestris.</p>
<p>[ <hi>Cap.</hi> XIX. CLXXXIX, 6.] Et factum est, cum consummasset
Jesus sermones istos, migravit a Galilaea,
et venit in fines Judaeae trans Jordanem, et secutae
sunt eum turbae multae, et curavit eos ibi. Et accesserunt
ad eum Pharisaei tentantes eum, et dicentes:
Si licet homini dimittere uxorem suam, quacumque
ex causa? Qui respondens, ait eis: Non legistis,
quia qui fecit hominem ab initio, masculum et feminam
fecit eos? et dixit: Propter hoc dimittet homo
patrem et matrem, et adhaerebit uxori suae, et erunt
<pb n="0566C"/>
duo in carne una. Itaque jam non sunt duo, sed una
caro. Quod ergo Deus conjunxit, homo non separet.
Dicunt illi: Quid ergo Moyses mandavit dare libellum
repudii, et dimittere? Ait illis: Quoniam Moyses
ad duritiam cordis vestri permisit vobis dimittere
uxores vestras: ab initio autem non fuit sic.
[CXC, 2.] Dico autem vobis, quia quicumque dimiserit
uxorem suam, nisi ob fornicationem, et aliam
duxerit, moechatur: et qui dimissam duxerit, moechatur.
[CXCI, 10.] Dicunt ei discipuli ejus: Si ita
est causa hominis cum uxore, non expedit nubere.
Qui dixit illis: Non omnes capiunt verbum istud,
sed quibus datum est. Sunt enim eunuchi, qui de
matris utero sic nati sunt: et sunt eunuchi, qui facti
sunt ab hominibus: et sunt eunuchi, qui seipsos castraverunt
<pb n="0566D"/>
propter regnum coelorum. Qui potest
capere, capiat. [CXCII, 2.] Tunc oblati sunt ei parvuli,
ut manus eis imponeret, et oraret. Discipuli autem
increpabant eos. Jesus vero ait eis: Sinite parvulos,
et nolite eos prohibere ad me venire: talium est enim
regnum coelorum. Et cum imposuisset eis manus,
abiit inde. [CXCIII, 2.] Et ecce unus accedens, ait
illi: Magister bone, quid boni faciam, ut habeam
vitam aeternam? Qui dixit ei: Quid me interrogas
de bono? Unus est bonus Deus. Si autem vis ad vitam
ingredi, serva mandata. Dicit illi. Quae? Jesus autem
dixit: Non homicidium facies: Non adulterabis:
Non facies furtum: Non falsum testimonium dices:
Honora patrem tuum, et matrem tuam: et diliges
<pb n="0567A"/>
proximum tuum sicut teipsum. Dicit illi adolescens:
Omnia haec custodivi a juventute mea, quid adhuc
mihi deest? [CXCIV, 2.] Ait illi Jesus: Si vis perfectus
esse, vade, vende quae habes, et da pauperibus,
et habebis thesaurum in coelo: et veni, sequere me.
[CXCV, 2.] Cum audisset autem adolescens verbum,
abiit tristis: erat enim habens multas possessiones.
Jesus autem dixit discipulis suis: Amen dico vobis,
quia dives difficile intrabit in regnum coelorum. Et
iterum dico vobis: Facilius est camelum per foramen
acus transire, quam divitem intrare in regnum
coelorum. Auditis autem his, discipuli mirabantur
valde, dicentes: Quis ergo poterit salvus esse? Aspiciens
autem Jesus, dixit illis: Apud homines hoc
impossibile est: apud Deum autem omnia possibilia
<pb n="0567B"/>
sunt. Tunc respondens Petrus, dixit ei: Ecce nos
reliquimus omnia, et secuti sumus te: [CXCVI, 10.]
quid ergo erit nobis? Jesus autem dixit illis: Amen
dico vobis, quod vos qui secuti estis me, in regeneratione,
cum sederit Filius hominis in sede majestatis
suae, [CXCVII, 5.] sedebitis et vos super sedes duodecim,
judicantes duodecim tribus Israel. [CXCVIII,
2.] Et omnis qui reliquerit [ <hi>Al.</hi> reliquit] domum, vel
fratres, aut sorores, aut patrem, aut matrem, aut
uxorem, aut filios, aut agros, propter nomen meum,
centuplum accipiet, et vitam aeternam possidebit.
[CXCIX, 2.] Multi autem erunt primi novissimi, et
novissimi primi.</p>
<p>[ <hi>Cap.</hi> XX. CC, 10.] Simile est regnum coelorum
homini patrifamilias, qui exiit primo mane conducere
<pb n="0567C"/>
operarios in vineam suam. Conventione autem facta
cum operariis ex denario diurno, misit eos in vineam
suam. Et egressus circa horam tertiam, vidit alios
stantes in foro otiosos, et dixit illis: Ite et vos in
vineam meam, et quod justum fuerit dabo vobis.
Illi autem abierunt. Iterum autem exiit circa sextam
et nonam horam: et fecit similiter. Circa undecimam
vero exiit, et invenit alios stantes, et dicit illis: Quid
hic statis tota die otiosi? Dicunt ei: Quia nemo nos
conduxit. Dicit illis: Ite et vos in vineam meam.
Cum sero autem factum esset, dicit dominus vineae
procuratori suo. Voca operarios, et redde illis mercedem,
incipiens a novissimis usque ad primos. Cum
venisset ergo qui circa undecimam horam venerant,
acceperunt singulos denarios. Venientes autem et
<pb n="0567D"/>
primi, arbitrati sunt quod plus essent accepturi:
acceperunt autem et ipsi singulos denarios. Et accipientes
murmurabant adversus patremfamilias, dicentes:
Hi novissimi una hora fecerunt, et pares
illos nobis fecisti, qui portavimus pondus diei, et
aestus. At ille respondens uni eorum, dixit: Amice,
non facio tibi injuriam: nonne ex denario convenisti
mecum? Tolle, quod tuum est, et vade: volo autem et
huic novissimo dare sicut et tibi. Aut non licet mihi
quod volo, facere? an oculus tuus nequam est, quia
<pb n="0568A"/>
ego bonus sum? Sic erunt novissimi primi, et primi
novissimi. Multi enim sunt vocati, pauci vero electi.</p>
<p>[CCI, 2.] Et ascendens Jesus Jerosolymam, assumpsit
duodecim discipulos secreto, et ait illis: Ecce
ascendimus Jerosolymam, et filius hominis tradetur
principibus sacerdotum, et scribis, et condemnabunt
eum morte, et tradent eum gentibus ad illudendum,
et flagellandum, et crucifigendum, et tertia die resurget.
[CCII, 6.] Tunc accessit ad eum mater filiorum
Zebedaei cum filiis suis, adorans et petens aliquid
ab eo. Qui dixit ei: Quid vis? Ait illi: Dic, ut sedeant
hi duo filii mei, unus ad dexteram tuam, et
unus ad sinistram, in regno tuo. Respondens autem
Jesus, dixit: Nescitis quid petatis. Potestis bibere
calicem, quem ego bibiturus sum? Dicunt ei: Possumus.
<pb n="0568B"/>
Ait illis: Calicem quidem meum bibetis: sedere
autem ad dexteram meam, vel sinistram, non est
meum dare vobis, sed quibus paratum est a Patre
meo. [CCIII, 2.] Et audientes decem, indignati sunt
de duobus fratribus. Jesus autem vocavit eos ad se,
et ait: Scitis quia principes gentium dominantur
eorum: et qui majores sunt, potestatem exercent in
eos. Non ita erit inter vos: sed quicumque voluerit
inter vos major fieri, sit vester minister: et qui
voluerit inter vos primus esse, erit vester servus:
[CCIV, 4.] Sicut filius hominis non venit ministrari,
sed ministrare et dare animam suam, redemptionem
pro multis. [CCV, 2.] Et egredientibus illis ab Jericho,
secuta est eum turba multa: et ecce duo caeci
sedentes secus viam, audierunt quia Jesus transiret:
<pb n="0568C"/>
et clamaverunt, dicentes: Domine, miserere nostri,
fili David. Turba autem increpabat eos, ut tacerent.
At illi magis clamabant, dicentes: Domine, miserere
nostri, fili David. Et stetit Jesus, et vocavit eos, et
ait: Quid vultis, ut faciam vobis? Dicunt illi, Domine,
ut aperiantur oculi nostri. Misertus autem eorum
Jesus, tetigit oculos eorum. Et confestim viderunt,
et secuti sunt eum.</p>
<p>[ <hi>Cap.</hi> XXI. CCVI, 2.] Et cum appropinquassent Jerolymis,
et venissent Bethphage ad montem Oliveti:
tunc Jesus misit duos discipulos, dicens eis: Ite in
castellum, quod contra vos est, et statim invenietis
asinam alligatam, et pullum cum ea: solvite, et adducite
mihi: et si quis vobis aliquid dixerit, dicite
quia Dominus his opus habet: et confestim dimittet
<pb n="0568D"/>
eos. [CCVII, 7.] Hoc autem totum factum est, ut
adimpleretur quod dictum est per Prophetam dicentem:
Dicite filiae Sion: Ecce rex tuus venit tibi mansuetus,
sedens super asinam, et pullum filium subjugalis.
[CCVIII, 2.] Euntes autem discipuli fecerunt
sicut praecepit illis Jesus. Et adduxerunt asinam, et
pullum: et imposuerunt super eos vestimenta sua,
et eum desuper sedere fecerunt. Plurima autem turba
straverunt vestimenta sua in via: alii autem caedebant
ramos de arboribus, et sternebant in via. [CCIX,
<pb n="0569A"/>
1.] Turbae autem, quae praecedebant, et quae sequebantur,
clamabant, dicentes: Hosanna filio David:
benedictus, qui venit in nomine Domini: hosanna in
altissimis. [CCX, 10.] Et cum intrasset Jerosolymam,
commota est universa civitas, dicens: Quis est hic?
Populi autem dicebant: Hic est Jesus Propheta a Nazareth
Galilaeae: [CCXI, 1.] Et intravit Jesus in templum
Dei, et ejiciebat omnes vendentes, et ementes
in templo, et mensas numulariorum, et cathedras
vendentium columbas evertit: et dicit eis: Scriptum
est: Domus mea domus orationis vocabitur: vos
autem fecistis illam speluncam latronum. [CCXII, 10.]
Et accesserunt ad eum caeci et claudi in templo, et
sanavit eos. [CCXIII, 5.] Videntes autem principes
sacerdotum, et scribae mirabilia, quae fecit, et pueros
<pb n="0569B"/>
clamantes in templo, et dicentes: Hosanna filio
David: indignati sunt, et dixerunt ei: Audis quid
isti dicunt? Jesus autem dixit eis: Utique, numquam
legistis: Quia ex ore infantium et lactentium
perfecisti laudem? [CCXIV, 6.] Et relictis illis, abiit
foras extra civitatem in Bethaniam: ibique mansit.
Mane autem revertens in civitatem, esuriit. Et videns
fici arborem unam secus viam, venit ad eam: et
nihil invenit in ea nisi folia tantum, et ait illi: Numquam
ex te fructus nascatur in sempiternum. Et
arefacta est continuo ficulnea. Et videntes discipuli,
mirati sunt, dicentes: Quomodo continuo aruit!
[CCXV, 6.] Respondens autem Jesus, ait eis: Amen
dico vobis, si habueritis fidem, et non haesitaveritis,
non solum de ficulnea facietis, sed et si monti huic
<pb n="0569C"/>
dixeritis: Tolle te, et jacta te in mare, fiet. [CCXVI,
4.] Et omnia quaecumque petieritis in oratione credentes,
accipietis. [CCXVII, 2.] Et cum venisset in
templum, accesserunt ad eum docentem, principes
sacerdotum, et seniores populi, dicentes: In qua potestate
haec facis? Et quis tibi dedit hanc potestatem?
Respondens Jesus dixit eis: Interrogabo vos et ego
unum sermonem: quem si dixeritis mihi, et ego vobis
dicam in qua potestate haec facio. Baptismum
Joannis unde erat? e coelo, an ex hominibus? At illi
cogitabant inter se, dicentes: Si dixerimus, e coelo,
dicet nobis, quare ergo non credidistis illi? Si autem
dixerimus, ex hominibus, timemus turbam: omnes
enim habebant Joannem sicut Prophetam. Et respondentes
Jesu, dixerunt: Nescimus. Ait illis et ipse:
<pb n="0569D"/>
Nec ego dico vobis in qua potestate haec facio.
[CCXVIII, 10.] Quid autem vobis videtur? Homo quidam
habebat duos filios, et accedens ad primum, dixit:
Fili, vade hodie, operare in vinea mea. Ille autem
respondens, ait: Nolo. Postea autem, poenitentia
motus abiit. Accedens autem ad alterum, dixit similiter.
At ille respondens, ait: Eo, domine, et non
ivit. Quis ex duobus fecit voluntatem patris? Dicunt
ei: Primus. Dicit illis Jesus: Amen dico vobis, quia
publicani, et meretrices praecedent vos in regnum
Dei. Venit enim ad vos Joannes in via justitiae, et
<pb n="0570A"/>
non credidistis ei: publicani autem, et meretrices
crediderunt ei: vos autem videntes, nec poenitentiam
habuistis postea, ut crederetis ei. [CCXIX, 2.] Aliam
parabolam audite. Homo erat paterfamilias, qui
plantavit vineam, et sepem circumdedit ei, et fodit
in ea torcular, et aedificavit turrim, et locavit eam
agricolis, et peregre profectus est. Cum autem tempus
fructuum appropinquasset, misit servos suos ad
agricolas, ut acciperent fructus ejus. Et agricolae,
apprehensis servis ejus, alium ceciderunt, alium occiderunt,
alium vero lapidaverunt. Iterum misit alios
servos plures prioribus, et fecerunt illis similiter.
Novissime autem misit ad eos filium suum, dicens:
Verebuntur filium meum. Agricolae autem videntes
filium, dixerunt intra se: Hic est haeres, venite, occidamus
<pb n="0570B"/>
eum, et habebimus haereditatem ejus. Et
apprehensum eum ejecerunt extra vineam, et occiderunt.
Cum ergo venerit dominus vineae, quid faciet
agricolis illis? Aiunt illi: Malos male perdet: et vineam
suam locabit aliis agricolis, qui reddant ei
fructum temporibus suis. Dicit illis Jesus: Numquam
legistis in Scripturis: Lapidem quem reprobaverunt
aedificantes, hic factus est in caput anguli? A Domino
factum est istud, et est mirabile in oculis nostris?
Ideo dico vobis, quia auferetur a vobis regnum Dei,
et dabitur genti facienti fructus ejus. Et qui ceciderit
supra lapidem istum, confringetur: super quem vero
ceciderit, conteret eum. [CCXX, 1.] Et cum audissent
principes sacerdotum et Pharisaei parabolas
ejus, cognoverunt quod de ipsis diceret. Et quaerentes
<pb n="0570C"/>
eum tenere, timuerunt turbas: quoniam sicut
Prophetam eum habebant.</p>
<p>[ <hi>Cap.</hi> XXII. CCXXI, 5.] Et respondens Jesus, dixit
iterum in parabolis eis, dicens: Simile factum est
regnum coelorum homini regi, qui fecit nuptias filio
suo. Et misit servos suos vocare invitatos ad nuptias,
et nolebant venire. Iterum misit alios servos, dicens:
Dicite invitatis: Ecce prandium meum paravi, tauri
mei et altilia occisa sunt, et omnia parata: venite ad
nuptias. Illi autem neglexerunt: et abierunt, alius in
villam suam, alius vero ad negotiationem suam: reliqui
vero tenuerunt servos ejus, et contumeliis affectos
occiderunt. Rex autem cum audisset, iratus
est: et missis exercitibus suis, perdidit homicidas
illos, et civitatem illorum succendit. Tunc ait servis
<pb n="0570D"/>
suis: Nuptiae quidem paratae sunt, sed qui invitati
erant, non fuerunt digni. Ite ergo ad exitus viarum,
et quoscumque inveneritis, vocate ad nuptias. Et
egressi servi ejus in vias, congregaverunt omnes,
quos invenerunt, malos et bonos: et impletae sunt
nuptiae discumbentium. [CCXXII, 10.] Intravit autem
rex, ut videret discumbentes, et vidit ibi hominem
non vestitum veste nuptiali. Et ait illi: Amice,
quomodo huc intrasti non habens vestem nuptialem?
At ille obmutuit. Tunc dixit rex ministris: Ligatis
manibus, et pedibus ejus, mittite eum in tenebras
<pb n="0571A"/>
exteriores: ibi erit fletus, et stridor dentium. Multi
enim sunt vocati, pauci vero electi. [CCXXIII, 2.]
Tunc abeuntes Pharisaei, consilium inierunt, ut caperent
eum in sermone. Et mittunt ei discipulos
suos cum Herodianis dicentes: Magister, scimus
quia verax es, et viam Dei in veritate doces, et non
est tibi cura de aliquo: non enim respicis personam
hominum: dic ergo nobis quid tibi videtur, licet
censum dare Caesari, an non? Cognita autem Jesus
nequitia eorum, ait: Quid me tentatis, hypocritae?
ostendite mihi numisma census. At illi obtulerunt
ei denarium. Et ait illis Jesus; Cujus est imago haec,
et superscriptio? Dicunt ei: Caesaris. Tunc ait illis:
Reddite ergo quae sunt Caesaris, Caesari, et quae sunt
Dei, Deo. Et audientes mirati sunt, et relicto eo,
<pb n="0571B"/>
abierunt. In illo die accesserunt ad eum Sadducaei,
qui dicunt non esse resurrectionem: et interrogaverunt
eum, dicentes: Magister, Moyses dixit: Si quis
mortuus fuerit non habens filium, ut ducat frater
ejus uxorem illius, et suscitet semen fratri suo.
Erant autem apud nos septem fratres, et primus,
uxore ducta, defunctus est; et non habens semen,
reliquit uxorem suam fratri suo. Similiter secundus,
et tertius, usque ad septimum. Novissime autem omnium
et mulier defuncta est. In resurrectione ergo
cujus erit de septem uxor? omnes enim habuerunt
eam. Respondens autem Jesus, ait illis: Erratis, nescientes
Scripturas, neque virtutem Dei. In resurrectione
enim neque nubent, neque nubentur: sed
erunt sicut angeli Dei in coelo. De resurrectione autem
<pb n="0571C"/>
mortuorum non legistis quod dictum est a Deo
dicente vobis: Ego sum Deus Abraham, et Deus
Isaac, et Deus Jacob? Non est Deus mortuorum, sed
viventium. Et audientes turbae mirabantur in doctrina
ejus. [CCXXIV, 6.] Pharisaei autem audientes
quod silentium imposuisset Sadducaeis, convenerunt
in unum: et interrogavit eum unus ex eis legis doctor,
tentans eum: Magister, quod est mandatum magnum
in lege? Ait illi Jesus: Diliges Dominum Deum
tuum ex toto corde tuo, et in tota anima tua, et in
<pb n="0572A"/>
ota mente tua. Hoc est maximum, et primum mandatum.
Secundum autem simile est huic: Diliges
proximum tuum, sicut teipsum. In his duobus mandatis
universa Lex pendet, et Prophetae. [CCXXV, 2.]
Congregatis autem Pharisaeis, interrogavit eos Jesus,
dicens: Quid vobis videtur de Christo? cujus filius
est? Dicunt ei: David. Ait illis: Quomodo ergo David
in spiritu vocat eum Dominum dicens: Dixit Dominus
Domino meo: Sede a dextris meis, donec ponam
inimicos tuos scabellum pedum tuorum? Si
ergo David vocat eum Dominum, quomodo filius
ejus est? [CCXXVI, 2.] Et nemo poterat ei respondere
verbum: neque ausus fuit quisquam ex illa die eum
amplius interrogare.</p>
<p>[ <hi>Cap.</hi> XXIII, CCXXVII, 10.] Tunc Jesus locutus est
<pb n="0572B"/>
ad turbas, et ad discipulos suos, dicens: Super cathedram
Moysi sederunt Scribae et Pharisaei. Omnia
ergo quaecumque dixerint vobis servate, et facite:
secundum opera vero eorum nolite facere: dicunt
enim, et non faciunt. [CCXXVIII, 5.] Alligant enim
onera gravia, et importabilia, et imponunt in humeros
hominum: digito autem suo nolunt ea movere.
[CCXIX, 2.] Omnia vero opera sua faciunt, ut videantur
ab hominibus: dilatant enim phylacteria
sua, et magnificant fimbrias. Amant autem primos
recubitus in coenis, primas cathedras in synagogis,
et salutationes in foro, et vocari ab hominibus
Rabbi. [CCXXX, 10.] Vos autem nolite vocari Rabbi.
Unus est enim Magister vester, omnes autem vos
fratres estis. Et patrem nolite vocare vobis super
<pb n="0572C"/>
terram: unus est enim Pater vester, qui in coelis est.
Nec vocemini magistri: quia Magister vester unus
est Christus. [CCXXXI, 5.] Qui major est vestrum,
erit minister vester. Qui autem se exaltaverit, humiliabitur:
et qui se humiliaverit, exaltabitur.
[CCXXXII, 5.] Vae autem vobis, Scribae et Pharisaei
hypocritae: quia clauditis regnum coelorum ante
homines. Vos enim non intratis, nec introeuntes sinitis
intrare. [CCXXXIII, 10.] Vae vobis, Scribae et
Pharisaei hypocritae: quia circuitis mare et aridam,
<pb n="0573A"/>
ut faciatis unum proselytum: et cum fuerit factus,
facitis eum filium gehennae duplo quam vos. Vae
vobis, duces caeci, qui dicitis: Quicumque juraverit
per templum, nihil est: qui autem juraverit in
auro templi, debet. Stulti, et caeci! Quid enim majus
est, aurum, an templum, quod sanctificat aurum?
Et quicumque juraverit in altari, nihil est: quicumque
autem juraverit in dono, quod est super illud,
debet. Gaeci! Quid enim majus est, donum, an altare,
quod sanctificat donum? Qui ergo jurat in altari,
jurat in eo, et in omnibus, quae super illud sunt.
Et quicumque juraverit in templo, jurat in illo, et
in eo, qui habitat in ipso: et qui jurat in coelo,
jurat in throno Dei, et in eo, qui sedet super eum.
[CCXXXIV, 5.] Vae vobis, Scribae et Pharisaei hypocritae,
<pb n="0573B"/>
qui decimatis mentham, et anethum, et cyminum,
et reliquistis quae graviora sunt Legis, judicium,
et misericordiam, et fidem. Haec oportuit facere,
et illa non omittere. [CCXXXV, 10.] Duces caeci,
excolantes culicem, camelum autem glutientes.
[CCXXXVI, 5.] Vae vobis, Scribae et Pharisaei hypocritae,
quia mundatis quod deforis est calicis et paropsidis:
intus autem pleni estis rapina et immunditia.
Pharisaee caece, munda prius, quod intus est
calicis et paropsidis, ut fiat id, quod deforis est,
mundum. [CCXXXVII, 5.] Vae vobis, Scribae et Pharisaei
hypocritae: quia similes estis sepulcris dealbatis,
quae aforis parent hominibus speciosa, intus vero
plena sunt ossibus mortuorum, et omni spurcitia.
Sic et vos aforis quidem paretis hominibus justi:
<pb n="0573C"/>
intus autem pleni estis hypocrisi et iniquitate.
[CCXXXVIII, 5.] Vae vobis, Scribae et Pharisaei hypocritae,
qui aedificatis sepulcra prophetarum, et ornatis
monumenta justorum, et dicitis: Si fuissemus in
diebus patrum nostrorum, non essemus socii eorum in
sanguine prophetarum. Itaque testimonio estis vobismetipsis,
quia filii estis eorum, qui Prophetas occiderunt.
[CCXXXIX, 10.] Et vos implete mensuram patrum
vestrorum. Serpentes genimina viperarum, quomodo
fugietis a judicio gehennae? [CCXL, 5.] Ideo ecce ego
mitto ad vos Prophetas, et sapientes, et scribas, et
ex illis occidetis, et crucifigetis, et ex eis flagellabitis
in Synagogis vestris, et persequemini de civitate
in civitatem: ut veniat super vos omnis sanguis
justus, qui effusus est super terram, a sanguine
<pb n="0573D"/>
Abel justi usque ad sanguinem Zachariae, filii Barachiae,
quem occidistis inter templum et altare. Amen
dico vobis, venient haec omnia super generationem
istam. [CCXLI, 5.] Jerusalem, Jerusalem, quae
occidis Prophetas, et lapidas eos qui ad te missi
sunt, quoties volui congregare filios tuos, quemadmodum
gallina congregat pullos suos sub alas,
et noluisti? Ecce relinquetur vobis domus vestra
deserta. Dico enim vobis, non me videbitis amodo,
donec dicatis: Benedictus, qui venit in nomine
Domini.</p>
<p>[ <hi>Cap.</hi> XXIV, CCXLII, 2.] Et egressus Jesus de templo
ibat. Et accesserunt discipuli ejus, ut ostenderent
ei aedificationes templi. Ipse autem respondens
<pb n="0574A"/>
dixit illis: Videtis haec omnia? Amen dico vobis,
non relinquetur hic lapis super lapidem, qui non
destruatur. [CCXLIII, 2.] Sedente autem eo super
montem Oliveti, accesserunt ad eum discipuli secreto,
dicentes: Dic nobis, quando haec erunt? et
quod signum adventus tui, et consummationis saeculi?
Et respondens Jesus, dixit eis: Videte, ne quis
vos seducat. Multi enim venient in nomine meo, dicentes:
Ego sum Christus: et multos seducent.
Audituri enim estis praelia, et opiniones praeliorum.
Videte, ne turbemini. Oportet enim haec fieri, sed
nondum est finis. Consurget enim gens in gentem, et
regnum in regnum, et erunt pestilentiae, et fames,
et terraemotus per loca. Haec autem omnia initia sunt
dolorum. [CCXLIV, 1.] Tunc tradent vos in tribulationem,
<pb n="0574B"/>
et occident vos: et eritis odio omnibus
gentibus propter nomen meum. [CCXLV, 10.] Et tunc
scandalizabuntur multi, et invicem tradent, et odio
habebunt invicem. Et multi pseudoprophetae surgent,
et seducent multos. Et quoniam abundavit iniquitas,
refrigescet charitas multorum. Qui autem perseveraverit
usque in finem, hic salvus erit. [CCXLVI, 6.] Et
praedicabitur hoc Evangelium regni in universo orbe,
in testimonium omnibus gentibus: et tunc veniet
consummatio. [CCXLVII, 6.] Cum ergo videritis abominationem
desolationis, quae dicta est a Daniele propheta,
stantem in loco sancto, qui legit, intelligat:
[CCXLVIII, 2.] tunc qui in Judaea sunt, fugiant ad
montes: et qui in tecto, non descendat tollere aliquid
de domo sua: et qui in agro, non revertatur tollere
<pb n="0574C"/>
tunicam suam. [CCXLIX, 2.] Vae autem praegnantibus
et nutrientibus in illis diebus. [CCL, 6.] Orate autem,
ut non fiat fuga vestra in hyeme, vel sabbato.
[CCLI, 2.] Erit enim tunc tribulatio magna, qualis non
fuit ab initio mundi usque modo, neque fiet. [CCLII,
6.] Et nisi breviati fuissent dies illi, non fieret salva
omnis caro: sed propter electos breviabuntur dies
illi [CCLIII, 2.] Tunc si quis vobis dixerit: Ecce hic
est Christus, aut illic, nolite credere. [CCLIV, 6.]
Surgent enim pseudochristi, et pseudoprophetae: et
dabunt signa magna, et prodigia, ita ut in errorem
inducantur (si fieri potest) etiam electi. Ecce praedixi
vobis. [CCLV, 5.] Si ergo dixerint vobis: Ecce in
deserto est, nolite exire: ecce in penetralibus, nolite
credere. [CCLVI, 5.] Sicut enim fulgur exit ab
<pb n="0574D"/>
oriente, et paret usque in occidentem: ita erit et
adventus Filii hominis. [CCLVII, 5.] Ubicumque fuerit
corpus, illic congregabuntur et aquilae. [CCLVIII, 2.]
Statim autem post tribulationem dierum illorum, sol
obscurabitur, et luna non dabit lumen suum, et
stellae cadent de coelo, et virtutes coelorum commovebuntur:
et tunc parebit signum Filii hominis in
coelo: [CCLIX, 2.] et tunc plangent omnes tribus
terrae: et videbunt Filium hominis venientem in
nubibus coeli cum virtute multa, et majestate. Et
mittet angelos suos cum tuba, et voce magna: et
congregabunt electos ejus a quatuor ventis, a summis
coelorum usque ad terminos eorum. Ab arbore
autem fici discite parabolam: cum jam ramus ejus
<pb n="0575A"/>
tener fuerit, et folia nata, scitis quia prope est
aestas: ita et vos cum videritis haec omnia, scitote
quia prope est in januis. Amen dico vobis, quia non
praeteribit generatio haec, donec omnia haec fiant.
Coelum et terra transibunt, verba autem mea non
praeteribunt. [CCLX, 6.] De die autem illa et hora
nemo scit, neque angeli coelorum, nisi solus Pater.
[CCLXI, 5.] Sicut autem in diebus Noe, ita erit et adventus
Filii hominis. Sicut enim erant in diebus ante
diluvium comedentes et bibentes, nubentes, et nuptui
tradentes, usque ad eum diem, quo intravit Noe in
arcam, et non cognoverunt, donec venit diluvium,
et tulit omnes: ita erit et adventus Filii hominis.
[CCLXII, 5.] Tunc duo erunt in agro: unus assumetur,
et unus relinquetur. Duae molentes in mola:
<pb n="0575B"/>
una assumetur, et una relinquetur. [CCLXIII, 6.]
Vigilate ergo, quia nescitis qua hora Dominus vester
venturus sit. [CCLXIV, 2.] Illud autem scitote, quoniam
si sciret paterfamilias qua hora fur venturus
esset, vigilaret utique, et non sineret perfodi domum
suam. Ideo et vos estote parati: quia qua nescitis
hora filius hominis venturus est. [CCLXV, 5.] Quis,
putas, est fidelis servus, et prudens, quem constituit
dominus suus super familiam suam, ut det illis cibum
in tempore? [CCLXVI, 5.] Beatus ille servus,
quem cum venerit dominus ejus, invenerit sic facientem.
Amen dico vobis, quoniam super omnia
bona sua constituet eum. [CCLXVII, 5.] Si autem
dixerit malus servus ille in corde suo: Moram facit
dominus meus venire: et coeperit percutere conservos
<pb n="0575C"/>
suos, manducet autem et bibat cum ebriosis:
veniet dominus servi illius, in die qua non sperat,
et hora qua ignorat: et dividet eum, partemque
ejus ponet cum hypocritis: illic erit fletus, et stridor
dentium.</p>
<p>[ <hi>Cap.</hi> XXV, CCLXVIII, 10.] Tunc simile erit regnum
coelorum decem virginibus, quae accipientes lampades
suas, exierunt obviam sponso et sponsae. Quinque
autem ex eis erant fatuae, et quinque prudentes.
Sed quinque fatuae, acceptis lampadibus, non sumpserunt
oleum secum: prudentes vero acceperunt
oleum in vasis suis cum lampadibus. Moram autem
faciente sponso, dormitaverunt omnes, et dormierunt.
Media autem nocte clamor factus est: Ecce
sponsus venit, exite obviam ei. Tunc surrexerunt
<pb n="0575D"/>
omnes virgines illae, et ornaverunt lampades suas.
Fatuae autem sapientibus dixerunt: Date nobis de
oleo vestro, quia lampades nostrae exstinguuntur.
Responderunt prudentes, dicentes: Ne forte non sufficiat
nobis et vobis, ite potius ad vendentes, et
emite vobis. Dum autem irent emere, venit sponsus:
et quae paratae erant, intraverunt cum eo ad nuptias,
et clausa est janua. Novissime vero veniunt et reliquae
virgines, dicentes: Domine, Domine, aperi nobis.
At ille respondens ait: Amen dico vobis, nescio
vos. Vigilate itaque, quia nescitis diem, neque horam.
<pb n="0576A"/>
[CCLXIX, 2.] Sicut enim homo peregre proficiscens,
vocavit servos suos, et tradidit illis bona
sua: [CCLXX, 5.] Et uni dedit quinque talenta, alii
autem duo, alii vero unum, unicuique secundum propriam
virtutem, et profectus est statim. Abiit autem
qui quinque talenta acceperat, et operatus est in eis,
et lucratus est alia quinque. Similiter et qui duo acceperat,
lucratus est alia duo. Qui autem unum acceperat,
abiens fodit in terram, et abscondit pecuniam
domini sui. Post multum vero temporis venit
dominus servorum illorum, et posuit rationem cum
eis. Et accedens qui quinque talenta acceperat, obtulit
alia quinque talenta, dicens: Domine, quinque
talenta tradidisti mihi, ecce alia quinque superlucratus
sum. Ait illi dominus ejus: Euge, serve bone et
<pb n="0576B"/>
fidelis, quia super pauca fuisti fidelis, super multa
te constituam; intra in gaudium domini tui. Accessit
autem et qui duo talenta acceperat, et ait: Domine,
duo talenta tradidisti mihi, ecce alia duo lucratus
sum. Ait illi dominus ejus: Euge, serve bone et fidelis,
quia super pauca fuisti fidelis, super multa te
constituam; intra in gaudium domini tui. Accedens
autem et qui unum talentum acceperat, ait: Domine,
scio quia homo durus es, metis ubi non seminasti,
et congregas ubi non sparsisti: et timens abii,
et abscondi talentum tuum in terra: ecce habes quod
tuum est. Respondens autem dominus ejus, dixit ei:
Serve male et piger, sciebas quia meto ubi non semino,
et congrego ubi non sparsi: oportuit ergo te
committere pecuniam meam numulariis, et veniens
<pb n="0576C"/>
ego recepissem utique quod meum est cum usura.
Tollite itaque ab eo talentum, et date ei qui habet decem
talenta. [CCLXXI, 2.] Omni enim habenti dabitur,
et abundabit: ei autem qui non habet, et quod videtur
habere, auferetur ab eo. [CCLXXII, 5.] Et inutilem
servum ejicite in tenebras exteriores: illic erit
fletus et stridor dentium. [CCLXXIII, 10.] Cum autem
venerit Filius hominis in majestate sua, et omnes angeli
cum eo, tunc sedebit super sedem majestatis
suae: et congregabuntur ante eum omnes gentes, et
separabit eos ab invicem, sicut pastor segregat oves
ab haedis: et statuet oves quidem a dextris suis, haedos
autem a sinistris. Tunc dicet rex his qui a dextris
ejus erunt: Venite, benedicti Patris mei, possidete
paratum vobis regnum a constitutione mundi.
<pb n="0576D"/>
Esurivi enim, et dedistis mihi manducare: sitivi, et
dedistis mihi bibere: hospes eram, et collegistis me:
nudus, et cooperuistis me: infirmus, et visitastis me:
in carcere eram, et venistis ad me. Tunc respondebunt
ei justi, dicentes: Domine, quando te vidimus
esurientem, et pavimus te: sitientem, et dedimus tibi
potum? Quando autem te vidimus hospitem, et collegimus
te: aut nudum, et cooperuimus te? Aut
quando te vidimus infirmum, aut in carcere, et venimus
ad te? Et respondens rex, dicet illis: Amen dico
vobis, quamdiu fecistis uni ex his fratribus meis minimis,
<pb n="0577A"/>
mihi fecistis. Tunc dicet et his qui a sinistris
erunt: Discedite a me, maledicti, in ignem aeternum,
qui paratus est diabolo et angelis ejus. Esurivi enim,
et non dedistis mihi manducare: sitivi, et non dedistis
mihi potum: hospes eram, et non collegistis
me: nudus, et non cooperuistis me: infirmus, et in
carcere, et non visitastis me. Tunc respondebunt ei
et ipsi, dicentes: Domine, quando te vidimus esurientem,
aut sitientem, aut hospitem, aut nudum,
aut infirmum, aut in carcere, et non ministravimus
tibi? Tunc respondebit illis, dicens: Amen dico vobis,
quamdiu non fecistis uni de minoribus his, nec
mihi fecistis. Et ibunt hi in supplicium aeternum, justi
autem in vitam aeternam.</p>
<p>[ <hi>Cap.</hi> XXVI. CCLXXIV, 1.] Et factum est, cum
<pb n="0577B"/>
consummasset Jesus sermones hos omnes, dixit discipulis
suis: Scitis quia post biduum Pascha fiet,
et filius hominis tradetur, ut crucifigatur. [CCLXXV, 6.]
Tunc congregati sunt principes sacerdotum et seniores
populi in atrium principis sacerdotum, qui dicebatur
Caiphas: et consilium fecerunt, ut Jesum dolo
tenerent, et occiderent. Dicebant autem: Non in die
festo, ne forte tumultus fieret in populo. [CCLXXVI,
1.] Cum autem Jesus esset in Bethania, in domo Simonis
leprosi, accessit ad eum mulier habens alabastrum
unguenti pretiosi, et effudit super caput ipsius
recumbentis. Videntes autem discipuli [ <hi>Al. add.</hi> ejus],
indignati sunt, dicentes: Ut quid perditio haec? potuit
enim istud venumdari multo, et dari pauperibus.
Sciens autem Jesus, ait illis: Quid molesti estis huic
<pb n="0577C"/>
mulieri? opus enim bonum operata est in me. Nam
semper pauperes habetis vobiscum: me autem non
semper habetis. [CCLXXVII, 4.] Mittens enim haec
unguentum hoc in corpus meum, ad sepeliendum me
fecit. Amen dico vobis, ubicumque praedicatum fuerit
hoc Evangelium in toto mundo, dicetur et quod haec
fecit in memoriam ejus. [CCLXXVIII, 2.] Tunc abiit
unus de duodecim qui dicebatur Judas Iscariotes, ad
principes sacerdotum, et ait illis: Quid vultis mihi
dare, et ego vobis eum tradam? At illi constituerunt
ei triginta argenteos. Et exinde quaerebat opportunitatem,
ut eum traderet. Prima autem die Azymorum,
accesserunt discipuli ad Jesum, dicentes: Ubi vis paremus
tibi comedere Pascha? At Jesus dixit: Ite in
civitatem, ad quemdam, et dicite ei: Magister dicit:
<pb n="0577D"/>
Tempus meum prope est, apud te facio Pascha cum
discipulis meis. Et fecerunt discipuli sicut constituit
illis Jesus, et paraverunt Pascha. Vespere autem
facto, discumbebat cum duodecim discipulis suis.
[CCLXXIX, 4.] Et edentibus illis, dixit: Amen dico vobis,
quia unus vestrum me traditurus est. [CCLXXX,
1.] Et constristati valde, coeperunt singuli dicere:
Numquid ego sum, Domine? [CCLXXXI, 2.] At ipse respondens,
ait: Qui intingit mecum manum in paropside,
hic me tradet. Filius quidem hominis vadit,
<pb n="0578A"/>
sicut scriptum est de illo: vae autem homini illi, per
quem Filius hominis tradetur: [CCLXXXII, 6.] bonum
erat ei si natus non fuisset homo ille. [CCLXXXIII, 10.]
Respondens autem Judas, qui tradidit eum, dixit:
Numquid ego sum, Rabbi? Ait illi: Tu dixisti.
[CCLXXXIV, 1.] Coenantibus autem eis, accepit Jesus
panem, et benedixit, ac fregit, deditque discipulis
suis, et ait: Accipite, et comedite: hoc est corpus
meum. [CCLXXXV, 2.] Et accipiens calicem, gratias
egit, et dedit illis, dicens: Bibite ex hoc omnes: hic
est enim sanguis meus novi testamenti, qui pro multis
effundetur in remissionem peccatorum. Dico autem
vobis: Non bibam amodo de hoc genimine vitis,
usque in diem illum cum illud bibam vobiscum novum
in regno Patris mei. [CCLXXXVI, 6.] Et hymno dicto,
<pb n="0578B"/>
exierunt in montem Oliveti. [CCLXXXVII, 4.] Tunc
dicit illis Jesus: Omnes vos scandalum patiemini in
me in ista nocte. [CCLXXXVIII, 6.] Scriptum est enim:
Percutiam pastorem, et dispergentur oves gregis.
Postquam autem resurrexero, praecedam vos in Galilaeam.
[CCLXXXIX, 1.] Respondens autem Petrus,
ait illi: Etsi omnes scandalizati fuerint in te, ego
numquam scandalizabor. Ait illi Jesus: Amen dico
tibi, quia in hac nocte, antequam gallus cantet, ter
me negabis. [CCXC, 6.] Ait illi Petrus: Etiam si
oportuerit me mori tecum, non te negabo. Similiter
et omnes discipuli dixerunt. [CCXCI, 1.] Tunc venit
Jesus cum illis in villam, quae dicitur Gethsemani,
[CCXCII, 6.] et dixit discipulis suis: Sedete hic,
donec vadam illuc, et orem. Et assumpto Petro, et
<pb n="0578C"/>
duobus filiis Zebedaei, coepit contristari, et moestus
esse. [CCXCIII, 4.] Tunc ait illis: Tristis est anima
mea usque ad mortem: sustinete hic, et vigilate
mecum; [CCXCIV, 1.] Et progressus pusillum, procidit
in faciem suam orans, et dicens: Pater mi, si possibile
est, transeat a me calix iste. [CCXCV, 1.] Verumtamen
non sicut ego volo, sed sicut tu. [CCXCVI, 2.]
Et venit ad discipulos suos, et invenit eos dormientes,
et dicit Petro: Sic non potuistis una hora vigilare
mecum? Vigilate, et orate, ut non intretis in
tentationem. [CCXCVII, 4.] Spiritus quidem promptus
est, caro autem infirma. [CCXCVIII, 6.] Iterum secundo
abiit, et oravit, dicens: Pater mi, si non potest
hic calix transire nisi bibam illum, fiat voluntas
tua. Et venit iterum, et invenit eos dormientes:
<pb n="0578D"/>
erant enim oculi eorum gravati. Et relictis illis,
iterum abiit, et oravit tertio, eumdem sermonem dicens.
Tunc venit ad discipulos suos, et dicit illis:
Dormite jam, et requiescite: [CCXCIX, 4.] ecce
appropinquavit hora, et Filius hominis tradetur in
manus peccatorum. Surgite, eamus: ecce appropinquavit
qui me tradet. [CCC, 1.] Adhuc eo loquente,
ecce Judas unus de duodecim venit, et cum eo turba
multa, cum gladiis et fustibus, missi a principibus
sacerdotum, et senioribus populi. [CCCI, 2.] Qui autem
<pb n="0579A"/>
tradidit eum, dedit illis signum, dicens: Quemcumque
osculatus fuero, ipse est, tenete eum. Et
confestim accedens ad Jesum, dixit: Ave, Rabbi.
Et osculatus est eum. Dixitque illi Jesus: Amice,
ad quid venistis? Tunc accesserunt, et manus injecerunt
in Jesum, et teneurunt eum. [CCCII, 1.] Et ecce
unus ex his qui erant cum Jesu, extendens manus,
exemit gladium suum, et percutiens servum principis
sacerdotum, amputavit auriculam ejus. [CCCIII, 10.]
Tunc ait illi Jesus: Converte gladium tuum in locum
suum. Omnes enim, qui acceperint gladium, gladio
peribunt. An putas, quia non possum rogare Patrem
meum, et exhibebit mihi modo plusquam duodecim
legiones angelorum? Quomodo ergo implebuntur
Scripturae, quia sic oportet fieri? [CCCIV, 1.] In illa
<pb n="0579B"/>
hora dixit Jesus turbis: Tamquam ad latronem existis
cum gladiis et fustibus comprehendere me:
quotidie apud vos sedebam docens in templo, et non
me tenuistis? [CCCV, 6.] Hoc autem totum factum
est, ut adimplerentur Scripturae Prophetarum. Tunc
discipuli omnes, relicto eo, fugerunt. [CCCVI, 1.] At
illi tenentes Jesum, duxerunt ad Caipham principem
sacerdotum, ubi scribae et seniores convenerant.
[CCCVII, 4.] Petrus autem sequebatur eum a longe,
usque in atrium principis sacerdotum. Et ingressus
intro, sedebat cum ministris, ut videret finem.
[CCCVIII, 2.] Principes autem sacerdotum, et omne
concilium, quaerebant falsum testimonium contra
Jesum, ut eum morti traderent: et non invenerunt,
cum multi falsi testes accessissent. [CCCIX, 6.] Novissime
<pb n="0579C"/>
autem venerunt duo falsi testes, et dixerunt:
Haec dixit: Possum destruere templum Dei, et post
triduum reaedificare illud. Et surgens princeps sacerdotum,
ait illi: Nihil respondes ad ea, quae isti
adversum te testificantur? Jesus autem tacebat. Et
princeps sacerdotum ait illi: Adjuro te per Deum
vivum, ut dicas nobis, si tu es Christus Filius Dei.
Dicit illi Jesus: Tu dixisti: [CCCX, 1.] verumtamen
dico vobis, amodo videbitis Filium hominis sedentem
a dextris virtutis Dei, et venientem in nubibus coeli.
[CCCXI, 6.] Tunc princeps sacerdotum scidit vestimenta
sua, dicens: Blasphemavit, [CCCXII, 2.] quid
adhuc egemus testibus? ecce nunc audistis blasphemiam:
quid vobis videtur? At illi respondentes dixerunt:
Reus est mortis. [CCCXIII, 1.] Tunc exspuerunt
<pb n="0579D"/>
in faciem ejus, et colaphis eum ceciderunt, alii autem
palmas in faciem ejus dederunt, dicentes: Prophetiza
nobis, Christe, quis est qui te percussit?
[CCCXIV, 1.] Petrus vero sedebat foris in atrio: et
accessit ad eum una ancilla, dicens: et tu cum Jesu
Galilaeo eras. At ille negavit coram omnibus, dicens:
Nescio quid dicis. [CCCXV, 1.] Exeunte autem illo
januam, vidit eum alia ancilla, et ait his, qui erant
ibi: Et hic erat cum Jesu Nazaraeno. Et iterum negavit
cum juramento: Quia non novi hominem.
Et post pusillum accesserunt qui stabant, et dixerunt
Petro: Vere et tu ex illis es: nam et loquela
<pb n="0580A"/>
tua manifestum te facit. Tunc coepit detestari et
jurare quia non novisset hominem. Et continuo
gallus cantavit. [CCCXVI, 2.] Et recordatus est
Petrus verbi Jesu, quod dixerat: Prius quam gallus
cantet, ter me negabis. Et egressus foras flevit
amare.</p>
<p>[ <hi>Cap.</hi> XXVII. CCCXVII, 2.] Mane autem facto,
consilium inierunt omnes principes sacerdotum et
seniores populi adversus Jesum, ut eum morti traderent.
[CCCXVIII, 1.] Et vinctum adduxerunt eum,
et tradiderunt Pontio Pilato praesidi. [CCCXIX, 10.]
Tunc videns Judas, qui eum tradidit, quod damnatus
esset, poenitentia ductus, retulit triginta argenteos
principibus sacerdotum, et senioribus, dicens: Peccavi,
tradens sanguinem justum. At illi dixerunt:
<pb n="0580B"/>
Quid ad nos? tu videris. Et projectis argenteis in
templo, recessit: et abiens se suspendit. Principes
autem sacerdotum, acceptis argenteis, dixerunt:
Non licet eos mittere in corbonam: quia pretium
sanguinis est. Consilio autem inito, emerunt ex illis
agrum figuli, in sepulturam peregrinorum. Propter
hoc vocatus est ager ille, Haceldama, hoc est, ager
sanguinis, usque in hodiernum diem. Tunc impletum
est quod dictum est per Jeremiam prophetam, dicentem:
Et acceperunt triginta argenteos pretium appretiati,
quem appretiaverunt a filiis Israel: et dederunt
eos in agrum figuli, sicut constituit mihi Dominus.
[CCCXX, 1.] Jesus autem stetit ante praesidem,
et interrogavit eum praeses, dicens: Tu es rex Judaeorum?
Dicit illi Jesus: Tu dicis. [CCCXXI, 4.] Et cum
<pb n="0580C"/>
accusaretur a principibus sacerdotum, et senioribus,
nihil respondit. Tunc dicit illi Pilatus: Non audis
quanta adversum te dicunt testimonia? Et non respondit
ei ad ullum verbum, ita ut miraretur praeses
vehementer. [CCCXXII, 2.] Per diem autem solemnem
consueverat praeses populo dimittere unum vinctum,
quem voluissent . [CCCXXIII, 4.] Habebat autem tunc
vinctum insignem, qui dicebatur Barabbas. Congregatis
ergo illis, dixit Pilatus: Quem vultis dimittam
vobis: Barabbam, an Jesum, qui dicitur Christus?
Sciebat enim quod per invidiam tradidissent eum.
[CCCXXIV, 10.] Sedente autem illo pro tribunali, misit
ad eum uxor ejus, dicens: Nihil tibi, et justo illi.
Multa enim passa sum hodie per visum propter eum.
[CCCXXV, 10.] Principes autem sacerdotum, et seniores
<pb n="0580D"/>
persuaserunt populis, ut peterent Barabbam, Jesum
vero perderent. Respondens autem praeses, ait
illis: Quem vultis vobis de duobus dimitti? At illi
dixerunt: Barabbam. [CCCXXVI, 1.] Dicit illis Pilatus:
Quid igitur faciam de Jesu, qui dicitur Christus?
Dicunt omnes: Crucifigatur. Ait illis praeses:
Quid enim mali fecit? At illi magis clamabant dicentes:
Crucifigatur. [CCCXXVII, 10.] Videns autem Pilatus
quia nihil proficeret, sed magis tumultus fieret:
accepta aqua, lavit manus coram populo, dicens:
Innocens ego sum a sanguine justi hujus: vos
videritis. Et respondens universus populus, dixit:
<pb n="0581A"/>
Sanguis ejus super nos, et super filios nostros.
[CCCXXVIII, 1.] Tunc dimisit illis Barabbam: Jesum
autem flagellatum tradidit eis, ut crucifigeretur.
[CCCXXIX, 4.] Tunc milites praesidis suscipientes Jesum
in praetorium, congregaverunt ad eum universam
cohortem: et exuentes eum, chlamydem coccineam
circumdederunt ei, et plectentes coronam de
spinis, posuerunt super caput ejus, et arundinem in
dextera ejus. Et genu flexo ante eum, illudebant ei,
dicentes: Ave, rex Judaeorum. [CCCXXX, 6.] Et exspuentes
in eum, acceperunt arundinem, et percutiebant
caput ejus. Et postquam illuserunt ei, exuerunt
eum chlamyde, et induerunt eum vestimentis ejus, et
duxerunt eum, ut crucifigerent. [CCCXXXI, 1.] Exeuntes
autem invenerunt hominem Cyrenaeum, nomine
<pb n="0581B"/>
Simonem: hunc angariaverunt, ut tolleret crucem
ejus. [CCCXXXII. 1.] Et venerunt in locum, qui
dicitur Golgotha, quod est Calvariae locus. [CCCXXXIII,
4.] Et dederunt ei vinum bibere cum felle mixtum.
Et cum gustasset, noluit bibere. [CCCXXXIV, 1.] Postquam
autem crucifixerunt eum, diviserunt vestimenta
ejus, sortem mittentes: ut impleretur quod
dictum est per Prophetam, dicentem: Diviserunt
sibi vestimenta mea, et super vestem meam miserunt
sortem. Et sedentes servabant eum. [CCCXXXV, 1.]
Et imposuerunt super caput ejus causam ipsius
scriptam: Hic est Jesus rex Judaeorum. [CCCXXXVI, 1.]
Tunc crucifixi sunt cum eo duo latrones: unus a
dextris, et unus a sinistris. [CCCXXXVII. 6.] Praetereuntes
autem blasphemabant eum moventes capita
<pb n="0581C"/>
sua, et dicentes: Vah! qui destruis templum,
 et in triduo illud reaedificas: salva temetipsum:
si Filius Dei es, descende de cruce. [CCCXXXVIII, 2.]
Similiter et principes sacerdotum illudentes cum
scribis et senioribus dicebant: Alios salvos fecit,
seipsum non potest salvum facere: si rex Israel
est, descendat nunc de cruce, et credimus ei; confidit
in Deo: liberet nunc, si vult, eum: dixit enim:
Quia Filius Dei sum. [CCCXXXIX, 2.] Idipsum autem et
latrones, qui crucifixi erant cum eo, improperabant
ei.</p>
<p>[CCCXL, 2.] A sexta autem hora tenebrae factae
sunt super universam terram usque ad horam nonam.
[CCCXLI, 6.] Et circa horam nonam clamavit
Jesus voce magna, dicens: Eli, Eli, lamma sabactani?
<pb n="0581D"/>
hoc est: Deus meus, Deus meus, ut quid dereliquisti
me? Quidam autem illic stantes, et audientes
dicebant: Eliam vocat iste. [CCCXLII, 2.] Et
continuo currens unus ex eis acceptam spongiam
implevit aceto, et imposuit arundini, et dabat ei
bibere. Caeteri vero dicebant: Sine, videamus an veniat
Elias liberans eum. [CCCXLIII, 1.] Jesus autem
iterum clamans voce magna, emisit spiritum. [CCCXLIV,
<pb n="0582A"/>
1.] Et ecce velum templi scissum est in duas partes
a summo usque deorsum, [CCCXLV, 10.] et terra
mota est, et petrae scissae sunt, et monumenta
aperta sunt, et multa corpora sanctorum, qui dormierant,
surrexerunt. Et exeuntes de monumentis
post resurrectionem ejus, venerunt in sanctam civitatem,
et apparuerunt multis. [CCCXLVI, 2.] Centurio
autem, et qui cum eo erant, custodientes Jesum,
viso terrae motu, et his, quae fiebant, timuerunt
valde, dicentes: Vere filius Dei erat iste.
[CCCXLVII, 6.] Erant autem ibi mulieres multae a longe
[ <hi>Al. add.</hi> spectantes], quae secutae erant Jesum a
Galilaea, ministrantes ei, inter quas erat Maria Magdalene,
et Maria Jacobi et Joseph mater, et mater
filiorum Zebedaei. [CCCXLVIII, 1.] Cum autem
<pb n="0582B"/>
sero factum esset, venit quidam homo dives ab Arimathaea,
nomine Joseph, qui et ipse discipulus
erat Jesu. Hic accessit ad Pilatum, et petiit corpus
Jesu. Hic accessit ad Pilatum, et petiit corpus
Jesu. Tunc Pilatus jussit reddi corpus. [CCCXLIX,
1.] Et accepto corpore, Joseph involvit illud in sindone
munda. Et posuit illud in monumento suo novo,
quod exciderat in petra. Et advolvit saxum magnum
ad ostium monumenti, et abiit. [CCCL, 6.]
Erat autem ibi Maria Magdalene, et altera Maria,
sedentes contra sepulcrum. [CCCLI, 10.] Altera autem
die, quae est post parasceven, convenerunt principes
sacerdotum et Pharisaei ad Pilatum, dicentes:
Domine, recordati sumus, quia seductor ille dixit
adhuc vivens: Post tres dies resurgam. Jube ergo
custodiri sepulcrum usque in diem tertium: ne forte
<pb n="0582C"/>
veniant discipuli ejus, et furentur eum, et dicant
plebi: Surrexit a mortuis. Et erit novissimus error
pejor priore. Ait illis Pilatus: Habetis custodiam,
ite, custodite sicut scitis. Illi autem abeuntes munierunt
sepulcrum, signantes lapidem, cum custodibus.</p>
<p>[ <hi>Cap.</hi> XXVIII. CCCLII, 2.] Vespere autem sabbati,
quae lucescit in prima sabbati, venit Maria Magdalene,
et altera Maria, videre sepulcrum. Et ecce
terrae motus factus est magnus. Angelus enim Domini
descendit de coelo: et accedens revolvit lapidem,
et sedebat super eum: erat autem aspectus
ejus sicut fulgur: et vestimentum ejus sicut nix.
[CCCLIII, 2.] Prae timore autem ejus exterriti sunt
custodes, et facti sunt velut mortui. Respondens
<pb n="0582D"/>
autem angelus dixit mulieribus: Nolite timere vos:
scio enim, quod Jesum, qui crucifixus est, quaeritis:
non est hic: surrexit enim, sicut dixit. Venite, et
videte locum, ubi positus erat Dominus. Et cito
euntes dicite discipulis ejus quia surrexit: et ecce
praecedit vos in Galileam: ibi eum videbitis. Ecce
praedixi vobis [CCCLIV, 2.] Et exierunt cito de monumento
cum timore et gaudio magno, currentes
<pb n="0583A"/>
nuntiare discipulis ejus. [CCCLV, 10.] Et ecce Jesus
occurrit illis, dicens: Avete. Illae autem accesserunt,
et tenuerunt pedes ejus, et adoraverunt eum.
Tunc ati illis Jesus: Nolite timere: ite, nuntiate fratribus
meis, ut eant in Galilaeam, ibi me videbunt.
Quae cum abiissent, ecce quidam de custodibus venerunt
in civitatem, et nuntiaverunt principibus
sacerdotum omnia quae facta fuerant. Et congregati
cum senioribus, consilio accepto, pecuniam copiosam
dederunt militibus, dicentes: Dicite quia discipuli
ejus nocte venerunt, et furati sunt eum, nobis
dormientibus. Et si hoc auditum fuerit a praeside,
nos suadebimus ei, et securos vos faciemus.
<pb n="0584A"/>
At illi accepta pecunia, fecerunt sicut erant edocti.
Et divulgatum est verbum istud apud Judaeos, usque
in hodiernum diem. Undecim autem discipuli abierunt
in Galilaeam, in montem, ubi constituerat illis
Jesus. Et videntes eum adoraverunt: quidam autem
dubitaverunt. Et accedens Jesus locutus est
eis, dicens: Data est mihi omnis potestas in coelo,
et in terra. Euntes ergo docete omnes gentes, baptizantes
eos in nomine Patris, et Filii, et Spiritus
sancti: docentes eos servare omnia quaecumque
mandavi vobis. Et ecce ego vobiscum sum
omnibus diebus, usque ad consummationem saeculi.</p>
<p>
          <emph>
            <pb n="0583"/> <hi>Explicit Evangelium secundum Matthaeum.</hi> </emph>
</p>
</div1>
</body>
  </text>
</TEI>