<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Apologia adversus libros Rufini</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 23</title>
           <idno>HieStr.ApAdLiR</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>IN LIBROS CONTRA RUFINUM ADMONITIO,</head>
<p> <hi>Dissensionis Hieronymum inter ac Rufinum longe notior historia est, quam nostra explicatione ut indigeat.
Causa mali tanti Latina versio librorum Origenis</hi> <foreign xml:lang="greek">περὶ Ἀρχῶν</foreign> <hi>fuit, quam presbyter Aquileiensis, sublesta utique
fide, elaboraverat Romae circa annum 398. Nam ut Origeniani dogmatis venena, subdolae interpretationis fuco
oblita, Latinis auribus tutius propinaret, praefationem operi praefixit, in qua Hieronymum figuratis laudibus
praedicabat, veluti Adamantii opinionum fautorem, suaeque sententiae socium: ipsum vero librum ab ascriptis
erroribus expurgatum opera sua jactabat. Sed cum multa essent adhuc quae christianas aures moverent, et minus
catholice dicta existimarentur, Pammachius et Oceanus Hieronymo auctores fuerunt, ut germanam ipse ejus
libri interpretationem vulgaret, nequaquam dissimulatis erroribus, quo se manifesto proderent; purgaretque adeo
suspicionem favoris in Origenem ab aemulo injectam, ne si criminantem convincere differret, consentire illi videretur.
 S. Doctor datis primum Rufino litteris, amice conquestus est: deinde anno 400 Origenis ipsum librum ita
ad finem vertit, ut haereses statim innotescerent: deditque una epistolam, in nostra recensione 84, Pammachio, et
Oceano, in qua calumniam omnem a se longe amovet, quove animo legerit aliquando, aut laudarit Origenem
absque pietatis periculo exponit. Hinc porro ingens in Ecclesia incendium exortum est; nam Rufinus Apologiam
pro sua fide ad Anastasium papam scribere compulsus, non tam pro se nisus est satisfacere, quam in sui
defensionem novas Hieronymo calumnias struere. Tum recrudescente in dies magis inimicitiae vulnere, tres Invectivarum
libros anno insequenti sive 401 in S. Doctorem procudit: quibus ille nondum lectis, sed tantum ex
ore amicorum ex parte auditis, respondet tribus hisce Apologeticis libris: quos ad annum 402 refero ex duobus
ipsiusmet Hieronymi testimoniis. Alterum circa finem primi libri, ubi</hi> post biennium <hi>se scribere profitetur, ex
quo</hi> edito brevi libello, <hi>praeconiis Rufini responderat: brevis enim libellus iste ipsa est ad Pammachium laudata
epistola 84, quae ad annum spectat 400. Alterum post medium</hi> II <hi>libri, ubi se ante</hi> annos ferme decem <hi>scripsisse</hi> 
de Illustribus viris <hi>dicit: compertum nempe est omnibus, anno 392 prodiisse librum illum, hosque
adeo inita ratione anno 402 ascribendos esse. Eorum porro summa est hujusmodi: In primo interpretationem
suam multis argumentis excusat, sibique diluit objecta crimina: altero Apologiam Rufini ad papam Anastasium
missam exagitat: tertio denique ejusdem Rufini litteris sibi cum Invectivarum codice missis respondet.</hi> </p>
<div3>
          <head>2.</head>
          <p>
 <hi>Nunc quid a nobis in illis recudendis praestitum sit, explicemus. Primo Rufini Invectivas, quas e regione
Hieronymianae Apologiae in adversa columna continenter P. Martianaeus apposuerat, loco movimus, et Hieronymianis
ipsis subnectimus. Neque enim ex ordine sententiae sententiis respondent, aut ubi in una columna aemulus
calumniam intentat, in altera criminis dilutio est; sed e contrario alter prout libet suo stomacho inservit et velitatur:
alter non lectis contra se libris, sed vulgo intellectis criminationibus occurrit. Quare praeposteram Martianaei
curam nemo non improbavit, natam ad creandum lectori laborem, ipsumque S. Doctoris contextum singulis paginis
intercipiendum. Secundo cum sit utile studiosis et commodum, authentica monumenta, quae scriptis auctoris
quem exornas, occasionem dederunt, vel quae ab ipso auctore impugnantur, scriptis iisdem annectere, nos huc
adscivimus primo Rufini libellum illum, sive Apologiam, aut confessionem fidei, quam ad papam Anastasium misit,
et quam Hieronymus toto secundo libro confutat; deinde ipsam quoque Anastasii super nomine Rufini epistolam,
quam illi toties tum alibi, tum maxime hisce in libris ingerit S. Doctor. Hactenus in eum tomum qui aliena
ac supposititia complectitur, rejectae sunt; sed in antiquis codicibus, quemadmodum de veteri Corbeiensi P. Coustantius
tradit, satis prudenter ipsis apponuntur Hieronymi libris, ejusque dispositionis doctissimo viro
ipse auctor Hieronymus videbatur. Denique lucubrationes omnes pleramque partem cum antiquis editionibus,
unam aut alteram cum vetustissimo Palatino - Vaticano 234 contulimus, saepe etiam emendamus.</hi> 
</p>
        </div3>
      </div1>

<div1>
        <head>LIBER PRIMUS.</head>

<pb n="0397"/>
<p>
          <pb n="0397A"/> <emph>457</emph> 1. Et vestris et multorum litteris didici, objici
mihi in schola Tyranni, lingua canum meorum ex
inimicis ab ipso <note>(Ps. LXVII, 24)</note>, cur <foreign xml:lang="greek">περὶ Ἀρχῶν</foreign> libros
in Latinum verterim. O impudentiam singularem!
accusant medicum quod venena prodiderit;
ut scilicet <foreign xml:lang="greek">φαρμακοπώλην</foreign> suum, non innocentiae
merito, sed criminis communione tueantur, quasi
culpam numerus peccantium minuat, et in personis,
non in rebus sit accusatio. Scribuntur contra me libri,
ingeruntur omnibus audiendi; et tamen non
eduntur, ut et simplicium corda percutiant, et mihi
facultatem pro me auferant respondendi. Novum
malitiae genus, accusare, quod prodi timeas: scribere,
quod occultes. Si sunt vera quae scribit, cur publicum
timuit? si falsa, cur scripsit? Olim pueri legimus:
<pb n="0397B"/>
Intemperantis esse arbitror scribere quidquam,
quod occultari velis <note>(Cicero lib. I Academ. Quaest.)</note>.
Rogo quis est iste dolor? Quid aestuant? quid insaniunt?
Quod praeconem repuli figuratum? quod nolui
me subdolo ore laudari? quod sub amici <emph>458</emph> nomine,
inimici insidias deprehendi? Frater et collega in
<pb n="0398A"/>
praefatiuncula vocor, et satis aperte exponuntur
crimina mea, quid scripserim, quibus in coelum Origenem
laudibus levaverim. Bono animo fecisse se
dicit. Et quomodo nunc eadem inimicus objicit, quae
tunc amicus laudaverat? Voluerat me in interpretatione
quasi praevium sequi; et auctoritatem operi
suo ex nostris opusculis mutuari. Suffecerat semel
dixisse, quod scripseram. Quid necesse fuit eadem
rursus iterare, et frequenter ingerere: et quasi nemo
sibi laudanti crederet, ipsa dicta replicare? Non est
tam sollicita de audientium fide, simplex et pura laudatio.
Quid metuit, ne illi sine testimoniis dictorum
meorum in meis laudibus non credatur? Videtis nos
intelligere prudentiam ejus et praedicationis diasyrticae
strophis in scholis saepe lusisse? Simplicitatem
<pb n="0398B"/>
obtendere non potest, in quo artifex deprehenditur
malitia. Semel, aut ut multum, bis errasse sit casus;
cur prudenter errat et crebro, <emph>459</emph> et sic per totum
texit errorem, ut mihi non liceat negare quod
laudat? Prudentis fuerat et amici, post reconciliatam
simultatem, etiam leves suspiciones fugere: ne quod
<pb n="0399A"/>
fortuito fecisset, consulto facere putaretur. Unde et
Tullius in Commentariis causarum pro Gabinio:
 « Ego, inquit, cum omnes amicitias tuendas semper
putavi summa religione et fide, tum eas maxime
quae essent ex inimicitiis revocatae in gratiam: propterea
quod integris amicitiis officium praetermissum,
imprudentiae, vel (ut gravius interpretemur) negligentiae
excusatione defenditur; post reditum in gratiam,
si quid est commissum, id non neglectum, sed
violatum putatur: nec imprudentiae, sed perfidiae
assignari solet. »  Flaccus Horatius quoque in Epistola
quam scribit ad Florum: <hi>Male,</hi> ait, <hi>sarta Gratia
nequidquam coit, et rescinditur.</hi> </p>
<div3>
          <head>2.</head>
          <p>
 <hi>Hilarius, Origenis interpres, et Ambrosius et Victorinus.
Tres libri Rufini.</hi> --Quid mihi nunc prodest,
<pb n="0399B"/>
quod simpliciter errasse se jurat? Ecce objiciuntur
mihi laudes ejus, et crimini datur simplicissimi
amici, non simplex, nec pura laudatio. Si auctoritatem
suo operi praestruebat, volens quos sequeretur
ostendere, habuit in promptu Hilarium Confessorem,
qui quadraginta ferme millia versuum Origenis in
Job et Psalmos transtulit. Habuit Ambrosium, cujus
pene omnes libri hujus sermonibus pleni sunt: et
Martyrem Victorinum, qui simplicitatem suam in eo
probat, dum nulli molitur insidias. De his omnibus
tacet, et quasi columnis Ecclesiae praetermissis, me
solum pulicem et nihili hominem per angulos consectatur.
Nisi forte eadem simplicitate, qua amicum
nescius accusavit, illos ignorasse se juret. Et quis
ei credet viro eruditissimo, et qui tantam habeat
<pb n="0399C"/>
scientiam Scriptorum veterum, maxime Graecorum,
ut dum peregrina sectatur, pene sua amiserit: quod
recentissimae memoriae viros et Latinos nesciat? Ex
quo apparet non tam me ab eo laudatum, quam illos
non accusatos: ut sive laus illa est (ut stultis persuadere
conatur) sive accusatio, ut ego ex vulneris
mei dolore sentio, nec in laude haberem aequalium
gloriam, nec in vituperatione solatium.</p>
        </div3>
<div3>
          <head>3.</head>
          <p>
 Teneo epistolas vestras, quibus accusatum me
scribitis esse: et hortamini <emph>460</emph> ut respondeam
criminanti; ne si tacuerim, videar crimen agnoscere.
Ad quas respondi, fateor: et quamvis laesus, sic amiciti
e jura servavi, ut me sine accusantis accusatione
defenderem: et quod unus Romae amicus objecerat,
a multis in toto orbe inimicis dicerem jactitatum, ut
<pb n="0399D"/>
non viderer homini, sed criminibus respondere.
Aliud est, si pro jure amicitiae accusatus tacere debui,
et dum lutatam habeo faciem, atque (ut ita dicam)
haeretico fetore conspersam, ne simplici quidem
aqua diluere, ne ille mihi fecisse putaretur injuriam.
Haec vox nec hominis est, nec ad hominem, aperte
amicum petere, et crimina ejus sub persona laudatoris
exponere: et illi ne hoc quidem liberum derelinqui,
ut se catholicum probet, et laudationem haeretici,
<pb n="0400A"/>
quae illi objicitur, non de assensu haereseos,
sed de ingenii exstitisse admiratione respondeat.
Placuerat ei, sive ut ipse vult videri, compulsus erat
in Latinam linguam vertere, quod nolebat. Quid necesse
fuit me latentem, et tantis maris atque terrarum
divisum spatiis inserere quaestioni? opponere
invidiae plurimorum, ut plus mihi laudando noceret,
quam sibi prodesset exemplo? Nunc quoque quia renui
laudatorem, et verso stylo docui me non esse,
quod meus necessarius praedicavit, dicitur furere, et
 tres contra me libros venustate Attica texuisse:
eadem accusans, quae ante laudaverat, et objiciens
mihi in translatione Origenis nefaria dogmata, de
quo in Praefatiuncula laudationis suae dixerat:  « Sequar
regulam praecessorum, et ejus praecipue viri,
<pb n="0400B"/>
cujus superius fecimus mentionem: qui cum ultra
septuaginta libellos Origenis, quos Homiliticos appellavit,
aliquantos etiam de tomis in Apostolom
scriptis, transtulisset in Latinum: in quibus cum
aliquanta offendicula inveniantur in Graeco, ita elimavit
omnia interpretando atque purgavit, ut nihil
in illis quod a fide nostra discrepet, Latinus lector
inveniat. Hunc ergo etiam nos, licet non eloquentiae
viribus, disciplinae tamen regulis in quantum possumus,
sequimur. » </p>
        </div3>
<div3>
          <head>4.</head>
          <p>
 <hi>Fides Romana Catholicorum est.</hi> --Certe haec
illius verba sunt, negare non potest. Ipsa styli elegantia
et sermo compositus, quodque his majus est, <emph>461</emph> 
 simplicitas Christiana, auctoris sui characterem
probant. Aliud est, si ista Eusebius depravavit,
<pb n="0400C"/>
 et accusator Origenis, meique studiosus, in uno
eodemque opere et illum et me vel errasse, vel bene
sensisse testatus est. Non potest me nunc inimicus
haereticum dicere, quem a fide sua dudum non discrepare
praefatus est. Simulque et hoc ab eo quaero,
quid sibi velit sermo moderatus et dubius? Nihil,
inquit, in illis quod a fide nostra discrepet, Latinus
lector inveniet. Fidem suam quam vocat? Eamne
qua Romana pollet Ecclesia? an illam, quae in Origenis
voluminibus continetur? Si Romanam responderit,
ergo Catholici sumus, qui nihil de Origenis errore
transtulimus. Sin autem Origenis blasphemia,
fides illius est: dum mihi inconstantiae crimen impingit,
se haereticum probat. Sive bene credit laudator
meus, confessione sua me assumit in socium; sive
<pb n="0400D"/>
male, ostendit me ideo ante laudatum, quia participem
sui putabat erroris. Sed adversus illos libros,
qui per angulos garriunt, et furtiva accusatione me
mordent, cum editi fuerint, et de tenebris ad lucem
processerint, atque ad nos vel studio fratrum, vel
temeritate aemulorum potuerint pervenire, respondere
conabor. Neque enim magnopere formidandi
sunt, quos metuit auctor suus prodere, et tantum
confederatis legendos esse decrevit. Tunc aut agnoscam
<pb n="0401A"/>
crimina, aut diluam, aut in accusatorem quae
sunt objecta retorquebo: et ostendam quod hucusque
silentium modestiae fuerit, non male conscientiae.</p>
        </div3>
<div3>
          <head>5.</head>
          <p>
 <hi>Auctor sese excusat.</hi> --Interim apud tacitum
lectoris judicium purgatum me esse volui, et gravissimum
inter amicos crimen refellere, ne prior
laesisse videat, qui et vulneratus nequaquam contra
persecutorem tela direxi; sed meo tantum vulneri
admovi manum. Quem obsecro, ut absque praejudicio
personarum, culpam in eum referat, qui lacessivit.
Nec laesisse contentus, quasi adversus elinguem
semperque taciturum, tres elucubravit libros, et <foreign xml:lang="greek">ἀντιθέσεις</foreign>
 Marcionis de meis opusculis fabricatus est.
Gestit animus, et illius repente doctrinam, et meam
insperatam vecordiam <emph>462</emph> cognoscere. Fortasse
<pb n="0401B"/>
brevi tempore didicit, quod nos docere debeat; et
quod illum scire nullus putabat, subitum eloquentiae
flumen ostendet. <hi>Sic pater ille Deum faciat: sic magnus
Iesus <note>(Ex Virgil. lib. X Aeneid.)</note>
          </hi>. Incipiat conferre
manum. Quamvis libraverit accusationis suae
hastas, et totis adversum nos viribus intorserit, credimus
in Dominum Salvatorem, quod scuto circumdabit
nos veritas ejus; et cum Psalmista cantare poterimus: <hi>Sagittae parvulorum factae sunt plagae eorum <note>(Psal. LXIII, 8)</note>
          </hi>.
Et, <hi>Si constiterint adversum me castra,
non timebit cor meum. Si steterit adversum me
praelium, in hoc ego sperabo <note>(Psal. XXVI, 3, 4)</note>
          </hi>. Sed
haec alias. Nunc ad id quod coepimus, revertamur.</p>
        </div3>
<div3>
          <head>6.</head>
          <p>
 <hi>Cur Latine verterit Origenis Periarchon? Didymus
propugnator Origenis.</hi> --Objiciunt mihi sectatores
<pb n="0401C"/>
ejus, <hi>cerealiaque arma Expediunt fessi rerum <note>(Aeneid. lib. I)</note>
          </hi>,
quare <foreign xml:lang="greek">περὶ Ἀρχῶν</foreign> libros Origenis
noxios, et Ecclesiasticae fidei repugnantes, in Latinum
sermonem verterim. Ad quos brevis et succincta
responsio est: Tuae me, frater Pammachi, et
tuorum litterae compulerunt, dicentes illos ab alio
fraudulenter esse translatos, et interpolata nonnulla,
et vel addita vel mutata. Ac ne parvam Epistolis
haberem fidem, misistis exemplaria ejusdem translationis,
cum praefatiuncula laudatrice mea. Quae
cum legissem, contulissemque cum Graeco, illico
animadverti quae Origenes de Patre et Filio et Spiritu
Sancto impie dixerat: et quae Romanae aures
ferre non poterant, in meliorem partem ab interprete
commutata. Caetera autem dogmata, de Angelorum
<pb n="0401D"/>
ruina, de animarum lapsu, de resurrectionis
praestigiis, de mundo, vel intermundiis Epicuri, de
restitutione omnium in aequalem statum, et multo
his deteriora: quae longum esset retexere, vel ita
<pb n="0402A"/>
vertisse, ut in Graeco invenerat, vel de Commentariolis
Didymi, qui Origenis apertissimus propugnator
est, exaggerata et firmiora posuisse: ut qui in
Trinitate catholicum legerat, in aliis haereticum non
caveret.</p>
        </div3>
<div3>
          <head>7.</head>
          <p>
 Alius forsitan, qui non esset amicus ejus, diceret:
aut totum muta, quod malum est: aut totum
prode, quod optimum putas. Si propter simplices
noxia quaeque detruncas, et ea quae ab haereticis addita
simulas, in <emph>463</emph> peregrinum non vis transferre
sermonem, cedo quidquid est noxium. Sin autem
veritatis fidem in translatione conservas, cur alia
mutas, et alia dimittis intacta? Quamquam aperta
confessio est in eodem Prologo, emendasse te prava,
et optima reliquisse. Ex quo non interpretis libertate,
<pb n="0402B"/>
sed scriptoris auctoritate teneberis, si quid in
his quae vertisti, haereticum comprobetur; et manifesti
criminis argueris, idcirco te veneni calicem circumlinere
melle voluisse, ut simulata dulcedo, virus
pessimum tegeret. Haec et multo his duriora inimicus
diceret: et te, non ut interpretem mali operis,
sed ut astipulatorem in jus Ecclesiae traheret.
Ego autem memet tantum defendisse contentus, in
libris <foreign xml:lang="greek">περὶ Ἀρχῶν</foreign> simpliciter quod in Graeco habebatur
expressi: non ut crederet lector his quae interpretabar;
sed ne crederet illis, quae tu ante transtuleras.
Duplex in opere meo utilitas fuit, dum et haereticus
auctor proditur, et non verus interpres arguitur.
Ac ne quis me putaret his consentire quae verteram,
interpretationis necessitatem praefatione munivi,
<pb n="0402C"/>
et docui, quibus lector non deberet credere.
Prior translatio laudem Auctoris continet: secunda
vituperationem. Illa lectorem provocat ad credendum;
ista ad non credendum movet. Ibi et ego invitus
laudator assumor; hic intantum non laudo quem
transfero, ut cogar accusare laudantem. Eadem res
non eadem mente perfecta est; immo unum iter diversos
exitus habuit. Abstulit quae erant, dicens ab
haereticis depravata; et addidit quae non erant, asserens
ab eodem in locis aliis disputata: quod nisi
ipsa loca monstraverit, unde transtulisse se dicit,
probare non poterit. Mihi studio fuit nihil mutare de
vero. Ad hoc enim interpretabar, ut mala interpretata
convincerem. Putatis me interpretem? Proditor
fui: prodidi haereticum, ut Ecclesiam ab haeresi
<pb n="0402D"/>
vindicarem. Cur Origenem in quibusdam ante laudaverim,
praelatus <emph>464</emph> huic operi ostendit liber.
Nunc sola interpretationis meae causa redditur, quae
cum pietatis habeat voluntatem, non debeo impietatis
<pb n="0403A"/>
argui, prodens impium, quod quasi pium Ecclesiis
tradebatur ( <hi>Epistola ad Pammachium et Oceanum</hi> ).</p>
        </div3>
<div3>
          <head>8.</head>
          <p>
 <hi>Eusebius signifer Arianae factionis.</hi> --Septuaginta 
libros ejus, ut meus necessarius criminatur, in
Latinum verteram, et multa de tomis. Numquam de
opere meo fuit quaestio, numquam Roma commota
est. Quid necesse erat Latinis auribus tradere,
quod detestatur et Graecia, quod orbis accusat?
Ego per tot annos tam multa convertens, nunquam
scandalo fui. Tu ad primum et solum opus, ignotus
prius, temeritate factus es nobilis. Docet ipsa Praefatio,
et Pamphili martyris librum pro defensione
Origenis a te esse translatum. Et hoc agis totis viribus,
ut cujus fidem martyr probat, Ecclesia non refutet.
Sex libros (ut ante jam dixi) Eusebius Caesariensis
<pb n="0403B"/>
episcopus, Arianae quondam signifer factionis,
pro Origene scripsit, latissimum et elaboratum
opus; et multis testimoniis approbavit, Origenem
juxta se catholicum, id est, juxta nos Arianum esse.
Horum tu primum librum vertis sub nomine martyris.
Et miramur, si me homunculum parvi pretii,
Origenis laudatorem velis, cum martyri calumniam
feceris? Paucisque testimoniis de Filio Dei et Spiritu
sancto commutatis, quae sciebas displicitura Romanis,
caetera usque ad finem integra dimisisti; hoc
idem faciens in Apologia, quasi Pamphili, quod et
in Origenis <foreign xml:lang="greek">περὶ Ἀρχῶν</foreign> translatione fecisti. Si iste
Pamphili liber est, de sex libris quis erit primus
Eusebii? In ipso volumine, quod tu Pamphili simulas,
sequentium librorum facta mentio est. In secundo
<pb n="0403C"/>
quoque et reliquis dicit Eusebius, quod in primo libro
ante jam dixerat, et quod eadem repetere non
debeat. Si totum opus Pamphili est, cur reliquos libros
non transfers? Si alterius, cur nomen immutas?
Taces; ipsae res loquuntur: videlicet ut crederent
martyri, <emph>465</emph> qui Arianorum principem detestaturi
erant.</p>
        </div3>
<div3>
          <head>9.</head>
          <p>
 <hi>Pamphilus martyr nihil omnino scripsit.</hi> --Quid
tibi animi fuisse dicam, amice simplicissime? tene
potuisse haeretici hominis libro, martyris nomen
imponere, et ignaros sub auctoritate testis Christi,
<pb n="0404A"/>
Origenis facere defensores? Pro eruditione qua
polles et inclytus <foreign xml:lang="greek">συγγραφεὺς</foreign> in Occidente laudaris,
ita ut <foreign xml:lang="greek">κορυφαῖον</foreign> te omnes tuae partis nominent, non
reor te ignorasse Eusebii <foreign xml:lang="greek">σύνταγμα,</foreign> et Pamphilum
martyrem nihil omnino operis condidisse. Ipse enim
Eusebius amator et praeco et contubernalis Pamphili
tres libros scripsit elegantissimos, vitam Pamphili
continentes: in quibus cum caetera miris laudibus
praedicaret, humilitatemque ejus ferret in coelum,
etiam hoc in tertio libro addidit:  « Quis studiosorum
amicus non fuit Pamphili? Si quos videbat ad
victum necessariis indigere, praebebat large quae
poterat. Scripturas quoque sanctas non ad legendum
tantum, sed et ad habendum, tribuebat promptissime.
Nec solum viris, sed et feminis, quas vidisset lectioni
<pb n="0404B"/>
deditas. Unde et multos codices praeparabat, ut cum
necessitas poposcisset, volentibus largiretur. Et ipse
quidem proprii operis nihil omnino scripsit, exceptis
epistolis, quas ad amicos forte mittebat; intantum
se humilitate dejecerat. Veterum autem tractatus
Scriptorum legebat studiosissime, et in eorum meditatione
jugiter versabatur. » </p>
        </div3>
<div3>
          <head>10.</head>
          <p>
 <hi>Thophilus et Anastasius Origenem haereticum
dicebant.</hi> --Defensor Origenis, et laudator Pamphili,
dicit Pamphilum nihil omnino scripsisse, nec proprii
quidquam condidisse sermonis. Et hoc dicit jam
Pamphilo martyrio coronato, ne habeas suffugium
post editos ab Eusebio libros, hoc Pamphilum scripsisse.
Quid facies? Eo libro quem sub nomine martyris
edidisti, vulneratae sunt conscientiae plurimorum.
<pb n="0404C"/>
Non valet apud eos super Origenis damnatione
episcoporum auctoritas, quem putant a Martyre praedicatum.
Quid facient epistolae Theophili episcopi?
quid papae Anastasii in toto orbe haereticum persequentes,
cum <emph>466</emph> liber tuus sub nomine Pamphili
editus pugnet contra Epistolas eorum, et Episcopali
nomini testimonium Martyris opponatur? Quod fecisti
in libris <foreign xml:lang="greek">περὶ Ἀρχῶν,</foreign> hoc facito et in isto volumine <foreign xml:lang="greek">ψευδεπιγράφῳ.</foreign>
 Audi consilium amici, non te
poeniteat artis tuae: vel dicito, tuum non esse, vel ab
Eusebio presbytero depravatum. Unde probari tibi
<pb n="0405A"/>
poterit, quod a te translatum est? Non manus tua
tenetur: non tantae es eloquentiae, ut nullus te possit
imitari. Aut certe si res ad probationem venerit, et
impudentiam frontis oppresserint testimonia plurimorum,
palinodiam Stesichori more cantato. Melius
est te poenitere facti tui, quam et martyrem in calumnia,
et deceptos in errore persistere. Nec erubescas
de commutatione sententiae: non es tantae
auctoritatis et famae, ut errasse te pudeat. Imitare
me, quem plurimum amas, sine quo nec vivere, nec
mori potes: et mecum clama, quae ego laudatus a te
in defensione mei locutus sum.</p>
        </div3>
<div3>
          <head>11.</head>
          <p>
 <hi>Quid Eusebius objiciebat Methodio martyri. Eusebii
opuscula ab Hieronymo translata.</hi> --Eusebius
Caesariensis episcopus, cujus supra memini, in sexto
<pb n="0405B"/>
libro <foreign xml:lang="greek">ἀπολογίας</foreign> Origenis, hoc idem objicit Methodio
episcopo et martyri, quod tu in meis laudibus criminaris,
et dicit: Quomodo ausus est Methodius nunc
contra Origenem scribere, qui haec et haec de Origenis
locutus est dogmatibus? Non est hujus loci pro
martyre loqui: neque enim omnia in locis omnibus
disserenda sunt. Nunc tetigisse sufficiat hoc ab Ariano
homine objici clarissimo et eloquentissimo martyri,
quod tu in me et amicus laudas, et offensus accusas.
Habes occasionem et de praesenti loco, si velis, mihi
calumniam struere, cur nunc et Eusebio detraham,
quem in alio loco ante laudavi? Alterum quidem
nomen Eusebii; sed eadem quae super Origenis
vobabulo est calumnia. Laudavi Eusebium in Ecclesiastica
Historia: in digestione Temporum: in descriptione
<pb n="0405C"/>
sanctae Terrae; et haec ipsa opuscula in Latinum
vertens, meae linguae hominibus dedi. Num ex
eo Arianus sum, quia Eusebius qui hos libros condidit,
Arianus est? Si ausus fueris <emph>467</emph> me haereticum
dicere, memento Praefatiunculae <foreign xml:lang="greek">περὶ Ἀρχῶν,</foreign> in
qua fidei tuae me esse testaris: simulque obsecro, ut
amicum quondam tuum expostulantem patienter audias.
Contra alios digladiaris, aut facis calumniam,
aut pateris. Quos accusas, et a quibus accusaris,
ordinis tui sunt: recte an perperam, vos videritis.
Mihi etiam vera accusatio contra fratrem displicet:
nec reprehendo alios, sed dico quid ipse non facerem.
Tantis spatiis terrarum separatus quid peccavi
in te? quid commerui? An quia Origenisten me
non esse respondi? Numquid defensio mea, accusatio
<pb n="0405D"/>
tua est? Et tu si non es Origenistes, vel
non fuisti, credo juranti; si fuisti, suscipio poenitentem.
Quid doles, si id sum, quod esse te dicis? An
quia <foreign xml:lang="greek">περὶ Ἀρχῶν</foreign> Origenis libros post te transferre
ausus sum, et interpretatio mea suggillatio putatur
operis tui? Quid poteram facere? Missa mihi est
laudatio tua, id est, accusatio mea. Tam fortiter me
prolixeque laudaveras, ut si tuis laudibus acquievissem,
omnes haereticum me putarent. Vide quid
<pb n="0406A"/>
Romanae ad me Epistolae clausula teneat:  « Purga
suspiciones hominum, et convince criminantem; ne
si dissimulaveris, consentire videaris »  ( <hi>Epistola
Pammachii et Oceani</hi> ). Tali constrictus articulo,
interpretaturus eosdem libros, ausculta quid scripserim:
 « Hoc mihi praestiterunt amici mei (non
dixi amicus meus, ne te viderer arguere) ut si tacuero,
reus; si respondero, inimicus judicer. Dura
utraque conditio, sed e duobus eligam quod levius
est. Simultas redintegrari potest: blasphemia veniam
non meretur <note>( <hi>Epist. ad Pamm. et Ocean</hi> )</note>. Animadvertis
invito mihi et repugnanti hoc onus impositum;
et futuram ex hujuscemodi opere simultatem, necessitatis
excusatione curatam? Si interpretatus
esses libros <foreign xml:lang="greek">περὶ Ἀρχῶν</foreign> absque meo nomine, recte
<pb n="0406B"/>
querereris in reprehensionem tuam a me postea esse
translatos. Nunc autem injuste doles, in eo opere a
me tibi esse responsum, in quo a te laudando accusatus
sum. Quam enim tu laudem vocas, omnes accusationem
intelligunt. Constet apud te, quod accusaveris;
et non indignaberis, quod responderim. Esto,
tu bono animo scripseris, et homo innocens et amicus
fidissimus, de cujus numquam egressum est ore
mendacium, me <emph>468</emph> nescius vulneraris: quid ad
me, qui percussus sum? Num idcirco curari non debeo,
quia tu me bono animo vulnerasti? Confossus
jaceo, stridet vulnus in pectore: candida prius sanguine
membra turpantur, et tu mihi dicis: Noli manum
adhibere vulneri, ne ego te videar vulnerasse?
Quamquam et ipsa translatio magis Origenem quam
<pb n="0406C"/>
te arguit. Tu enim emendasti quae addita ab haereticis
arbitratus es. Ego prodidi, quod ab illo scriptum
Graecia universa conclamat. Quis rectius arbitratus
sit, nec meum, nec tuum judicium est. Utriusque
scripta censoriam lectoris virgulam sentiant. Tota
illa Epistola, qua pro me satisfacio, contra haereticos
et accusatores meos dirigitur: quid ad te, qui et
orthodoxum et laudatorem meum te esse dicis, si
asperior sum in haereticos, et illorum in publicum
strophas profero? Laetare invectione mea; ne si dolueris,
haereticus esse videaris. Quando sine nomine
contra vitia scribitur; qui irascitur, accusator sui
est. Prudentis hominis fuerat, etiam si dolebat, dissimulare
conscientiam; et cordis nubilum, frontis
serenitate discutere.
<pb n="0406D"/>
</p>
        </div3>
<div3>
          <head>12. </head>
          <p>
 <hi>Epistolae Theophili et Epiphanii, et Imperatorum
scripta adversus Origenem.</hi> --Alioqui, si quidquid
contra Origenem et sectatores ejus dicitur, in te
dictum putas; ergo et epistolae papae Theophili et
Epiphanii, et aliorum episcoporum, quas nuper ipsis
jubentibus transtulit, te petunt, te lacerant. Imperatorum
quoque scripta, quae de Alexandria et Aegypto
Origenistas pelli jubent, me suggerente, dictata sunt.
Ut Romanae urbis Pontifex miro eos odio detestetur,
<pb n="0407A"/>
meum consilium fuit. Ut totus orbis post translationem
tuam in Origenis odia exarserit, quem antea
simpliciter lectitabat, meus operatus est stylus. Si
tantum possum, miror cur me non metuas. Ego ille
moderatus in epistola publica <note>(Epist. 81 ad Rufin.)</note>,
qui diligenter cavi, ne quid in te dictum putares,
scripsi ad te statim brevem Epistolam, expostulans
super laudibus tuis. Quam, quia Romae non eras,
amici mei tibi mittere noluerunt, eo quod te dicerent
cum sodalibus tuis indigna nomine Christiano
de mea conversatione jactitare. Cujus exemplum
huic volumini subdidi, ut scias quantum dolorem,
quanta moderatione necessitudinis temperavi. <emph>469</emph>
</p>
        </div3>
<div3>
          <head>13.</head>
          <p>
 <hi>Judaeus Hieronymi praeceptor. Gregorius
Nazianzenus magister Hieronymi. Huillus Judaeus.
<pb n="0407B"/>
Psalmi sine titulo.</hi> --Audio praeterea te quaedam de
epistola mea philosophice carpere, et hominem rugosae
frontis adductique supercilii, Plautino in me
sale ludere, eo quod Barrabam Judaeum dixerim
praeceptorem meum. Nec mirum si pro BAR-ANINA,
ubi est aliqua vocabulorum similitudo, scripseris <hi>Barrabam,</hi> 
 cum tantam habeas licentiam nominum
immutandorum; ut de Eusebio Pamphilum, de haeretico
martyrem feceris. Cavendus homo, et mihi
maxime declinandus, ne me repente, dum nescio, de
Hieronymo Sardanapalum nomines. Audi ergo, sapientiae
columen, et norma Catonianae severitatis.
Ego non illum magistrum dixi; sed meum in Scripturas
sanctas studium volui comprobare, ut ostenderem
me sic legisse Origenem, quomodo et illum audieram.
<pb n="0407C"/>
Neque enim Hebraeas litteras a te discere
debui. An injuria tibi facta est, quod pro te Apollinarium,
Didymumque sectatus sum? Numquid in
illa epistola Gregorium virum eloquentissimum non
potui nominare? Quis apud Latinos par sui est?
quo ego magistro glorior et exsulto. Sed eos tantum
posui, qui in reprehensione erant, ut similiter me
Originem, non ob fidei veritatem, sed ob eruditionis
meritum legisse testarer. Ipse Origenes, et Clemens
et Eusebius, atque alii complures, quando de
Scripturis aliqua disputant, et volunt approbare
quod dicunt, sic solent scribere: <hi>Referebat mihi
Hebraeus;</hi> et, <hi>audivi ab Hebraeo:</hi> et, <hi>Hebraeorum ista
<pb n="0408A"/>
sententia est.</hi> Certe etiam Origenes Patriarchen
 Huillum, qui temporibus ejus fuit, nominat: et
tricesimum tomum in Isaiam, in cujus fine edisserit: <hi>Vae tibi, civitas Ariel, quam expugnavit David,</hi> 
 illius
expositione concludit; et cum aliter prius sensisse
se dicat, doctum ab illo, id quod est verius,
confitetur. Octogesimum quoque nonum Psalmum,
qui scribitur: <hi>Oratio Moysi hominis Dei,</hi> et reliquos
undecim, qui non habent titulos, secundum Huilli
expositionem, ejusdem Moysi putat, <emph>470</emph> nec dedignatur
Hebraeam Scripturam interpretans per
singula loca, quid Hebraeis videatur, inserere.</p>
        </div3>
<div3>
          <head>14.</head>
          <p>
 <hi>Origenes damnatus.</hi> --Lectis nuper papae
Theophili epistolis, in quibus Origenis exponit errores,
dicitur obturasse aures suas, et auctorem
<pb n="0408B"/>
tanti mali clara cum [ <hi>Al.</hi> coram] omnibus voce
damnasse, et dixisse: usque ad illud tempus se
ignorasse, quod tam nefaria scripserit. Non recuso,
nec dico quod alius diceret forsitan, non potuisse
eum ignorare, quod interpretatus est, cujus Apologiam
scriptam ab haeretico sub nomine martyris edidit:
cujus defensionem etiam proprio volumine
professus est: adversum quod in sequentibus, si
dictandi spatium fuerit, disputabo. Hoc loquor, cui
contradicere non potest. Si illi licet non intellexisse
quod transtulit, quare mihi non liceat ignorasse libros <foreign xml:lang="greek">περὶ Ἀρχῶν,</foreign>
 quos ante non legi; et eas tantum
Homilias legisse, quas transtuli, in quibus nihil
esse mali, ipsius testimonium est? Sin autem contra
sententiam suam nunc me in eis arguit, in quibus
<pb n="0408C"/>
ante laudaverat, undique strictus tenebitur. Aut enim
idcirco me haereticum hominem laudavit, quia ejusdem
mecum dogmatis erat: aut nunc frustra inimicus
accusat, quem prius ut orthodoxum praedicavit.
Sed forsitan tunc errores meos quasi amicus tacuit;
et nunc iratus profert quod prius celaverat.</p>
        </div3>
<div3>
          <head>15.</head>
          <p>
 <hi>Comment. in epist. ad Ephes. tuetur.</hi> --Quamquam
non mereatur fidem inconstantia, et professae
inimicitiae suspicionem habeant mendacii: tamen
audacter conferam gradum, volens scire quid haereticum
scripserim, ut aut cum illo agam poenitentiam,
et Origenis mala ignorasse me jurem, ac nunc
primum a papa Theophilo didicisse impietates ejus:
<pb n="0409A"/>
aut certe doceam me quidem bene sensisse, sed illum
more suo non intelligere. Neque enim fieri potest
ut in eisdem ad Ephesios libris, quos ut audio,
criminatur, et bene et male dixerim; et de eodem
fonte dulce amarumque processerit: ut qui toto
opere damnaverim eos, qui credunt animas ex Angelis
conditas, subito mei oblitus <emph>471</emph> id defenderem
quod ante damnavi. Stultitiam mihi objicere
non potest, quem disertissimum et eloquentissimum
in suis opusculis praedicavit. Alioqui stulta verbositas,
rabulae potius et garruli hominis, quam eloquentis
putanda est. Quid in libris proprie accuset,
ignoro. Fama enim ad me criminum ejus, non
scripta venerunt: et stultum est juxta Apostolum,
pugnis aerem verberare. Tamen in incertum respondebo,
<pb n="0409B"/>
donec ad certa perveniam: <foreign xml:lang="greek">ἀντίζηλον</foreign> meum
docebo senex, quod puer didici, multa esse genera
dictionum; et pro qualitate materiae, non solum sententias,
 sed et Scripturarum verba variari.</p>
        </div3>
<div3>
          <head>16.</head>
          <p>
 <hi>Commentarii quid operis habeant. Donatus praeceptor
Hieronymi.</hi> --Chrysippus et Antipater inter
spineta versantur. Demosthenes et Aeschynes contra
se invicem fulminant. Lysias et Isocrates dulciter
fluunt. Mira in singulis diversitas, sed omnes in suo
perfecti sunt. Lege ad Herennium Tullii libros, lege
Rhetoricos ejus: aut, quia illa sibi dicit inchoata et
rudia excidisse de manibus, revolve tria volumina
de Oratore, in quibus introducit eloquentissimos illius
temporis oratores, Crassum et Antonium disputantes;
et quartum Oratorem, quem jam senex
<pb n="0409C"/>
scribit ad Brutum: tunc intelliges aliter componi
Historiam, aliter Orationes, aliter Dialogos, aliter
Epistolas, aliter Commentarios. Ego enim in Commentariis
ad Ephesios sic Origenem et Didymum et
Apollinarium secutus sum (qui certe contraria inter
se habent dogmata) ut fidei meae non amitterem veritatem.
Commentarii quid operis habent? Alterius
dicta edisserunt, quae obscure scripta sunt, plano
<pb n="0410A"/>
sermone manifestant: multorum sententias replicant;
et dicunt: Hunc locum quidam sic edisserunt:
alii sic interpretantur: illi sensum suum et intelligentiam
his testimoniis, et hac nituntur ratione
firmare: ut prudens Lector, cum diversas explanationes
legerit, et multorum vel probanda, vel improbanda
didicerit, judicet quid verius sit: et
quasi bonus trapezita, adulterinae monetae pecuniam
reprobet. Num diversae interpretationis, et contrariorum <emph>472</emph> 
 inter se sensuum tenebitur reus, qui in
uno opere quod edisserit, expositiones posuerit plurimorum?
Puto quod puer legeris Aspri in Virgilium et
Sallustium Commentarios, Vulcatii in Orationes Ciceronis,
Victorini in Dialogos ejus et in Terentii Comoedias,
praeceptoris mei Donati aeque in Virgilium,
<pb n="0410B"/>
et aliorum in alios: Plautum videlicet, Lucretium,
Flaccum, Persium atque Lucanum. Argue interpretes
eorum, quare non unam explanationem secuti sint: et
in eadem re quid vel sibi, vel aliis videatur, enumerent.</p>
        </div3>
<div3>
          <head>17.</head>
          <p>
 <hi>Vitia sermonis Rufini.</hi> --Praetermitto Graecos,
quorum tu jactas scientiam, et dum peregrina
sectaris, pene tui sermonis oblitus es: ne veteri
proverbio, Sus Minervam docere videar, et in silvam
ligna portare. Illud miror, quod Aristarcus
nostri temporis puerilia ista nescieris. Quamquam
tu occupatus in sensibus, et ad struendam mihi
calumniam cernulus, Grammaticorum et oratorum
praecepta contempseris, parvipendes <foreign xml:lang="greek">ὑπέρβατα</foreign> post
anfractus reddere, asperitatem evitare consonantium,
hiulcam fugere dictionem. Ridiculum est debilitati
<pb n="0410C"/>
et fracti totius corporis vulnera pauca monstrare.
Non eligo quod reprehendam, eligat ipse
quod vitio careat. Ne illud quidem Socraticum nosse
debuerat: Scio quid nescio:
</p>
          <l>Navem agere ignarus navis timet; abrotanum aegro</l>
<l>Non audet, nisi qui didicit, dare. Quod medicorum est,</l>
<l>Promittunt medici: tractant fabrilia fabri.</l> 
<l>Scribimus indocti, doctique poemata passim.</l>
          <p>  <note>(Horat., epist. I ad August.)</note> 

<pb n="0411A"/>
Nisi forte se litteras non didicisse jurabit; quos nos
illi et absque juramento perfacile credimus: vel ad
Apostolum confugiet profitentem: <hi>Et si imperitus
sermone, non tamen scientia <note>(I Cor. XI, 6)</note>
          </hi>. Ille Hebraeis
litteris eruditus, et ad pedes doctus Gamalielis,
quem non erubescit, jam Apostolicae dignitatis,
magistrum dicere, Graecam facundiam contemnebat,
vel certe, quod erat humilitatis, dissimulabat: ut
praedicatio ejus, non in persuasione <emph>473</emph> verborum,
sed in signorum virtute consisteret: spernens alienas
opes, qui in suis dives erat: quamquam ad imperitum,
et per singulas instar tui sententias corruentem,
numquam pro tribunali Festus diceret: <hi>Insanis, Paule: insanis: multae te litterae ad insaniam
convertunt 
 <note>(Act. XXVI, 24)</note>
          </hi>. Tu qui in Latinis mussitas,
<pb n="0411B"/>
et testudineo gradu moveris potius, quam incedis:
vel Graece debes scribere, ut apud homines
Graeci sermonis ignaros, aliena scire videaris: vel si
Latina tentaveris, ante audire Grammaticum, ferulae
manum subtrahere, et inter parvulos <foreign xml:lang="greek">ἀθηνο γέρον</foreign>
artem loquendi discere. Quamvis Craesos quis spiret
et Darios, litterae marsupium non sequuntur. Sudoris
comites sunt et laboris: sociae jejuniorum, non
saturitatis: continentiae, non luxuriae. Demosthenes
plus olei quam vini expendisse dicitur, et omnes
opifices nocturnis semper vigiliis praevenisse. Quod
ille in una littera fecit exprimenda, ut a cane <hi>rho</hi> 
disceret, tu in me criminaris, quare homo ab homine
Hebraeas litteras didicerim. Inde est quod quidam
 inerudite sapientes remanent, dum nolunt discere
<pb n="0411C"/>
quod ignorant. Nec Horatium audiunt commonentem:
</p>
          <l> Cur nescire pudens prave, quam discere malo?</l>
          <p> 
Loquitur et Sapientia, quam sub nomine Salomonis
legimus: <hi>In malevolam animam numquam intrabit
sapientia, nec habitabit in corpore subdito peccatis.
Spiritus enim sanctus eruditionis fugiet dolum, et
recedet a cogitationibus stultis <note>(Sap. I, 4, 5)</note>
          </hi>. Aliud
est, si vulgi lectione contenti, doctorum aures despiciunt;
et contemnunt illud elogium, quo procax
imperitia denotatur:
</p>
          <l>. . . . . . . Non tu in triviis, indocte, solebas,</l>
<l>Stridenti miserum stipula disperdere carmen?</l>
          <p> 

<pb n="0412A"/>
Quasi non cirratorum turba Milesiarum in scholis
figmenta decantet: et testamentum Suis, Bessorum
cachinno membra concutiat, atque inter scurrarum
epulas, nugae istiusmodi frequententur. Quotidie in
plateis fictus hariolus stultorum nates verberat, et
obtorto <emph>474</emph> scorpione dentes mordentium quatit:
et miramur si imperitorum libri lectorem inveniant?</p>
        </div3>
<div3>
          <head>18.</head>
          <p>
 Indignantur quare Origenistas scripserim inter
se orgiis mendaciorum foederari. Nominavi librum,
in quo hoc scriptum legerim; id est, sextum Stromateon
Origenis, in quo Platonis sententiae, nostrum
dogma componens, ita loquitur: Plato in tertio de
Republica libro:  « Veritas quoque sectanda magnopere
est. Si enim, ut paulo ante rectissime dicebamus,
Deo indecens et inutile mendacium est, hominibus
<pb n="0412B"/>
quandoque utile (ut utantur eo quasi condimento
atque medicamine); nulli dubium est, quin
hujusmodi licentia medicis danda sit, et ab imprudentibus
removenda. Vera, inquit, asseris: ergo
principes urbium, si quibus et aliis hoc conceditur,
oportet aliquando mentiri, vel contra hostes, vel
pro patria et civibus. Ab aliis vero qui uti mendacio
nesciunt, auferendum est omne mendacium. »  Origenes:
 « Et nos igitur illius praecepti memores: <hi>Loquimini veritatem unusquisque cum proximo suo <note>(Ephes. IV, 25)</note>
          </hi>,
non debemus dicere, quis est proximus
meus? sed considerare quomodo philosophus
caute dixerit: Deo indecens et inutile esse mendacium,
hominibus interdum utile; et quod ne pro
dispensatione quidem putandus sit Deus aliquando
<pb n="0412C"/>
mentiri. Sin autem commodum audientis exegerit,
verbis loquitur ambiguis et per aenigmata quae vult,
profert: ut et veritatis apud eum dignitas conservetur:
et quod noxium esse poterat, si nudum
proferretur in vulgus, quodam tectum velamine proferatur.
 Homo autem, cui incumbit necessitas
mentiendi, diligenter attendat, ut sic utatur interdum
mendacio, quomodo condimento atque medicamine;
ut servet mensuram ejus, ne excedat terminos,
quibus usa est Judith contra Holofernem,
et vicit eum prudenti simulatione verborum. Imitetur
Esther, quae Artaxerxis sententiam, diu tacita
<pb n="0413A"/>
gentis veritate correxit. Et in primis Patriarcham <emph>475</emph> 
Jacob, quem legimus benedictiones patris artifici impetrasse
mendacio. Ex quo perspicuum est, quod nisi ita
mentiti fuerimus, ut magnum nobis ex hoc aliquod
quaeratur bonum, judicandi simus, quasi inimici ejus,
qui ait: <hi>Ego sum veritas <note>(Joan. XIV)</note>
          </hi>. »  Haec Origenes
scripsit, negare non possumus: scripsit in
libris, quos ad perfectos et ad discipulos loquebatur:
docetque magistris mentiendum; discipulos autem
non debere mentiri. Qui ergo bene mentitur, et absque
ulla verecundia quidquid in buccam venerit confingit
in fratres, magistrum se optimum probat.</p>
        </div3>
<div3>
          <head>19.</head>
          <p>
 <hi>Psalmi</hi> II <hi>interpretationem defendit. Deosculatio
pro veneratione apud Hebraeos.</hi> --Illud quoque carpere
dicitur, quod secundum Psalmum interpretans,
<pb n="0413B"/>
pro eo quod legimus in Latino, <hi>apprehendite disciplinam;</hi> 
et in Hebraico volumine scriptum est NESCU
BAR, dixerim in Commentariolis meis, <hi>adorate filium.</hi> 
Et rursum omne Psalterium in Romanum vertens
sonum, quasi immemor expositionis antiquae
posuerim, <hi>adorate pure:</hi> quod utique sibi esse contrarium
omnibus patet. Et revera ignoscendum est
ei, si ignoret linguae Hebraicae veritatem, qui interdum
et in Latinis haesitat. NESCU, ut verbum de
verbo interpreter, <foreign xml:lang="greek">καταφιλήσατε,</foreign> id est, <hi>deosculamini</hi> 
dicitur: quod ego nolens transferre putide, sensum
magis secutus sum, ut dicerem, <hi>adorate.</hi> Quia enim
qui adorant solent deosculari manum, et capita submittere
(quod se beatus Job elementis et idolis fecisse
negat, dicens <note>(Cap. XXXI, 26, 27)</note>: <hi>Si vidi
<pb n="0413C"/>
solem cum fulgeret, et lunam incedentem clare: et
laetatum est in abscondito cor meum, et osculatus sum
manum meam ore meo, quae iniquitas maxima est, et
negatio contra Deum altissimum</hi> ), et Hebraei juxta linguae
suae proprietatem, deosculationem pro veneratione
ponunt, id transtuli, quod ipsi intelligunt,
quorum verbum est. BAR autem apud illos diversa
significat. Dicitur enim et <hi>filius,</hi> ut est illud: Barjona, <hi>filius columbae,</hi> 
 et Bartholomaeus, <hi>filius Tholomaei,</hi> 
et Barthimaeus, et Barhiesu, et Barrabas. <hi>Triticum</hi> 
 quoque, et <hi>spicarum fasciculus,</hi> et <hi>electus,</hi> <emph>476</emph> 
 ac <hi>purus.</hi> Quid igitur peccavi, si verbum ambiguum
diversa interpretatione converti? et qui in
Commentariolis, ubi libertas est disserendi, dixeram, <hi>adorate filium;</hi> 
 in ipso corpore, ne violentus viderer
interpres, et Judaicae calumniae locum darem, dixerim,
<pb n="0413D"/> <hi>adorate pure,</hi> 
 sive <hi>electe:</hi> quod Aquila quoque
et Symmachus transtulerunt. Quid ergo Ecclesiasticae
fidei nocet, si doceatur lector, quot modis apud
Hebraeos unus versiculus explanetur?</p>
        </div3>
<div3>
          <head>20.</head>
          <p>
 <hi>Origenis errores.</hi> --Origeni tuo licet tractare
de <foreign xml:lang="greek">μετεμψυχώσει,</foreign> innumerabiles mundos introducere,
<pb n="0414A"/>
et rationabiles creaturas aliis atque aliis vestire
corporibus, Christumque dicere saepe passum,
et saepius passurum, ut quod semel profuit, semper
prosit assumptum: tibi quoque ipse tantam assumis
auctoritatem, ut de haeretico martyrem, de
Origenis libris haereticorum adulteria mentiaris:
mihi non licebit disputare de verbis, et in Commentariorum
opere Latinos docere, quod ab Hebraeis
didici? Nisi enim et prolixum esset, et redoleret
gloriolam, jam nunc tibi ostenderem, quid utilitatis
habeat magistrorum limina terere, et artem ab artificibus
discere: et videres quanta silva sit apud
Hebraeos ambiguorum nominum atque verborum.
Quae res diversae interpretationi materiam praebuit:
dum unusquisque inter dubia, quod sibi consequentius
<pb n="0414B"/>
[ <hi>Al.</hi> convenientius] videtur, hoc transfert.
Quid ad peregrina te mitto? Revolve Aristotelem, et
Alexandrum Aristotelis volumina disserentem; et
quanta ambiguorum sit copia, eorum lectione cognosces:
ut tandem desinas amicum tuum in eo
reprehendere, quod ne per somnium quidem aliquando
didicisti.</p>
        </div3>
<div3>
          <head>21.</head>
          <p>
 <hi>Commentar. ad Ephesios.</hi> Sed quia Paulinianus
frater meus, de Commentariis ad Ephesios quaedam
ab eo reprehensa narravit, et pauca ex his
memoriae tradidit, mihique ipsa demonstravit loca,
non debeo subterfugere: quaesoque lectorem, ut si
paululo in proponendis et diluendis criminibus
longior fuero, necessitati det veniam. <emph>477</emph> Non
enim alterum accuso; sed me nitor defendere, et
<pb n="0414C"/>
objectam haereseos calumniam refutare. In Epistolam
Pauli ad Ephesios, tria Origenes scripsit volumina.
Didymus quoque et Apollinarius propria opuscula
condidere. Quos ego vel transferens, vel
imitans, quid in Prologo ejusdem operis scripserim,
subjiciam:  « Illud quoque in Praefatione commoneo,
ut sciatis Originem tria volumina in hanc Epistolam
conscripsisse, quem et nos ex parte secuti sumus:
Apollinarium etiam, et Didymum quosdam Commentariolos
edidisse. Ex quibus licet pauca, decerpsimus;
et nonnulla quae nobis videbantur, adjecimus,
sive subtraximus: ut studiosus statim in
principio lector agnoscat, hoc opus vel alienum esse,
vel nostrum <note>( <hi>Prologus Comment. in Epist. ad Ephes.</hi> )</note>. » 
Quidquid ergo in explanatione hujus Epistolae vitii
<pb n="0414D"/>
potuerit demonstrari, si ego illud in Graecis voluminibus,
unde in Latinum vertisse me dixi, ostendere
non potuero, crimen agnoscam, et meum erit,
quod alienum non fuerit. Tamen ne rursus videar
cavillari, et hac excusationis stropha, gradum non
audere conferre, ponam ipsa testimonia, quae vocantur
in crimen.
<pb n="0415A"/>
</p>
        </div3>
<div3>
          <head>22. </head>
          <p>
 <hi>Commentatoris officium. Tempus scriptionis
Commentariorum in Epistolam ad Ephes.</hi> --In primo
statim volumine testimonium Pauli, in quo loquitur: <hi>Sicut elegit nos in ipso ante constitutionem mundi:
ut essemus sancti et immaculati coram ipso 
 <note>(Ephes. 1,
4)</note>
          </hi>, sic interpretati sumus, ut electionem non juxta
Origenem, eorum diceremus, qui prius fuerant; sed
ad Dei praescientiam referremus. Denique diximus:
 « Quod autem electos nos, ut essemus sancti et immaculati
coram ipso, hoc est, Deo, ante fabricam
mundi, testatus est, ad praescientiam Dei pertinet,
cui omnia futura jam facta sunt, et antequam fiant
universa sunt nota. Sicut et Paulus ipse praedestinatur
in utero matris suae; et Jeremias in vulva sanctificatur,
eligitur, roboratur, et in typo Christi Propheta
<pb n="0415B"/>
Gentibus mittitur. »  Certe in expositione ista
nullum crimen est: et Origene dicente contraria,
nos Ecclesiasticum sensum secuti sumus. Et quia
Commentatoris est officium, multorum sententias
ponere, et hoc me facturum in Praefatione promiseram,
etiam Origenis, absque invidia nominis ejus,
explanationem posui, dicens: <emph>478</emph>  « Alius vero,
qui Deum justum conatur ostendere, quod non
ex praejudicio scientiae suae, sed ex merito electorum
unumquemque eligat, dicit ante visibiles
creaturas, coelum, terram, maria, et omnia quae
in eis sunt, fuisse alias invisibiles creaturas,
in quibus et animas, quae ob quasdam causas soli
Deo notas dejectae sint deorsum, in vallem istam
lacrymarum, in locum afflictionis et peregrinationis
<pb n="0415C"/>
nostrae, in quo sanctus constitutus orabat, ut ad sedem
pristinam reverteretur, dicens: <hi>Heu mihi, quia
incolatus meus prolongatus est: habitavi cum habitantibus
Cedar, multum peregrinata est anima mea <note>(Ps. CXIX, 5)</note>
          </hi>.
Et Apostolus: <hi>Miser ego homo, quis
me liberabit de corpore mortis hujus <note>(Rom. VII, 24)</note>
          </hi>?
Et, <hi>Melius est reverti, et esse cum Christo <note>(Phil. I, 23)</note>
          </hi>.
Et alibi: <hi>Antequam humiliarer, ego peccavi <note>(Ps. CXVIII,
67)</note>
          </hi>, »  et caetera his similia, quae longum est scribere.
Animadverte quid dixerim: Alius vero, qui
Deum justum conatur ostendere: conatur ostendere,
inquam, non ostendit. Si autem in eo scandalum
pateris, quare latissimam Origenis disputationem
brevi sermone comprehenderim, et lectori sensum
ejus aperuerim; atque ex eo tibi occultus illius videor
<pb n="0415D"/>
esse sectator, quia nihil ab eo dictum praetermiserim,
vide ne hoc idcirco fecerim, ut vestram
calumniam declinarem, ne me diceretis quae ab eo
fortiter sunt dicta, tacuisse, et illum in Graeco robustius
disputare. Posui ergo omnia, licet brevius,
quae in Graeco reperi, ut nihil haberent discipuli
ejus novi, quod Latinorum auribus ingererent. Facilius
enim nota, quam repentina contemnimus.
Exposita autem interpretatione ejus, quid in fine
capituli dixerimus, ausculta:  « Non enim ait Apostolus, <hi>elegit nos ante constitutionem mundi, cum essemus
<pb n="0416A"/>
sancti et immaculati:</hi> 
 sed <hi>elegit nos ut essemus sancti
et immaculati:</hi> hoc est, qui sancti et immaculati
ante non fuimus, ut postea essemus. Quod et de
peccatoribus ad meliora conversis dici potest; et
stabit illa sententia: <hi>Non justificabitur in conspectu
tuo omnis vivens <note>(Ps. XLII, 2)</note>
          </hi>; id est, in tota vita
sua, in omni quo in mundo isto versatus est tempore.
Quod quidem ita intellectum, et adversum
eum facit, qui antequam mundus fieret, animas dicit
esse electas propter sanctitatem, et nullum vitium <emph>479</emph> 
 peccatorum. »  Non enim (ut ante jam diximus)
eliguntur Paulus, et qui ei similes sunt, quia erant
sancti et immaculati: sed eliguntur et praedestinantur,
ut in consequenti vita per opera atque virtutes,
sancti et immaculati fiant. Et audet quisquam post
<pb n="0416B"/>
hujusmodi sententiam, nos Origenis haereseos accusare?
Decem et octo ferme anni sunt, ex quo istos
dictavi libros, eo tempore quo Origenis nomen florebat
in mundo; quo <foreign xml:lang="greek">περὶ Ἀρχῶν,</foreign> illius opus, Latinae
aures ignorabant: et tamen professus sum fidem
meam; et quid mihi displiceret, ostendi. Ex quo
etiam si in caeteris aliquid haereticum monstrare
potuisset inimicus, non tam dogmatum perversorum,
quae hic et in aliis libris saepe damnavi, quam
improvidi tenerer erroris.</p>
        </div3>
<div3>
          <head>23.</head>
          <p>
 <hi>Ecclesiae fides.</hi> --Secundum locum quem mihi
ab eo reprehensum frater ostendit, quia valde frivolus
est, et apertam sui praefert calumniam, ponam
breviter. In eo testimonio ubi Paulus loquitur: <hi>Sedere
eum faciens ad dexteram suam in coelestibus, super
<pb n="0416C"/>
omnem principatum et potestatem et virtutem et
dominationem, et omne nomen quod nominatur, non
solum in hoc saeculo, sed etiam in futuro <note>(Ephes. I, 20,
21)</note>
          </hi>; post multiplicem expositionem, cum ad ministrorum
Dei officia pervenissem, et de principatibus
ac potestatibus et virtutibus ac dominationibus dicerem,
etiam hoc addidi:  « Necesse est, ut subjectos
habeant, et timentes se, et servientes sibi, et eos qui
a sua fortitudine roborentur. Quae distributiones officiorum,
non solum in praesentiarum, sed etiam in
futuro saeculo erunt: ut per singulos profectus et
honores, ascensiones et descensiones, vel crescat
aliquis, vel decrescat, et sub alia atque alia potestate,
virtute, principatu, et dominatione fiat. »  Et post
exemplum terreni regis, totamque Palatii descriptionem,
<pb n="0416D"/>
per quam diversa ministeriorum Dei officia
demonstrabam, addidi:  « Et putamus Deum, Dominum
dominorum, regemque regnantium, simplici
tantum ministerio esse contentum? »  Quomodo Archangelus
non dicitur, nisi qui prior est Angelorum:
sic Principatus et Potestates et Dominationes non
appellantur, nisi subjectos aliquos habeant et inferioris
gradus. <emph>480</emph> Sin autem putat idcirco me Origenem
sequi, quia profectus et honores, ascensiones
et descensiones, incrementa et immunitiones, in
expositione mea posui; sciat multum interesse de
<pb n="0417A"/>
Angelis et Seraphim et Cherubim dicere, daemones
et homines fieri, quod affirmat Origenes; et ipsos
inter se Angelos diversa officiorum genera esse sortitos,
quod Ecclesiae non repugnat. Quomodo et inter
homines ordo dignitatum ex laboris varietate diversus
est, cum episcopus et presbyter, et omnis Ecclesiasticus
gradus habeat ordinem suum; et tamen
omnes homines sunt: sic et inter Angelos merita
esse diversa, et tamen in Angelica omnes persistere
dignitate: nec de Angelis homines fieri, nec rursum
homines in Angelos reformari.</p>
        </div3>
<div3>
          <head>24.</head>
          <p>
 <hi>Verecunde non posuit nomina Expositorum.</hi> --Tertius
est reprehensionis locus quod dicente Apostolo: <hi>Ut ostenderet in saeculis supervenientibus abundantes
divitias gratiae suae in bonitate super nos in
<pb n="0417B"/>
Christo Jesu,</hi> 
 nos triplicem expositionem posuimus.
In prima quid nobis videretur: in secunda quid Origenes
opponeret: in tertia quid Apollinarius simpliciter
explanaret. Quorum si nomina non posui,
ignosce verecundiae meae: non debui eos carpere,
quos imitabar ex parte, et quorum in Latinam linguam
sententias transferebam. « Sed, dixi, qui diligens
lector est, statim requiret, et dicet. Et rursus
in fine, Alius vero hoc quod ait, <hi>ut ostenderet in saeculis
supervenientibus abundantes divitias gratiae suae,</hi> 
ad illam intelligentiam transfert. »  Ecce, inquies,
sub diligentis lectoris persona, Origenis sententias
explicasti. Fateor errorem, non debui diligentem dicere,
sed blasphemum: quod si fecissem, et aliquo
scissem vaticinio te istiusmodi naenias sectaturum,
<pb n="0417C"/>
etiam calumniae verba vitassem. Grande crimen si
Origenem diligentem dixi esse lectorem, cujus
septuaginta libros interpretatus sum, quem in coelum
laudibus tuli; pro quo compulsus sum ante
biennium brevi libello tuis contra me praeconiis respondere
<note>( <hi>Epistola ad Pammach. ante biennium scripta</hi> )</note>.
Ecclesiarum magistrum a me dictum esse Origenem,
in tuis laudibus objicis: et putas quod pertimescere
debeam, si diligentem lectorem me illum
dixisse inimicus accuses. Solemus et negotiatores
parcissimos, et frugi servos, et molestos paedagogos,
et argutissimos fures, diligentes vocare. <emph>481</emph> Et in
Evangelio villicus iniquitatis prudenter quaedam fecisse
dicitur <note>(Luc. XVI)</note>: et, <hi>Prudentiores sunt filii
hujus saeculi filiis lucis in generatione sua (Ibid. XVI,
<pb n="0417D"/>
8)</hi>. Et, <hi>Serpens sapientior erat omnibus bestiis, quas
fecit Dominus super terram <note>(Gen. III, 1)</note>
          </hi>.</p>
        </div3>
<div3>
          <head>25.</head>
          <p>
 <hi>Corpus mortis quod sit.</hi> --Quartus reprehensionis
locus, exordium secundi libri possidet, in quo
hoc Pauli testimonium exposuimus: <hi>Hujus rei gratia
ego Paulus vinctus Jesu Christi pro vobis gentibus <note>(Ephes. III, 2)</note>
          </hi>;
et quia per se locus ipse manifestus
est, eam tantum partem ponam explanationis, quae
patet calumniae:  « Vinctum Christi Jesu Paulum esse
<pb n="0418A"/>
pro Gentibus, potest et de martyrio intelligi, quod
Romae in vincula conjectus, hanc Epistolam miserit,
eo tempore quo ad Philemonem, et ad Colossenses,
et Philippenses, in alio loco scriptas esse monstravimus.
Vel certe, quia in plurimis locis lectum est
vinculum animae corpus hoc dici, quo quasi clauso
teneatur in carcere, dicimus propterea Paulum corporis
nexibus coerceri, nec reverti, et esse cum
Christo, ut perfecta in Gentes per eum praedicatio
compleatur: licet quidam alium sensum in hoc
loco introducant, quod Paulus praedestinatus et sanctificatus
ex utero matris suae ad praedicationem Gentium
antequam nasceretur, postea vincula carnis
acceperit. »  Et in hoc triplicem, ut supra, expositionem
posui. In prima, quid mihi videretur; in secunda,
<pb n="0418B"/>
quid Origenes assereret; in tertia, quid Apollinarius
contra illius vadens dogmata sentiret. Lege
Graecos Commentarios; et nisi ita repereris, crimen
fatebor. Quod est in isto loco peccatum meum?
Illud nimirum, pro quo supra respondi: quare non
eos a quibus dicta sunt, nominarim? Superfluum
erat per singula Apostoli testimonia, eorum nomina
ponere, quorum me Opuscula translaturum in Praefatione
signaveram. Et tamen vinctam dici animam
corpore, donec ad Christum redeat, et in resurrectionis
gloria, corruptivum et mortale corpus, incorruptione
et immortalitate commutet, non absurdae
intelligentiae est. Unde et Apostolus: <hi>Miser ego,</hi> inquit, <hi>homo: quis me liberabit de corpore mortis hujus?</hi> 
Corpus mortis appellans, quod vitiis et morbis
<pb n="0418C"/>
et perturbationibus ac morti subjaceat: donec cum
Christo resurgat in gloria, <emph>482</emph> et fragile prius lutum,
excoquatur fervore Spiritus sancti in testam
solidissimam: demutans gloriam, non naturam.</p>
        </div3>
<div3>
          <head>26.</head>
          <p>
 Quintus locus validissimus est, in quo exponentes
illud Apostoli testimonium, <hi>Ex quo totum corpus
compactum et conglutinatum per omnem juncturam
subministrationis, secundum operationem in mensuram
uniuscujusque membri, augmentum corporis facit
in aedificationem sui in charitate <note>(Lib. II, cap. 4)</note>
          </hi>,
latissimam Origenis expositionem, et eosdem sensus
per diversa verba volventem, brevi sermone constrinximus,
nihil exemplis et assertionibus illius auferentes.
Cumque pervenissemus ad finem, haec subjecimus:
 « Igitur et in restitutione omnium, quando
<pb n="0418D"/>
corpus totius Ecclesiae nunc dispersum atque laceratum,
verus medicus Christus Jesus sanaturus advenerit,
unusquisque secundum mensuram fidei et
agnitionis Filii Dei (quem ideo agnoscere dicitur,
quia prius noverat, et postea nosse desivit) suum
recipiet locum, et incipiet id esse quod fuerat: ita
tamen, ut non juxta haeresim aliam omnes in una
aetate sint positi, id est, omnes in Angelos reformentur;
sed unumquodque membrum juxta mensuram
<pb n="0419A"/>
et officium suum perfectum sit. Verbi gratia, ut
Angelus refuga id esse incipiat, quod creatus est: ut
homo qui de paradiso fuerat ejectus, ad culturam iterum
paradisi restituatur, »  et reliqua.</p>
        </div3>
<div3>
          <head>27.</head>
          <p>
 <hi>Duae haereses.</hi> --Miror te hominem prudentissimum
non intellexisse artem expositionis meae.
 « Quando enim dico, ita tamen ut non juxta aliam
haeresim omnes in una aetate sint positi, id est, omnes
in Angelos reformentur, ostendo et ea de quibus
disputo esse haeretica, et ab alia haeresi discrepare. » 
Quae sunt ergo duae haereses? Una, quae dicit omnes
rationabiles creaturas in Angelos reformari. Altera
quae asserit unumquodque in restitutione mundi
id fore quod conditum est. Verbi gratia: quia ex
Angelis daemones sunt, rursum daemones Angelos
fieri: et animas hominum, ita ut sunt conditae, non
<pb n="0419B"/>
in Angelos; sed in id quod a Deo sunt conditae, reformari,
ut et justi et peccatores aequales fiant. Denique
ut scias me non meam explicasse sententiam,
sed inter se haereses comparasse, quarum utramque
in Graeco legeram, disputationem meam <emph>483</emph> hoc
fine complevi:  « Idcirco, ut supra diximus, haec
apud nos obscuriora sunt, quia <foreign xml:lang="greek">μεταφορικῶς</foreign> dicuntur
in Graeco; et omnis metaphora, si de alia in
aliam linguam transferatur ad verbum, quibusdam
quasi sentibus, orationis sensus et germina suffocantur. » 
Nisi haec eadem in Graeco repereris, quidquid
dictum est, meum putato.</p>
        </div3>
<div3>
          <head>28.</head>
          <p>
 Sextum, quod et extremum, mihi objicere dicitur
(si tamen nihil in medio frater oblitus est) cur
illum locum Apostoli interpretans ubi ait <hi>(Ephes. V,
<pb n="0419C"/>
28, 29)</hi>: <hi>Qui uxorem suam diligit, seipsum diligit.
Nemo enim unquam suam carnem odit; sed nutrit et
fovet eam, sicut et Christus Ecclesiam,</hi> post simplicem
expositionem, Origenis posuerim quaestionem, ex cujus
persona tacito nomine dixerim:  « Opponi nobis
potest, quod non sit vera sententia dicentis Apostoli: <hi>Nemo unquam carnem suam odit,</hi> 
 cum morbo
regio laborantes, phthisi, et cancere et distillationibus,
mortem vitae praeferant, et sua oderint corpora;
et statim quid ipse sentirem adjunxi: Magis itaque ad
tropicam intelligentiam sermo referatur. »  Quando
dico, tropicam, doceo verum non esse, quod dicitur,
sed allegoriae nubilo figuratum. Ponamus tamen ipsa
verba quae in Origenis libro tertio continentur:
 « Dicamus quod illam carnem, quae visura sit salutare
<pb n="0419D"/>
Dei, anima diligat, et nutriat, et foveat eam,
disciplinis erudiens, et coelesti saginans pane, et
Christi sanguine irrigans: ut refecta et nitida, possit
libero cursu virum sequi, et nullo debilitatis pondere
praegravari. Pulchre etiam in similitudinem
Christi nutrientis et foventis Ecclesiam, et dicentis
ad Jerusalem: <hi>Quoties volui congregare filios tuos, ut
gallina congregat pullos suos sub alas suas, et noluisti <note>(Matth. XXIII, 37)</note>
          </hi>,
animae quoque fovent corpora sua,
ut corruptivum hoc induat incorruptionem, et alarum
<pb n="0420A"/>
levitate suspensum, in aerem facilius sublevetur <note>(I Cor. XV)</note>.
Foveamus igitur et viri uxores nostras,
et animae nostrae corpora: ut et uxores in
viros, et corpora redigantur in animas, et nequaquam
sit sexuum ulla diversitas: sed quomodo apud Angelos,
non est vir et mulier; ita et nos, qui similes
Angelis futuri sumus, jam nunc incipiamus esse quod
nobis in coelestibus repromissum est. » </p>
        </div3>
<div3>
          <head>29.</head>
          <p>
 Supra simplicem expositionem <emph>484</emph> quae nobis
in testimonio isto esse videbatur, expressimus,
dicentes:  « Quantum ad simplicem intelligentiam
pertinet, sancta [ <hi>Al.</hi> sanctam charitatem] inter virum
et uxorem charitate praecepta [ <hi>Al.</hi> praecepto hoc],
nunc jubemur, ut nutriamus et foveamus conjuges:
ut scilicet eis victum et vestitum, et ea quae sunt
necessaria praebeamus. »  Haec nostra sententia est.
<pb n="0420B"/>
Igitur omne quod sequitur deinceps, et opponi nobis
potest, ostendimus non ex nostra, sed ex contradicentium
intelligi debere persona. Quae quum si
brevis et absoluta responsio, et juxta id quod supra
diximus, etiam allegoriae umbris, de eo quod est,
ad id quod non erat, depravata: tamen accedam propius,
et sciscitabor quid tibi in hac disputatione displiceat.
Nempe quia dixerim, animas ut viros fovere
quasi uxores corpora sua, ut corruptivum hoc induat
incorruptionem, et alarum levitate suspensum, in
aerem facilius sublevetur. Quando dico corruptivum
hoc induat incorruptionem, non muto naturam corporum,
sed augeo gloriam. Nec non quod sequitur,
alarum levitate suspensum in aerem facilius sublevetur:
qui alas assumit, id est, immortalitatem, ut
<pb n="0420C"/>
levius ad coelum volet, non perdit esse quod fuerat.
Sed dices, movent me quae sequuntur:  « Foveamus
igitur et viri uxores, et animae nostrae corpora,
ut et uxores in viros, et corpora redigantur in animas,
et nequaquam sit sexuum ulla diversitas; sed
quomodo apud Angelos non est vir, neque mulier:
ita et nos, qui similes Angelis futuri sumus, jam
nunc incipiamus esse in terris, quod nobis in coelestibus
repromissum est. »  Recte moverent, nisi post
priora dixissem, jam nunc incipiamus esse, quod nobis
in coelestibus repromissum est. Quando dico, hic
esse incipiamus in terris, naturam non tollo sexuum;
sed libidinem, et coitum viri et uxoris aufero, dicente
Apostolo: <hi>Tempus breve est: reliquum est, ut
et qui habent uxores, sic sint quasi non habeant (I Cor.
<pb n="0420D"/>
VII, 29)</hi>. Et Dominus interrogatus in Evangelio, cujus
de septem fratribus in resurrectione esse deberet
uxor, ait: <hi>Erratis, nescientes Scripturas, neque virtutem
Dei: in resurrectione enim neque nubent, neque
nubentur; sed erunt sicut Angeli Dei in coelo <note>(Matth. XXII,
29, 30)</note>
          </hi>. Et revera ubi inter virum et mulierem castitas
est, <emph>485</emph> nec vir incipit esse, nec femina: sed adhuc in
corpore positi, mutantur in Angelos: in quibus non
est vir neque mulier. Quod et in alio loco ab eodem
Apostolo dicitur: <hi>Quicumque in Christo baptizati
<pb n="0421A"/>
estis, Christum induistis. Non est Judaeus, neque Graecus,
non est servus neque liber, non est masculus neque
femina. Omnes enim unum vos estis in Christo Jesu <note>(Galat. III, 27, 28)</note>
          </hi>.</p>
        </div3>
<div3>
          <head>30.</head>
          <p>
 <hi>Accusationes Rufini falsae. Rufinus Graecas litteras
didicerat sine magistro. Gregorium Nazianzenum
transtulerat.</hi> --Sed quoniam de confragosis et
asperis locis enavigavit oratio, et haereseos crimen
impactum tota frontis libertate repulimus [ <hi>Mss.</hi> respuimus],
ad alias ejus accusationis partes, quibus
nos mordere nititur, transeamus. E quibus prima
est, me hominem maledicum, omnium detractorem,
in praecessores meos genuinum semper infigere.
Det unum, cujus in opusculis meis nomen taxaverim,
vel quem juxta artem illius figurata laude perstrinxerim.
<pb n="0421B"/>
Sin autem contra invidos loquor, et
Luscium Lavinium, vel Asinium Pollionem de genere
Corneliorum, styli mei mucro convulnerat, si
histriculae et lividae mentis hominem a me submoveo,
et ad unum stipitem cuncta jacula dirigo, quid
vulnera sua partitur in multos? quid ex impatientia
respondendi, ostendit se esse qui petitur? Objicit
mihi perjurium, et mixtum sacrilegio, quod in libro <note>(Epist. 22, ad Eustochium)</note> 
 quo ad instituendam
Christi virginem loquor, ante tribunal judicis dormiens
pollicitus sim, numquam me litteris saecularibus
daturum operam, et nihilominus damnatae eruditionis
interdum meminerim. Nimirum iste est
Sallustianus Calpurnius, qui nobis per Magnum Oratorem,
non magnam moverat quaestionem, cui libello
<pb n="0421C"/>
brevi satisfecimus. Nunc quod instat, pro sacrilegio
atque perjurio somnii respondendum est. Dixi me
saeculares litteras deinceps non lecturum: de futuro
sponsio est, non praeteritae memoriae abolitio.
Et quomodo, inquies, tenes, quod tanto tempore non
<pb n="0422A"/>
relegis? Rursum si aliquid de veteribus libris respondero, <emph>486</emph> 
 et dixero, <hi>adeo in teneris consuescere
multum est <note>(Virgil. Georg. II)</note>
          </hi>: dum renuo, crimen
incurro, et pro me testimonium proferens, hoc ipso
arguor, quo defendor. Scilicet nunc longo sermone
texendum est, quod probant conscientiae singulorum.
Quis nostrum non meminit infantiae suae? Ego
certe, ut tibi homini severissimo risum moveam, et
imiteris aliquando Crassum, quem semel in vita dicit
risisse Lucilius, memini me puerum cursitasse
per cellulas servulorum, diem feriatum duxisse lusibus,
et ad Orbilium saevientem de aviae sinu tractum
esse captivum. Et quo magis stupeas, nunc
cano et recalvo capite, saepe mihi videor in somnis
comatulus, et sumpta toga, ante rhetorem controversiolam
<pb n="0422B"/>
declamare. Cumque experrectus fuero,
gratulor me dicendi periculo liberatum. Crede mihi,
multa ad purum recordatur infantia. Si litteras didicisses,
oleret testa ingenioli tui, quo semel fuisset
imbuta. Lanarum conchylia nullae aquae diluunt.
Etiam asini et bruta animalia, quamvis in longo itinere,
noverunt secundo diverticula. Miraris si ego
litteras Latinas non sum oblitus, quum tu Graecas
sine magistro didiceris? Septem modos conclusionum
dialectica me elementa docuerunt; quid significet <foreign xml:lang="greek">ἀξίωμα,</foreign>
 quod nos <hi>pronuntiatum</hi> possumus dicere:
quomodo absque verbo et nomine nulla sententia
fit, soritarum gradus, pseudomeni argutias,
sophismatum fraudes. Jurare possum me postquam
egressus de schola sum, haec numquam omnino legisse.
<pb n="0422C"/>
Bibendum igitur mihi erit de Lethaeo gurgite
juxta fabulas poetarum, ne arguar scire quod didici.
En tu qui in me parvam criminaris scientiam,
et videris tibi litteratulus atque Rabbi, responde,
cur scribere aliqua ausus sis, et virum disertissimum
<pb n="0423A"/>
Gregorium pari eloquii splendore transferre. Unde
tibi tanta verborum copia, sententiarum <emph>487</emph> lumen,
translationum varietas, homini, qui oratoriam
vix primis labris in adolescentia degustasti? Aut ego
fallor, aut tu Ciceronem occulte lectitas. Et ideo tam
disertus es, mihique lectionis ejus crimen intendis,
ut solus inter ecclesiasticos tractatores eloquentiae
flumine glorieris. Licet magis philosophos sequi videaris,
spinas Cleantis, et contorta Chrysippi, non
ex arte quam nescis, sed de ingenii magnitudine. Et
quoniam Stoici logicam sibi vindicant, et tu hujus
scientiae deliramenta contemnis, in hac parte Epicureus
es: nec quaeris quomodo, sed quid loquaris.
Quid enim ad te pertinet, si alius non intelligat
quid velis dicere, quia non ad omnes, sed ad tuos
<pb n="0423B"/>
loqueris? Denique et ego scripta tua relegens, quamquam
interdum non intelligam quid loquaris, et
 Heraclitum me legere putem: tamen non doleo,
nec me poenitet tarditatis: id enim in legendo patior,
quod tu pateris in scribendo.</p>
        </div3>
<div3>
          <head>31.</head>
          <p>
 <hi>Somnium defendit. Sanctorum Locorum celebritas
et de toto orbe conventus.--Cur Hieronymo
detraxerit Rufinus.</hi> --Haec dicerem, si quippiam vigilans
promisissem. Nunc autem, novum impudentiae
genus, objicit mihi somnium meum. Utinam celebritas
loci, et sanctorum de toto orbe conventus,
sineret me divinas Scripturas legere! Intantum spatium
non habeo externa meditandi. Sed tamen qui
somnium criminatur, audiat Prophetarum voces,
somniis non esse credendum, quia nec adulterium
<pb n="0423C"/>
somnii ducit me ad tartarum, nec corona martyrii
in coelum levat. Quoties vidi me esse mortuum, et
in sepulcro positum! Quoties volare super terras,
et montes ac maria natatu aeris transfretare? Cogat
ergo me non vivere, vel pennas habere per latera,
quia vagis imaginibus mens saepe delusa est. Quanti
in somnis divites, apertis oculis repente mendici
sunt? Sitientes flumina bibunt; et experrecti, siccis
faucibus aestuant. Tu a me somnii exigis sponsionem:
ego te verius strictiusque conveniam. Fecisti
omnia quae in baptismate promisisti? Quidquid
monachi vocabulum flagitat, nostrum uterque complevit?
Cave, quaeso, ne per trabem tuam, festucam
meam videas. Invitus loquor, et retrectantem linguam
dolor in verba compellit. Non tibi sufficiunt
<pb n="0423D"/>
quae de vigilante confingis, <emph>488</emph> nisi et somnia crimineris.
Tantam habes curiositatem meorum actuum,
ut quid dormiens fecerim, dixerimve, discutias.
Praetermitto, quae contra me loquens, propositum
tuum deturpasti: quae in depompationem omnium
Christianorum, et verbis et opere feceris. Hoc
unum denuntio, et repetens iterum iterumque monebo.
Cornutam bestiam petis: et nisi caverem illud
Apostoli, <hi>Maledici regnum Dei non possidebunt <note>(I Cor. VI, 19)</note>
          </hi>;
et, <hi>Mordentes invicem consumpti estis
<pb n="0424A"/>
ab invicem <note>(Galat. V, 15)</note>
          </hi>, jam nunc sentires de parvula
subdolaque concordia, magnam in mundo ortam
esse discordiam. Quid tibi prodest, apud notos pariter
et ignotos in nos maledicta congerere? An quia
Origenistae non sumus, et in coelo nos peccasse nescimus,
in terris arguimur peccatores? Et ideo in
concordiam redivimus, ut mihi loqui contra haereticos
non liceret, ne, si illos descripsero, tu te appetitum
putes? Quamdiu non renuebam laudationem
tuam, sequebaris me ut magistrum, fratrem et collegam
vocabas, et catholicum in omnibus fatebaris.
Postquam non agnovi laudes tuas, et me indignum
tanti viri praeconio judicavi, illico vertis stylum, et
omnia laudata prius vituperas, de eodem ore et
dulce proferens et amarum. Sentisne quid taceam,
<pb n="0424B"/>
quod aestuanti pectori verba non commodem? et
cum Psalmista loquar: <hi>Pone, Domine, custodiam ori
meo, et ostium munitum labiis meis. Non declines cor
meum in verba malitiae <note>(Ps. CXL, 3)</note>
          </hi>. Et alibi: <hi>Cum
consisteret adversum me peccator, obmutui, et humiliatus
sum, et silui a bonis <note>(Ps. XXXVIII, 1, 2)</note>
          </hi>. Et
rursus: <hi>Factus sum quasi homo non audiens, nec habens
in ore suo increpationes <note>(Ps. XXXVII, 12)</note>
          </hi>? Sed
pro me ultor tibi Dominus respondebit, qui dicit
per Prophetam, <hi>Mihi vindicta, et ego retribuam, dicit
Dominus <note>(Rom. XII, 19)</note>
          </hi>. Et in alio loco: <hi>Sedens adversus
fratrem tuum loquebaris, et adversus filium matris
tuae ponebas scandalum. Haec fecisti et tacui:
existimasti, inique, quod ero tui similis; arguam te, et
statuam contra faciem tuam <note>(Psal. XL, 20 seqq.)</note>
          </hi>;
<pb n="0424C"/>
ut in te videas condemnata, quae falso in aliis criminaris.</p>
        </div3>
<div3>
          <head>32.</head>
          <p>
 <hi>Chrysogonus sectator Rufini.</hi> --Audio praeterea
objici mihi a Chrysogono sectatore ejus, cur in baptismate
dixerim universa peccata dimitti, et mortuo
bimarito, novum virum in Christo resurgere: atque
istiusmodi Sacerdotes in Ecclesiis esse nonnullos.
Cui <emph>489</emph> brevi sermone respondebo: habent libellum <note>(Epist. ad Oceanum)</note>,
quem in crimen vocant: ille
respondeat, hunc sua disputatione subvertat, et scripta
scriptis arguat. Quid austeritate frontis, et contractis
rugatisque naribus, concava verba trutinatur, et
sanctitatem apud vulgus ignobile simulato rigore
mentitur? Audiat nos iterum proclamantes, Veterem
Adam in lavacro totum mori, et novum cum Christo
<pb n="0424D"/>
in baptismate suscitari: perire choicum, et nasci
supercoelestem. Haec dicimus, non quod ipsi, propitio
Christo, hac quaestione teneamur, sed interrogati
a fratribus, quid nobis videretur, respondimus, nulli
praejudicantes sequi quod velit, <emph>490</emph> nec alterius
 decretum nostra sententia subvertentes. Neque
enim ambimus sacerdotium, qui latemus in cellulis;
nec humilitate damnata, episcopatum auro redimere
festinamus; nec electum pontificem a Deo, rebelli
cupimus mente jugulare: nec favendo haereticis,
<pb n="0425"/>
haereticos nos docemus. Pecunias nec habemus, nec
habere volumus: <hi>Habentes victum et vestitum, his
contenti sumus <note>(I Tim. VI, 3)</note>
          </hi>: illud de ascensore
montis Dominici jugiter decantantes: <hi>Qui pecuniam
<pb n="0426"/>
suam non dedit ad usuram, et munera super innocentem
non accepit. Qui facit haec, non movebitur in
aeternum <note>(Psal. XIV, 5, 6)</note>
          </hi>. Ergo qui non facit, jam
corruit in aeternum.
</p>
        </div3>
      </div1>

<div1>
        <head>LIBER SECUNDUS.</head>

<pb n="0425"/>
<p>
          <pb n="0425A"/> <emph>491</emph> 1. <hi>Vult se defendere, non alios accusare.</hi> --
Hucusque de criminibus, immo pro criminibus meis,
quae in me quondam subdolus laudator ingessit, et
discipuli ejus constantius arguunt, non ut debui,
sed ut potui, moderato dolore [ <hi>Al.</hi> labore] respondi.
Propositum quippe mihi est, non tam alios accusare,
quam me defendere. Veniam ad Apologiam ejus,
qua sancto Anastasio, Romanae urbis episcopo, satisfacere
nititur, et in defensionem sui mihi rursum
calumniam struit; tantumque me diligit, ut raptus
turbine, et in profunda demersus, meum potissimum
 invadat pedem, ut mecum aut liberetur, aut pereat.</p>
<div3>
          <head>2.</head>
          <p>
 <hi>Apologia Rufini. Parentes vulgari sermone dicebantur
cognati et affines.</hi> --Dicit se primum respondere
rumoribus, quibus illius Romae carpatur fides,
<pb n="0425B"/>
hominis probatissimi, tam in fide, quam in charitate
Dei. Et nisi post triginta annos parentibus redditus,
nollet eos deserere, quos tam tarde viderat, ne inhumanus
putaretur, aut durus, et tam longi itineris
labore fragilior, ad iterandos labores esset infirmus,
ipsum venire voluisse. Quod quia non fecerit, contra
latratores suos misisse baculum litterarum, quem
ille teneret in dextera, et saevientes contra se abigeret
canes. Si probatus est cunctis, et maxime ipsi
cui scribit episcopo, in fide et charitate Dei: quomodo
Romae mordetur, et carpitur, et appetitae
aestimationis ejus fama crebrescit? Deinde cujus est
humilitatis, probatum se dicere in fide, et charitate
Dei, cum Apostoli petant: <hi>Domine, adauge nobis fidem <note>(Luc. XVII, 5)</note>
          </hi>;
et audiant, <hi>Si habueritis fidem
<pb n="0425C"/>
ut granum sinapis <note>(Ibid., 6)</note>
          </hi>. Et ad ipsum dicatur
Petrum: <hi>Modicae fidei, quare dubitasti <note>(Matth. XIV,
31)</note>
          </hi>? Quid loquar de charitate, quae et fide et spe
major est: et quam Paulus optat potius quam praesumit:
sine qua et martyrio sanguis effusus, corpusque
flammis traditum, coronam non habet praemiorum?
Harum utramque iste sic sibi vindicat, ut
<pb n="0426A"/>
tamen contra se habeat latratores: qui nisi inclyti
pontificis baculo repellantur, <emph>492</emph> latrare non cessant.
Illud vero ridiculum, quod post triginta annos
ad parentes se reversum esse jactat, homo qui nec
patrem habet, nec matrem; et quos viventes juvenis
dereliquit, mortuos senex desiderat: nisi forte parentes
militari vulgarique sermone, cognatos, et affines
nominat, quos quia non vult deserere, ne inhumanus
putetur, aut durus, idcirco patria derelicta,
Aquileiae habitat. Periclitatur Romae illa probatissima
fides ejus, et hic supinus et lassulus, post triginta
annos, per mollissimum Flaminiae iter, essedo
venire non potest; sicque praetendit longi itineris
lassitudinem, quasi triginta annis semper cucurrerit,
aut biennio Aquileiae sedens, praeteriti itineris labore
<pb n="0426B"/>
confectus sit.</p>
        </div3>
<div3>
          <head>3.</head>
          <p>
 <hi>Rufini verba.</hi> -- « Carpamus reliqua, et ipsa
epistolae ejus verba ponamus: Quamvis igitur fides
nostra, persecutionis haereticorum tempore, cum in
sancta Alexandrina Ecclesia degeremus, in carceribus
et exsiliis, quae pro fide inferebantur, probata
sit. »  Miror quod non adjecerit: Vinctus Jesu Christi,
et liberatus sum de ore leonis, et Alexandriae ad
bestias pugnavi, et cursum consummavi, fidem servavi,
superest mihi corona justitiae. Quae exsilia,
quos iste carceres nominat? Pudet me apertissimi
 mendacii; quasi carceres, et exsilia absque judicum
sententiis irrogentur. Volo tamen ipsos scire
carceres, et quarum provinciarum se dicat exsilia
sustinuisse. Et utique habet copiam de multis carceribus
<pb n="0426C"/>
et infinitis exsiliis unum aliquod nominandi.
Prodat nobis confessionis suae acta, quae hucusque
nescivimus; ut inter alios Alexandriae Martyres hujus
quoque gesta recitemus, et contra latratores
suos possit dicere: <hi>De caetero nemo mihi molestus sit,
ego enim stigmata Domini nostri Jesu Christi in corpore
meo porto <note>(Galat. VI, 17)</note>
          </hi>.
</p>
          <p>
            <pb n="0427A"/> 4. <hi>Quaestio de anima Christi.</hi> -- « Tamen et si quis
nunc est, qui vel tentare fidem nostram cupit vel
audire, vel discere, sciat quod de Trinitate <emph>493</emph> 
ita credimus, »  et reliqua. Supra contra canes tuos
baculum episcopo porrigis, quo pro te munitus incedat.
Nunc quasi ambigens dicis: Si quis est qui tentare
fidem nostram cupit; denuo dubitas, cum multorum
latratus ad te usque pervenerint. Non discutio
parumper elocutiones tuas, quas et tu contemnis et
despicis; tantum sensibus respondebo. Aliud a te
quaeritur, et pro alio satisfacis. Contra Arii dogmata,
jam Alexandriae in carceribus, et exsiliis dimicaveras,
non voce, sed sanguine. Nunc super Origenis
haeresi tibi calumnia commovetur. Nolo cures, quae
sana sunt, vulnera medicare. Trinitatem dicis unius
<pb n="0427B"/>
esse Deitatis. Hoc toto credente jam mundo, puto
quod et daemones confiteantur Filium Dei natum de
Maria Virgine, et carnem naturae humanae, atque
animam suscepisse. Si arctius quid rogavero, contentiosum
vocabis. Si dicis Filium Dei humanae naturae
carnem atque animam suscepisse, oro te, ut
absque stomacho respondeas: anima ista, quam suscepit
Jesus, eratne antequam nasceretur ex Maria?
An in origine virginali, quae de Spiritu sancto nascebatur,
cum corpore simul creata est, vel jam in
utero corpore figurato, statim facta et missa est de
coelo? E tribus unum quid sentias, scire desidero.
Si fuit [ <hi>Al.</hi> non fuit] antequam nasceretur ex Maria,
necdum ergo erat anima Jesu, et agebat aliquid, ac
propter merita virtutum postea facta est anima ejus.
Si cepit ex traduce, humanarum igitur animarum,
<pb n="0427C"/>
quas aeternas fatemur, et brutorum animantium,
quae cum corpore dissolvuntur, una conditio est. Sin
autem figurato corpore statim creatur et mittitur,
fatere simpliciter, et nos scrupulo libera.</p>
        </div3>
<div3>
          <head>5.</head>
          <p>
 Nihil horum loqueris: sed occupatus in aliis,
simplicitate nostra abuteris, et praestigiis pompaque
verborum haerere nos non sinis quaestioni. Quid, inquies,
nonne quaestio erat de resurrectione carnis, et
poenis diaboli? Fateor [ <hi>Al.</hi> Fatere]. Ergo breviter pureque
responde. Non quaero quod scribis, eamdem
carnem resurgere, in qua vivimus, nullo membro
amputato, nec aliqua parte corporis desecta, haec
enim tua verba sunt: sed quaero, quod Origenes negat, <emph>494</emph> 
 utrum in eodem sexu, quo mortua sunt
corpora, suscitentur: et Maria Maria, Joannes resurgat
<pb n="0427D"/>
Joannes: an commixto sexu atque turbato, nec
vir, nec femina sit; sed utrumque, vel neutrum? Et
an ipsa corpora incorrupta, et immortalia, et ut argute
praemones, juxta Apostolum spiritualia permaneant
in aeternum: et non solum corpora, sed caro
et sanguis infusus, venis et ossibus irrigatus, quae
Thomas tetigit: an certe paulatim resolvantur in nihilum,
<pb n="0428A"/>
et ad quatuor unde compacta sunt elementa,
retrahantur? Haec aut dicere debueras, aut negare,
et non ea loqui, quae subdole Origenes fatetur;
ut quasi fatuis et pueris illudens,  « nullo membro
amputato, nec aliqua corporis parte desecta. »  Scilicet
hoc timuimus, ne sine naso et auribus surgeremus,
et amputatis sectisque genitalibus, eunuchorum
in coelesti Jerusalem civitas conderetur.</p>
        </div3>
<div3>
          <head>6.</head>
          <p>
 Porro de diabolo sic sententiam temperat:
 « Dicimus quoque et judicium futurum, in quo judicio
unusquisque recipiet propria corporis, prout
gessit, sive bona, sive mala. Quod si homines recepturi
sunt pro operibus suis, quanto magis et diabolus,
qui omnibus existit causa peccati! De quo illud
sentimus quod scriptum est in Evangelio <hi>(Matth.
<pb n="0428B"/>
XXV)</hi>: quia et ipse diabolus, et omnes angeli ejus,
cum his qui opera ejus faciunt, id est, qui criminantur
 fratres, cum ipso pariter aeterni ignis haereditate
potientur. Si quis ergo negat diabolum aeternis
ignibus mancipari, partem cum ipso aeterni ignis
accipiat, ut sentiat quod negavit. Repetamus singula.
 « Dicimus, inquit, futurum judicium; in quo judicio, » 
et caetera. Super verborum vitiis tacere decreveram;
sed quia discipuli ejus mirantur eloquentiam praeceptoris,
pauca perstringam. Dixerat judicium futurum;
sed homo cautus timuit solum dicere, <hi>in quo,</hi> et posuit, <hi>in quo judicio;</hi> 
 ne si non secundo repetisset <hi>judicium,</hi> 
nos, obliti superiorum, pro judicio <hi>asinum</hi> 
putaremus. Illud quoque quod postea infert,  « qui criminantur
fratres, cum ipso pariter aeterni ignis haereditate
potientur, »  ejusdem est venustatis. Quis enim
<pb n="0428C"/>
umquam audivit <hi>potiri ignibus,</hi> et frui suppliciis?
Sed homo Graecus videtur mihi <emph>495</emph> seipsum interpretari
voluisse, et pro eo quod apud eos dicitur <foreign xml:lang="greek">κληρονομήσ
ουσιν</foreign>
et apud nos uno verbo dici potest, <hi>haereditabunt,</hi> 
compositius et ornatius dixisse, <hi>haereditate
potientur.</hi> Istiusmodi nugis et acyrologiis omnis ejus
scatet oratio. Sed revertamur ad sensum.</p>
        </div3>
<div3>
          <head>7.</head>
          <p>
 <hi>Ridet Rufini verba. Ignis aeternus juxta Origenem.</hi> --Grandi
diabolus lancea percutitur, qui omnibus
existit causa peccati, si pro operibus suis,
quasi homo, redditurus est rationem, et cum angelis
suis aeterni ignis haereditate potietur. Hoc enim deerat,
ut hominibus tormento subditis, ille potiretur
ignibus aeternis, quos tanto tempore desideraverat.
Et videris mihi calumniam in hoc loco facere diabolo,
<pb n="0428D"/>
et criminatorem omnium falsis criminibus accusare.
Dicis enim,  « qui omnibus existit causa peccati; » 
et dum in illum refers crimina, homines culpa liberas,
tollisque arbitrii libertatem, Salvatore dicente, quod <hi>de corde nostro exeunt cogitationes malae, homicidia,
adulteria, fornicationes, furta, falsa testimonia, blasphemiae <note>(Matth. XV, 19)</note>
          </hi>.
Et rursum de Juda in Evangelio
<pb n="0429A"/>
legimus: <hi>Post buccellam intravit in eum Satanas <note>(Joan. XIII, 27)</note>
          </hi>:
qui ante buccellam sponte peccaverat,
et nec humilitate, nec clementia Salvatoris
flexus est ad poenitentiam. Unde Apostolus: <hi>Quos
tradidi,</hi> inquit, <hi>Satanae, ut discant non blasphemare <note>(I Tim. I, 20)</note>
          </hi>.
Et in alio loco: <hi>Tradidi hujusmodi
Satanae in interitum carnis, ut spiritus salvus fiat <note>(I Cor.
V, 5)</note>
          </hi>. Tradidit eos Satanae, quasi tortori ad puniendum,
qui antequam traderentur, voluntate propria
blasphemaverant. Et David, <hi>Ab occultis,</hi> inquit, <hi>meis
munda me, Domine, et ab alienis parce servo tuo <note>(Ps.
XVIII, 13)</note>
          </hi>: breviter et suae voluntatis errorem, et
vitiorum incentiva significans. In Ecclesiaste quoque
legimus: <hi> Si spiritus potestatem habentis ascenderit
super cor tuum, locum tuum ne dimiseris (Eccles.
<pb n="0429B"/>
X, 4)</hi>. Ex quo liquido apparet, si dederimus ascendenti
locum, nos peccasse qui dederimus, et ascendentem
muros hostem non praecipitem deturbaverimus.
Quod autem imprecaris fratribus, <emph>496</emph> hoc
est, criminatoribus tuis, aeternos ignes cum diabolo,
non tam fratres mihi videris premere, quam diabolum
sublevare, cum iisdem quibus homines Christiani
ignibus puniendus sit. Ignes autem aeternos,
quos intelligere solet Origenes, puto quod te non
fugiat, conscientiam videlicet peccatorum, et poenitudinem
interna cordis urentem. De qua et Isaias
loquitur: <hi>Vermis eorum non morietur, et ignis eorum
non exstinguetur <note>(Isai. LXVI, 24)</note>
          </hi>. Et ad Babylonem
scriptum est: <hi>Habes carbones ignis, sedebis super
eos: hi erunt tibi in adjutorio <note>(Psal. XXVII, 14)</note>
          </hi>. Et
<pb n="0429C"/>
in Psalmo poenitens audit: <hi>Quid detur tibi, aut quid
apponatur tibi ad linguam dolosam? Sagittae potentis
acutae, cum carbonibus desolatoriis <note>(Psal. CXIX, 4)</note>
          </hi>; ut
linguam dolosam, sagittae praeceptorum Dei (de quibus
in alio loco Propheta dicit <note>(Psal. XXXI, 4)</note>, <hi>Versatus
sum in miseria, dum configitur mihi spina</hi> ) vulnerent
atque confodiant, et peccatorum in ea solitudinem
faciant. Illud quoque testimonium in quo
Dominus loquitur: <hi>Ignem veni mittere super terram, 
 et quam volo ut ardeat <note>(Luc. XII, 49)</note>
          </hi>, sic interpretatur:
 « Omnes cupio agere poenitentiam, et excoquere
Spiritu sancto vitia atque peccata. Ipse enim
sum de quo scribitur: <hi>Deus ignis consumens est <note>(Deut. IV, 24)</note>
          </hi>.
Non ergo grande est hoc de diabolo
dicere, quod et hominibus praeparatum est. »  Magis
<pb n="0429D"/>
debueras (ut suspicionem salutis diabolicae declinares)
dicere: <hi>Perditio factus es: et non eris in aeternum</hi> 
<pb n="0430A"/> <note>(Ezech. XXVIII, sec. LXX)</note>;
et ex persona Domini
loquentis ad Job de diabolo: <hi>Ecce spes ejus
frustrabitur eum, et videntibus cunctis praecipitabitur <note>(Job. XL, 28)</note>
          </hi>.
 <hi>Non quasi crudelis suscitabo eum. Quis
enim resistere potest vultui meo? Quis ante dedit mihi
ut reddam ei? Omnia quae sub coelo sunt, mea sunt. Non
parcam ei, et verbis potentibus, et ad deprecandum compositis <note>(Job. XLI, 1 et seqq)</note>
          </hi>.
Verum haec possunt quasi
simplicis hominis excusari: et cum eruditos non subterfugiant,
apud indoctos praeferre innocentiae similitudinem.</p>
        </div3>
<div3>
          <head>8.</head>
          <p>
 Quod sequitur de animarum statu, excusari
omnino non potest. Dicit enim:  « Audio et de anima
quaestiones <emph>497</emph> esse commotas: de qua re
utrum recipi debeat querimonia an abjici, vos probate.
<pb n="0430B"/>
Si autem et de me quid sentiam quaeritur,
fateor me de hac quaestione apud quamplurimos
tractatorum diversa legisse. Legi quosdam dicentes,
quod pariter cum corpore per humani seminis
traducem etiam animae diffundantur: et haec quibus
poterant assertionibus confirmabant. Quod puto inter
Latinos Tertullianum sensisse, vel Lactantium,
fortassis et nonnullos alios. Alii asserunt, quod,
formatis in utero corporibus, Deus quotidie faciat
animas et infundat. Alii quod factas jam olim, id
est, tunc cum omnia creavit Deus ex nihilo, nunc
eas judicio suo nasci dispenset in corpore. Hoc sentit
et Origenes, et nonnulli alii Graecorum. Ego vero
cum haec singula legerim (Deo teste dico) quia
usque ad praesens certi et definiti aliquid de hac
<pb n="0430C"/>
quaestione non teneo; sed Deo relinquo scire quid sit
in vero, et si cui ipse revelare dignabitur. Ego
tamen haec singula et legisse me non nego, et adhuc
ignorare confiteor: praeter hoc quod manifeste tradit
Ecclesia, Deum esse et animarum et corporum
conditorem. » </p>
        </div3>
<div3>
          <head>9.</head>
          <p>
 Antequam de sensibus disputem, Theophrasti
verba mirabor:  « Audio, inquit, de anima quaestiones
commotas esse: de qua re utrum recipi debeat querimonia,
aut abjici, vos probate. »  Si quaestiones de
animae statu in Urbe commotae sunt, quae est ista
querimonia vel querela, quae utrum recipi debeat,
episcoporum judicio relinquitur? nisi forte quaestionem
et querimoniam idipsum significare putat: quia
in Capri Commentariis hujusmodi figuram reperit.
<pb n="0430D"/>
Deinde ponit,  « Legi quosdam dicentes, quod pariter
cum corpore per humani seminis traducem etiam
<pb n="0431A"/>
animae diffundantur, et haec quibus poterant assertionibus
confirmabant. »  Rogo quae est ista licentia
figurarum? quae modorum et temporum perturbatio?
 « Legi dicentes, quibus poterant assertionibus confirmabant. » 
Et in consequentibus:  « Alii asserunt, quod,
formatis <emph>498</emph> in utero corporibus, Deus quotidie
faciat novas animas, et infundat. Alii, factas jam
olim, id est, tunc cum omnia Deus creavit ex nihilo,
nunc eas judicio suo nasci dispenset in corpore. »  Et
hic ordo pulcherrimus. Alii, inquit, asserunt hoc vel
illud: alii factas jam olim, id est, tunc cum omnia
Deus creavit ex nihilo, nunc eas judicio suo nasci
dispenset in corpore. Tam putide et confuse loquitur,
ut plus ego in reprehendendo laborem, quam
ille in scribendo. Ad extremum posuit:  « Ego vero
<pb n="0431B"/>
cum haec singula legerim, »  et adhuc pendente sententia,
quasi novum aliquid protulisset, adjecit:
 « Ego tamen haec singula et legisse me non nego, et
adhuc ignorare confiteor. » </p>
        </div3>
<div3>
          <head>10.</head>
          <p>
 <hi>Trinitatis mysterium ignoratum Antiquis.</hi> --O
infelices animas, quae tantis vitiorum lanceis vulnerantur!
non eas puto juxta Origenis errorem tantum
laborasse, cum de coelo in terras ruerent, et crassis
corporibus vestirentur, ut nunc et verbis et sententiis
hinc inde collisas; ut praetermittam <foreign xml:lang="greek">κακέμφατον,</foreign>
quo de humani seminis traduce diffundi animae dicuntur.
Scio inter Christianos verborum vitia non
solere reprehendi; sed ex paucis ostendere volui,
cujus temeritatis sit docere quod nescias, scribere
quod ignores: ut similem prudentiam et in sensibus
<pb n="0431C"/>
requiramus. Mittit epistolam, id est, robustissimum
baculum, quo Romanae urbis armetur episcopus: et
in ipsa quaestione, pro qua canes latrant, dicit se
nescire quod quaeritur. Si ignorat, pro quo sibi calumnia
commovetur, quid necesse est Apologiam
mittere, quae non habet defensionem sui, sed ignorantiae
confessionem? Hoc est suspiciones hominum
non sopire, sed serere. Tres super animarum
statu ponit sententias, et in fine concludens:  « Singula,
inquit, me legisse non nego, et adhuc ignorare
cofiteor. »  Arcesilam, aut Carneadem putes, qui
omnia incerta pronuntiant, licet et illos superet cautione.
Illi enim omnium philosophorum invidiam non
ferentes, quod veritatem e vita tollerent, verisimilia
repererunt, <emph>499</emph> ut ignorantiam rerum probabili
<pb n="0431D"/>
assertione temperarent: iste se dicit incertum,
<pb n="0432A"/>
et e tribus omnino nescire quid verum sit. Si
hoc erat responsurus, quae eum ratio impulit, ut
tantum Pontificem inscitiae suae testem faceret. Nimirum
haec illa est lassitudo, quod triginta annorum
itinere confectus, Romam venire non potuit. Quanta
et alia nescimus, et tamen imperitiae nostrae testes
non quaerimus! De Patre, Filio, et Spiritu sancto; de
nativitate Domini Salvatoris, super qua Isaias clamitat: <hi>Generationem ejus quis enarrabit 
 <note>(Isai. LIII, 8)</note>
          </hi>?
audacter loquitur, et mysterium omnibus retro saeculis
ignoratum scientiae suae vindicat: et hoc solum
ignorat, quod ignoratum cunctis scandalum facit.
Scit quomodo Deum Virgo generarit; et nescit quomodo
ipse sit natus. Animarum et corporum conditorem
fatetur Dominum, sive animae ante corpora
<pb n="0432B"/>
fuerint, sive cum corporum nascantur exordiis, sive
jam formatis in utero figuratisque corporibus immittantur.
In omnibus novimus auctorem Dominum.
Nec de hoc nunc quaestio est, utrum Deus, an alius
eas fecerit: sed e tribus quas posuit, quae sit illarum
sententia vera, nescire se dicit. Vide ne statim
tibi objiciatur, idcirco te trium ignorantiam confiteri,
ne unum damnare cogaris: et Tertulliano et Lactantio
ideo parcere, ne Origenem cum illis jugules.
Quantum memoria suggerit, nisi tamen fallor, nescio
me legisse Lactantium <foreign xml:lang="greek">συσπειρομένην</foreign> animam
dicere. Caeterum qui legisse te scribis, dic in quo
libro legeris, ne ut me dormientem, sic illum mortuum
calumniatus esse videaris. Sed et in hoc cunctabundus
incedis et cautus. Dicis enim:  « Puto inter
<pb n="0432C"/>
Latinos Tertullianum sensisse, vel Lactantium, fortassis
et alios nonnullos. »  Non solum de animarum
statu dubitas, sed et de auctorum sententiis putas:
et tamen aliquid interest. De animabus autem aperte
nescis, et inscitiam confiteris: de auctoribus sic
nosse te dicis, ut putes potius quam praesumas. In
solo Origene non ambigis. Dicis quippe,  « Hoc sentit
Origenes. »  Interrogabo te: bene <emph>500</emph> sentit, an
male? Nescio, inquis. Quid me igitur missis tabellariis
et creberrimis nuntiis docere conaris, ut sciam, quod
nescias? Et ne forte non credam imperitiae tuae, et
arbitrer te callide reticere quod nosti, juras Deo teste,
quod usque ad praesens certi et definiti aliquid de
hac quaestione non teneas; et Deo relinquas scire
quid sit in vero, et si cui ipse revelare dignabitur.
<pb n="0432D"/>
Per tanta saecula tibi nullus videtur dignus fuisse,
<pb n="0433A"/>
cui de hac quaestione Dominus revelarit? Non patriarcha,
non propheta, non apostolus, non martyr?
Ne tibi quidem, quando in carceribus et exsiliis
morabaris, hujuscemodi sacramenta patuerunt?
Dominus in Evangelio, <hi>Pater,</hi> inquit, <hi>revelavi nomen
tuum hominibus <note>(Joan. XVII, 6)</note>
          </hi>. Qui Patrem revelavit,
de animarum statu tacuit: et miraris si contra
te fratrum scandala concitentur, cum id nescire
te jures, quod Christi Ecclesiae se nosse fateantur?</p>
        </div3>
<div3>
          <head>11.</head>
          <p>
 Exposita fide sua, immo inscitiae confessione,
transit ad aliud; et excusare se nititur, cur libros <foreign xml:lang="greek">περὶ Ἀρχῶν</foreign>
 in Latinum verterit. Et haec scribit ad
verbum:  « Sane quia audio etiam inde esse disputatum
quod quaedam Origenis rogatus a fratribus de
Graeco in Latinum transtuli, puto quod omnes intelligant,
<pb n="0433B"/>
haec pro solo livore culpari. Si enim aliquid
est quod displiceat in auctore, quare id ad interpretem
detorquetur? Sicut in Graecis habetur, rogatus
sum ut Latinis ostenderem. Graecis sensibus verba
dedi Latina tantummodo. Sive ergo in illis sensibus
laus inest aliqua, non est mea: sive culpa, similiter
non est mea. »   « Audio, inquit, etiam inde esse <hi>disputatum.</hi> » 
Quam prudenter accusationem suam, <hi>disputationem</hi> 
vocat!  « Quod <hi>quaedam</hi> Origenis rogatus
a fratribus de Graeco in Latinum transtuli. »  Quae
sunt illa quaedam? Nomen non habent? Taces? Libelli
accusatorum loquuntur. « Puto, ait, quod omnes
intelligant haec <hi>pro solo livore</hi> culpari. »  Pro quo
livore? Num invident eloquentiae tuae? Aut fecisti
quod nullus hominum umquam facere potuit? Ecce et
<pb n="0433C"/>
ego Origenis <emph>501</emph> multa transtuli: et praeter te nemo
nec invidet, nec calumniatur. « Si enim, inquit, aliquid
est quod displiceat in Auctore, quare id ad interpretem
detorquetur? sicut in Graecis habetur, rogatus
sum ut Latinis ostenderem. Graecis sensibus
verba dedi Latina tantummodo. Sive ergo in illis
sensibus laus inest aliqua, non est mea: sive culpa,
similiter non est mea. »  Et miraris, si de te homines
male sentiant, quum de apertis blasphemiis dicas:
 « Si est aliquid, quod displiceat in auctore. »  Omnibus
quae in illis libris dicta sunt, displicent: et tu solus
dubitas, et quereris, cur ad interpretem detorqueatur,
quod in translationis tuae Praefatione laudasti.
Rogatus eras, ut quomodo habebatur in Graeco, in
Latinum verteres. Utinam fecisses quod rogatum te
<pb n="0433D"/>
esse simulas! nulli nunc invidiae subjaceres. Si tu
translationis servasses fidem, mihi necessitas non
fuisset interpretationem falsam vera interpretatione
<pb n="0434A"/>
subvertere. Novit conscientia tua, quae addideris,
quae subtraxeris, quae in utramque partem, ut tibi
visum fuerit, immutaris: et post haec audes dicere,
quod et bona et mala non tibi, sed auctori debeant
imputari. Et oppressus invidia adhuc verba moderaris;
et quasi super aristas pendenti incedens gradu,
loqueris. « Sive in illis sensibus laus est, sive culpa. » 
Defendere non audes, et tamen damnare non vis.
Elige e duobus quod vis, optio tibi datur: si bona
est interpretatio tua, lauda: si mala, condemna.
Verum excusat se, et subnectit aliam stropham.
Dicit enim:  « Quinimmo etiam aliud adjeci, sicut in
Praefatiuncula mea designavi; ut in quantum possem,
aliquanta deciderem: illa tamen quae mihi ad suspicionem
veniebant, quod non ab ipso Origene ita
<pb n="0434B"/>
dicta, sed ab aliis viderentur esse inserta, propter
hoc quod de eisdem rebus in aliis auctoris ejusdem
locis catholice dictum legeram. »  Mira eloquentia, et
Attico flore variata: <hi>Quinimo etiam;</hi> et <hi>Quae mihi ad
suspicionem veniebant.</hi> Admiror <emph>502</emph> ausum illum
esse haec Romam verborum portenta transmittere.
Compeditam putes linguam ejus, et inextricabilibus
nodis ligatam, vix in humanum sonum erumpere.
Sed ad causam redeam.</p>
        </div3>
<div3>
          <head>11.</head>
          <p>
 <hi>Origenis blasphemia.</hi> --Quis tibi dedit hanc
licentiam, ut multa de interpretatione decideres?
Rogatus eras ut Graeca in Latinum verteres, non ut
emendares: ut alterius dicta proferres, non ut tua
conderes. Non fecisse te quod rogatus es, recidendo
plurima, confiteris. Atque utinam praecidisses mala,
<pb n="0434C"/>
et non in assertionem malorum, tua multa posuisses!
E quibus unum proferam, ut ex hoc cognoscantur
et caetera. In primo libro <foreign xml:lang="greek">περὶ Ἀρχῶν,</foreign> ubi Origenes
lingua sacrilega blasphemavit, quod Filius Patrem
non videat, tu etiam causas reddis, quasi ex persona
ejus, qui scripsit, et Didymi interpretaris <foreign xml:lang="greek">σχόλιον,</foreign>
in quo ille casso labore conatur alienum errorem
defendere, quod Origenes quidem bene dixerit: sed
nos simplices homines, et cicures Enniani, nec
illius sapientiam, nec tuam, qui interpretatus es,
intelligere possumus. Praefatio tua, quam nominas,
et in qua me miris ornas laudibus, te reum pessimae
translationis facit. Dicis enim quod de Graeco multa
decideris, licet taceas quod addideris. Quae decidisti,
mala erant, an bona? Utique mala. Quae reservasti
<pb n="0434D"/>
bona, an mala? utique bona. Neque enim mala
transferre poteras. Ergo mala amputasti, et reliquisti
bona? nulli dubium est. Probantur autem quae
<pb n="0435A"/>
translata sunt, pene omnia mala. Quidquid igitur
malum in translatione monstravero, tibi imputabitur,
qui illud pro bono transtulisti. Aliud est, si
iniquus censor ejusdem criminis reus, alios de
senatu pellis, alios in curia retines. Sed dicis,  « Omnia
mutare non poteram; sed ea tantum, quae addita
ab haereticis arbitrabar, mihi amputanda credidi. » 
Pulchre. Si amputasti quae addita ab haereticis existimabas,
ergo quae reliquisti, ejus sunt quem interpretatus
es [ <hi>Al.</hi> interpretabaris]; <emph>503</emph> responde,
utrum bona, an mala sint? Mala transferre non poteras.
Semel enim, quae ab haereticis addita fuerant,
amputasti. Nisi forte haereticorum mala amputare
debueris, et Origenis errores in Latinum integros
vertere. Dic ergo, quare Origenis mala in Latinum
<pb n="0435B"/>
verteris: ut auctorem mali proderes, an ut laudares?
Si prodis, in praefatione cur laudas? Si laudas, haereticus
approbaris. Restat, ut quasi bona protuleris.
Si haec omnia probantur mala, igitur unius et Auctor
et Interpres rei criminis erunt, et implebitur illa
sententia: <hi>Videbas furem, et currebas cum eo: et
cum adulteris portionem tuam ponebas <note>(Psal. XLIX, 18)</note>
          </hi>.
Non est necesse rem planam, argumentatione dubiam
facere. Quod sequitur, respondeat, unde illi
sit orta suspicio, haec ab haereticis addita?  « Quia,
inquit, de eisdem rebus in aliis locis ejusdem auctoris
catholice dictum legeram. » </p>
        </div3>
<div3>
          <head>12.</head>
          <p>
 <hi>Origenis haeretica.</hi> --Videamus, quod primum
est, ut ordine venerit ad secundum. Probo ego inter
multa Origenis mala, haec maxime haeretica: Dei
<pb n="0435C"/>
Filium creaturam; Spiritum sanctum ministrum;
mundos innumerabiles, aeternis sibi saeculis succedentes.
Angelos versos in animas hominum: animam
Salvatoris fuisse antequam nasceretur ex Maria:
et hanc esse, quae cum in forma Dei esset, non
est rapinam arbitrata aequalem se esse Deo <note>(Philip. II)</note>;
sed se exinanivit, formam servi accipiens: resurrectionem
nostrorum corporum sic futuram, ut eadem
membra non habeant; quia cessantibus membrorum
officiis, superflua membra reddantur: ipsaque
corpora tenuia et spiritalia paulatim evanescere,
et in auram tenuem, atque in nihilum dissipari: in
restitutione omnium, quando indulgentia principalis
venerit, Cherubim et Seraphim, Thronos, Principatus,
Dominationes, Virtutes, Potestates, Archangelos,
<pb n="0435D"/>
Angelos, Diabolum, daemones, animas omnium
hominum, tam christianorum, quam Judaeorum, et
Gentilium, unius conditionis, et mensurae fore. Cumque
ad formam, et libram aequitatis pervenerint, et
rationabiles creaturas <emph>504</emph> omni corporum faece
deposita, novus de mundi exsilio populi revertentis
<pb n="0436A"/>
monstraverit exercitus, tunc rursus ex alio principio
fieri mundum alium, et alia corpora, quibus labentes
de coelo animae vestiantur, ut verendum nobis sit,
ne qui nunc viri sumus, postea nascamur in feminas;
et quae hodie virgo, tunc [ <hi>Al.</hi> postea] forte prostibulum
sit. Haec in Origenis libris ego haeretica
doceo: tu ostende, in quo ejus opere his contraria
legeris.</p>
        </div3>
<div3>
          <head>13.</head>
          <p>
 <hi>Sex millia librorum Origenis.</hi> --Nolo dicas,
Quae de eisdem rebus in aliis locis ejusdem auctoris
catholice dicta legeram; ne me mittas ad sex millia
librorum ejus, quos legisse beatum papam Epiphanium
criminaris; sed ipsa loca nomina: nec
hoc mihi sufficiet, nisi eadem dicta ad verbum protuleris.
Non est fatuus Origenes, et ego novi: contraria
<pb n="0436B"/>
sibi loqui non potest. Igitur ex hac supputatione
illa summa [ <hi>Al.</hi> sententia] nascitur, non haereticorum
esse, quae amputasti, sed Origenis, cujus
ideo mala interpretatus es, quia putasti bona; et
tibi tam bona, quam mala illius imputanda, cujus
scripta in Prologo comprobasti.</p>
        </div3>
<div3>
          <head>14.</head>
          <p>
 <hi>Hilarius et Ambrosius Origenis interpretes.
Anastasii epistola ad Joannem Hierosolymitanum.</hi> --Sequitur
in eadem Apologia:  « Origenis ego neque
defensor sum, nec assertor, nec primus interpres.
Alii ante me hoc idem opus fecerunt [ <hi>Al.</hi> fecerant]:
feci et ego postremus rogatus a fratribus. Si jubetur,
ne fiat, jussio observari solet in posterum. Si culpantur,
qui ante jussionem fecerunt, culpa a primis
incipiat. »  Tandem evomuit, quod volebat, et omnis
<pb n="0436C"/>
animi tumor in nostrae accusationis erupit invidiam.
Ubi interpretatur libros <foreign xml:lang="greek">περὶ Ἀρχῶν,</foreign> me sequi se
dicit: ubi accusatur cur hoc fecerit, meum ponit
exemplum; et securus, et periclitans sine me vivere
non potest. Audiat igitur quod nescire se simulat.
Nemo tibi objicit, quare Origenem interpretatus es,
alioqui Hilarius et Ambrosius hoc crimine tenebuntur;
sed quia interpretatus haeretica, Praefationis
tuae laude firmasti. Ego ipse, quem in crimen vocas,
sic [ <hi>Al.</hi> ideo] septuaginta Homilias ejus transtuli,
et nonnulla de Tomis, ut et mala in bonorum interpretatione <emph>505</emph> 
 subtraherem, et aperte in libris <foreign xml:lang="greek">περὶ 
Ἀρχῶν</foreign> ad coarguendam translationem tuam, quid
lector vitaret, ostenderem. Vis Origenem in Latinum
vertere? Habes multas homilias ejus et tomos,
<pb n="0436D"/>
in quibus moralis tractatur locus, et Scripturarum
panduntur obscura. Haec interpretare: haec rogantibus
tribue. Quid primus labor tuus incipit ab infamia?
Cur translaturus haeretica, in defensionem eorum
praemittis quasi martyris librum, et id Romanis
auribus ingeris, quod translatum totus orbis
<pb n="0437A"/>
expavit? Aut certe si ideo interpretaris, ut eum
haereticum arguas, nihil de Graeco mutes, et hoc
ipsum praefatione testare, quod prudentissime Papa
Anastasius in epistola, quam contra te scribit ad
episcopum Joannem, suo sermone complexus est,
me liberans, qui id feci, et te arguens, qui facere
noluisti. Ac ne forsitan hoc quoque neges, subjeci
 exemplum ejus: ut si non vis audire fratrem monentem,
audias episcopum condemnantem [ <hi>Al.</hi> calumniantem].</p>
        </div3>
<div3>
          <head>15.</head>
          <p>
 <hi>Rufinus Origenis defensor probatur. Eusebius
Arianorum princeps. Rufini praefatio in Apologiam Pamphili
pro Origene.</hi> --Dicis te non esse defensorem,
neque assertorem Origenis: jam nunc tibi proferam
librum tuum de quo in famosa illa praefatiuncula praeclari
<pb n="0437B"/>
operis tui his verbis loqueris:  « Cujus diversitatis
causam plenius tibi in Apologetico, quem Pamphilus
in libris suis scripsit, edidimus brevissimo libello
superaddito, in quo evidentibus, ut arbitror,
probamentis, corruptos esse in quamplurimis ab haereticis
et malevolis libros ejus ostendimus, et praecipue
istos, quos nunc exigis ut interpreter, id est, <foreign xml:lang="greek">περὶ Ἀρχῶν.</foreign>
 »  Non tibi suffecerat Eusebii, vel certe
ut tu vis, Pamphili pro Origene defensio, nisi quod
ab illis minus dictum putabas, tu quasi sapientior et
doctior adderes? Longum est, si velim totum librum
tuum huic operi inserere, et propositis capitulis ad
singula respondere, quid in his vitiorum sermo habeat,
quid mendaciorum assertio, quid inconsequens
textus ipse verborum. Unde laciniosae disputationis
<pb n="0437C"/>
fastidia fugiens, et in arctum verba compingens,
tantum sensibus respondebo. Statim de portu
egrediens, navem impegit. Referens enim de Apologia
Pamphili martyris (quam nos Eusebii, Arianorum
principis, probavimus) de qua dixerat, Prout
potuimus, <emph>506</emph> vel res poposcit, Latino sermone
digessimus, intulit:  « Illud est, quod, desideriorum
vir, Macari, te admonitum volo, ut scias hanc quidem
fidei regulam, quam de libris ejus supra exposuimus,
esse talem, quae et amplectenda et tenenda
sit. In omnibus enim his catholicum inesse sensum
evidenter probatur. »  Quamvis de Eusebii libro multa
subtraxerit, et in bonam partem de Filio, et Spiritu
sancto nisus sit commutare; tamen multa in illo
scandala reperiuntur, et apertissimae blasphemiae,
<pb n="0437D"/>
quae iste sua negare non poterit, catholica esse
pronuntians. Dicit Eusebius, immo (ut tu vis) Pamphilus,
in isto volumine, Filium Patris ministrum:
Spiritum sanctum non de eadem Patris Filiique substantia:
animas hominum lapsas esse de coelo: et in
hoc quod sumus de Angelis commutati, in restitutione
omnium aequales et Angelos, et daemones, et
<pb n="0438A"/>
homines fore; et multa alia tam impia, et nefaria,
quae etiam replicare sit criminis. Quid faciet assertor
Origenis, et interpres Pamphili? Si in his, quae
emendavit, tanta blasphemia est; in illis, quae ab
haereticis falsata confingit, quanta sacrilegia continentur?
Cujus opinionis causam hanc suspicatur,
quod vir neque stultus, neque insanus dicere sibi repugnantia
non potuerit. Et ne forsitan putaremus
diversis eum varia scripsisse temporibus, et pro
aetatibus edidisse contraria, addidit:  « Quid facimus,
quod interdum in eisdem locis, atque, ut ita dixerim,
in consequenti pene capite sententia contrarii
sensus invenitur inserta? Numquid in eodem opere
ejusdem libri, et interdum, ut diximus, statim in
consequenti capitulo, oblitus sui esse potuit? Verbi
<pb n="0438B"/>
gratia, ut qui superius dixerat, nusquam inveniri in
omni Scriptura, ubi Spiritus sanctus factus, vel creatus
esse diceretur, continuo subjiceret, inter caeteras
creaturas factum esse Spiritum sanctum? Aut iterum,
qui Patrem et Filium unius substantiae, quod
Graece <foreign xml:lang="greek">ὁμοούσιον</foreign> dicitur, designavit: in consequentibus
statim capitulis alterius esse substantiae, et creatum
poterat dicere eum, quem paulo ante de ipsa natura
Dei Patris pronuntiaverat natum? » </p>
        </div3>
<div3>
          <head>16.</head>
          <p>
 <hi>Eusebius et Didymus in Origenis scita concedunt,</hi> --Haec
ipsius verba sunt, negare <emph>507</emph> non potest.
Nolo dicas: Verbi causa, ut qui superius dixerat; sed
ipsum librum nomina, ubi prius bene dixerit, et postea
male: ubi Spiritum sanctum, et Filium de Dei
Patris scribens esse substantia, statim in consequentibus
<pb n="0438C"/>
asseruerit creaturas. Nescisne me Origenis habere
omnia? legisse quamplurima?
</p>
          <l>Ad populum phaleras, ego te intus, et in cute novi.</l>
          <p>  <note>(Persius, Sat. 3.)</note> 
Vir doctissimus Eusebius (doctissimum dixi, non catholicum,
ne more solito, mihi et in hoc calumniam
struas) per sex volumina nihil aliud agit, nisi ut Origenem
suae ostendat fidei, id est, Arianae perfidiae.
Et multa ponit exempla, et hoc constanter probat.
Tibi ergo in quo somnio Alexandrini carceris revelatum
est, ut quae ille vera profitetur, falsata confingas?
Sed forsitan hic, ut Arianus, ab haereticis addita,
in occasionem sui traxit erroris, ne solus male
sensisse contra Ecclesiam putaretur. Quid respondebis
pro Didymo, qui certe in Trinitate catholicus est?
<pb n="0438D"/>
Cujus etiam nos de Spiritu sancto librum in Latinam
linguam vertimus <note>( <hi>Vid. supra</hi> )</note>. Certe hic in his,
quae ab haereticis in Origenis operibus addita sunt,
consentire non potuit; et in ipsis <foreign xml:lang="greek">περὶ Ἀρχῶν,</foreign> quos
tu interpretatus es libris, breves dictavit Commentariolos,
quibus non negaret ab Origene scripta, quae
scripta sunt: sed nos simplices homines non posse
<pb n="0439A"/>
intelligere, quae dicuntur: et quo sensu in bonam
partem accipi debeant, persuadere conatur. Hoc
dumtaxat de Filio, et Spiritu sancto. Caeterum in
aliis dogmatibus et Eusebius, et Didymus apertissime
in Origenis scita concedunt, et quod omnes Ecclesiae
reprobant, catholice et pie dictum esse defendunt.</p>
        </div3>
<div3>
          <head>17.</head>
          <p>
 <hi>Rufinus de adulteratione librorum Origenis.</hi> --Videamus
tamen, quibus argumentis probare nitatur
Origenis ab haereticis scripta vitiata. « Clemens, inquit,
Apostolorum discipulus, qui Romanae Ecclesiae
post Apostolos episcopus et martyr fuit, libros edidit,
qui appellantur <foreign xml:lang="greek">ἀναγνωρισμὸς,</foreign> id est, <hi>recognitio,</hi> 
in quibus quum ex persona Petri Apostoli doctrina,
quasi vere apostolica in quamplurimis exponatur:
<pb n="0439B"/>
 in aliquibus ita Eunomii dogma inseritur, ut
nihil aliud quam ipse Eunomius disputare credatur,
Filium Dei creatum <emph>508</emph> de nullis exstantibus asseverans. » 
Et post alia, quae prolixum est, scribere:
 « Quid, quaeso, ait, de his sentiendum est, quod Apostolicus
vir haeretica scripserit? An id potius credendum,
quod perversi homines ad assertionem dogmatum
suorum sub virorum sanctorum nomine, tamquam
facilius credenda, interseruerint ea, quae illi
nec sensisse, nec scripsisse credendi sunt? »  Clementem
quoque Alexandrinae Ecclesiae presbyterum,
virum catholicum, scribit in libris suis interdum
Dei Filium dicere creatum: et Dionysium Alexandrinae
urbis episcopum, virum eruditissimum, contra
Sabellium quatuor voluminibus disputantem, in
<pb n="0439C"/>
Arianum dogma delabi. Et sub his exemplis illud
agit, ut non ecclesiasticos, et catholicos viros male
sensisse, sed ab haereticis eorum scripta corrupta
esse testetur, et concludat ad extremum, dicens:
 « De Origene quoque, in quo similiter, ut in his
quos supra diximus, quaedam diversitas invenitur,
istud non sufficiat sentire, quod de praejudicatis jam
catholicis sentitur, vel intelligitur viris, ne similis
causae, similis sufficiat excusatio. »  Si conceditur, ut
quidquid in libris noxium reperitur, ab aliis corruptum
sit [ <hi>Al.</hi> id si ita est nihil, <hi>etc.</hi> ], nihil eorum
erit, quorum fertur nominibus; sed his deputabitur,
a quibus dicitur esse vitiatum. Quamquam
et illorum non erit, quorum incerta sunt nomina:
atque ita fiet, ut dum omnium omnia sunt, nihil
<pb n="0439D"/>
alicujus sit. Hac defensionis perturbatione nec
Marcion, nec Manichaeus, nec Arius, nec Eunomius
accusari poterunt: quia quidquid nos ab his impie
dictum objecerimus, discipuli respondebunt, non a
magistris suis ita editum [ <hi>Al.</hi> dictum], sed ab inimicis
<pb n="0440A"/>
esse violatum. Hoc genere et iste ipse tuus
liber, tuus non erit, sed forsitan meus. Et meus
liber, quo tibi accusatus respondeo, si in illo aliquid
reprehenderis, non erit meus, sed tuus, a quo reprehenditur.
Et dum omnia ad haereticos refers, quid Ecclesiasticis
tribues, quibus proprium nihil relinquis?
Et quomodo, inquies, in libris eorum vitiosa
nonnulla sunt? Si me causas vitiorum nescire respondero,
non statim illos haereticos judicabo.
Fieri enim potest, ut vel simpliciter erraverint, <emph>509</emph> 
 vel alio sensu scripserint, vel a librariis imperitis
eorum paulatim scripta corrupta sint. Vel
certe antequam in Alexandria quasi daemonium meridianum
Arius nasceretur, innocenter quaedam, et
minus caute locuti sunt, et quae non possint perversorum
<pb n="0440B"/>
hominum calumniam declinare. Objiciuntur
Origeni crimina, et tu non illum defendis, sed
alios accusas; nec crimen renuis, sed criminosorum
turbam requiris. Si tibi diceretur, quos habet
Origenes in haeresi socios, recte ista proferes. Nunc
a te quaeritur, haec quae in Origenis libris scripta reperiuntur,
bona sint an mala? Taces, et pro his
alia loqueris. Clemens hoc ait: Dionysius in isto
errore deprehenditur: Athanasius [ <hi>Al.</hi> Anastasius]
episcopus sic Dionysii defendit errorem: Apostolorum
scripta similiter depravata sunt; quomodo
et nunc ab aliis tibi haereseos crimen impingitur,
et tu pro te taces, et pro me confiteris. Ego neminem
accuso, pro me tantum respondisse contentus.
Non sum quod arguis: si tu es quod accusaris, ipse
<pb n="0440C"/>
videris. Nec absolutio mea me, nec reatus te, aut
innocentem, aut obnoxium crimini probabunt.</p>
        </div3>
<div3>
          <head>18.</head>
          <p>
 <hi>Epistola Origenis ad amicos Alexandriae. Origenianae
epistolae prior pars.</hi> --Praemissa falsatione
ab haereticis, apostolorum, et utriusque Clementis,
atque Dionysii, venit ad Origenem, et his verbis
loquitur:  « Ipsius hoc conquerentis et deplorantis
scriptis ac vocibus prabavimus. Quid enim ipse cum
adhuc in carne vivens, sentiens, vidensque perpessus
sit de librorum suorum, vel sermonum corruptionibus,
vel adulterinis editionibus, ex ipsius
epistola quam scribit ad quosdam charos suos Alexandriam,
evidenter docetur. »  Statimque exemplum
subjungit epistolae; et qui falsitatem scriptorum Origenis
haereticis imputat, ipse incipit a falsitate: non
<pb n="0440D"/>
ita interpretans ut habetur in Graeco, nec id Latinis
insinuans, quod ipse in suis litteris profitetur. Cumque
illa epistola tota Demetrium Alexandrinae urbis
pontificem laceret, et in totius orbis episcopos et
clericos invehatur, et frustra ab Ecclesiis excommunicatum
<pb n="0441A"/>
esse se dicat, nec velle in maledictis referre
vicem, ne scilicet maledicus videatur esse
homo, qui in tantum cautus sit ad maledicendum, ut
ne diabolo quidem audeat maledicere; unde et Candido
Valentiniani dogmatis sectatori, calumniandi
se occasionem <emph>510</emph> dederit, quod diabolum salvandae
dixerit esse naturae: hic dissimulato argumento epistolae,
fingit pro Origene, quod ille non loquitur.
Unde epistolae ipsius partem paululum ex superioribus
transtuli, et his junxi, quae ab ipso commatice
doloseque translata sunt, ut quo consilio superiora
tacuerit, ipse lector agnoscat. Contra sacerdotes
ergo Ecclesiae generaliter disputans, a quibus indignus
communione ejus fuerat judicatus, haec intulit:
 « Quid necesse est de prophetarum sermonibus
<pb n="0441B"/>
dicere, quibus saepissime pastoribus, et majoribus
natu, et sacerdotibus, ac principibus populi comminantur
et arguunt eos? Quae absque nobis de sanctis
Scripturis elicere potestis, et liquido pervidere,
quod forsitan hoc tempus sit, de quo dicitur: <hi>Nolite
credere amicis, nec speretis in principibus <note>(Mich. VII,
5)</note>
          </hi>. Et nunc impleatur vaticinium: <hi>Duces populi mei
me nescierunt, filii stulti sunt, et non sunt sapientes.
Sapientes sunt, ut faciant mala, bene autem facere
nesciunt <note>(Jerem. IV, 21, 22)</note>
          </hi>; quorum magis misereri
quam eos odisse debemus, et orare pro illis, quam
eis maledicere. Ad benedicendum enim, et non ad
maledicendum creati sumus. Unde et Michael cum
adversus diabolum disputaret de Moysi corpore, ne
tanto quidem malo ausus est judicium inferre blasphemiae,
<pb n="0441C"/>
sed dixit: <hi>Increpet tibi Dominus <note>(Jud. 9)</note>
          </hi>.
Cui quid simile etiam in Zacharia legimus: <hi>Increpet
tibi Dominus, diabole: et increpet Dominus in te, qui
elegit Jerusalem <note>(Zach. III, 2)</note>
          </hi>. Itaque et nos cupimus
increpari a Domino eos qui nolunt cum humilitate a
proximis increpari. Dicente autem Michaele: <hi>Increpet
tibi Dominus, diabole;</hi> et Zacharia similiter:
utrum increpet, an non increpet Deus diabolum,
ipse viderit. Et si increpat, quomodo increpet, ipse
agnoscat. »  Et post multa quae prolixum est scribere,
addit:  « Nos hoc sentimus quod ejicientur de
regno coelorum, non solum qui grandia peccaverunt,
verbi gratia, fornicatores et adulteri, et masculorum
concubitores, et fures, sed et qui minora deliquerunt,
<pb n="0441D"/>
ex eo quod scriptum est: <hi>Neque ebriosi, neque
maledici regnum Dei possidebunt <note>(I Cor. VI, 16)</note>
          </hi>; et
<pb n="0442A"/>
tam in bonitate quam in severitate Dei esse mensuram.
Unde cuncta nitimur agere consilio: in vini
quoque potu, et in moderatione sermonis, ut nulli
audeamus maledicere. Ergo cum propter <emph>511</emph> Dei
timorem caveamus in quempiam maledicta conferre,
recordantes illius dicti, <hi>Non fuit ausus judicium inferre
blasphemiae,</hi> quod dicitur de Michaele contra
diabolum; et in alio loco: <hi>Dominationes quidem reprobant,
glorias autem blasphemant:</hi> quidam eorum
qui libenter contentiones reperiunt, ascribunt nobis
et nostrae doctrinae blasphemiam, super qua ipsi
viderint, quomodo illud audiant: <hi>Neque ebriosi, neque
maledici regnum Dei possidebunt:</hi> licet patrem
malitiae et perditionis eorum, qui de regno Dei ejicientur,
dicant posse salvari, quod ne mente quidem
<pb n="0442B"/>
quis captus dicere potest. »  Caetera quidem ex eadem
epistola transtulit pro hoc, quod in fine verborum
Origenis interpretati sumus. « Ergo cum propter
timorem Dei caveamus in quempiam maledicta
conferre, »  et reliqua: iste fraudulenter amputatis
superioribus, ex quibus inferiora dependent, sic
coepit transferre epistolam, quasi hoc sensu superius
esset exordium, et ait:  « Quidam eorum qui libenter
habent criminari proximos suos, ascribunt nobis
et doctrinae nostrae crimen blasphemiae, quod a nobis
nusquam audierunt: de quo ipsi viderint, nolentes
observare mandatum illud quod dicit: <hi>Quia
maledici regnum Dei non possidebunt;</hi> dicentes asserere
me patrem malitiae et perditionis eorum qui de
regno Dei ejiciuntur, id est diabolum, esse salvandum:
<pb n="0442C"/>
quod ne aliquis quidem mente motus et manifeste
insaniens dicere potest. » </p>
        </div3>
<div3>
          <head>19.</head>
          <p>
 <hi>Dialogus Candidi Origenis. Liber Novatiani de
Trinitate.</hi> --Conferte Origenis verba, quae supra ad
verbum transtuli, his quae ab isto non versa sunt,
sed eversa, et quantam inter se non solum verborum,
sed et sensuum habeant dissonantiam, perspicietis. <emph>512</emph> 
 Obsecro ne molesta sit vobis prolixior interpretatio.
Idcirco enim omnia vertimus, ut quo consilio
superiora tacuerit, probaremus. Habetur dialogus
apud Graecos Origenis, et Candidi Valentinianae
haereseos defensoris, in quo duos Audabatas digladiantes
inter se spectasse me fateor. Dicit Candidus
Filium de Patris esse substantia, errans in eo quod
<pb n="0442D"/>
 <foreign xml:lang="greek">προβολὴν,</foreign> id est, <hi>prolationem</hi> asserit. E regione.
Origenes juxta Arium et Eunomium repugnat, eum
<pb n="0443A"/>
vel prolatum esse, vel natum, ne Deus Pater dividatur
in partes; sed dicit sublimem et excellentissimam
creaturam voluntate exstitisse Patris, sicut
et caeteras creaturas. Rursus ad secundam veniunt
quaestionem. Asserit Candidus diabolum pessimae
esse naturae, et quae salvari nunquam possit. Contra
hoc recte Origenes respondit, non eum periturae
esse substantiae, sed voluntate propria corruisse, et
posse salvari. Hoc Candidus vertit in calumniam,
quasi Origenes dixerit, diaboli naturam esse salvandam:
quod ille falso objecerat, hic refutat. Et intelligimus
in hoc tantum dialogo ab Origene argui
haereticam falsitatem, et non in caeteris libris, de
quibus nunquam quaestio fuit. Alioqui si omnia quae
haeretica sunt, non erunt Origenis, sed haereticorum:
<pb n="0443B"/>
omnes autem propemodum illius tomi his erroribus
pleni sunt; nihil Origenis erit, sed eorum,
quorum ignoramus vocabula. Non ei sufficit Graecos
et antiquos calumniari, de quibus pro vetustate temporum
et longinquitate regionum habet licentiam
quidquid voluerit mentiendi; venit ad Latinos, et
primum ponit Hilarium confessorem, quod post
Ariminensem synodum liber <emph>513</emph> illius falsatus ab
haereticis sit. Et ob hanc causam cum in concilio
episcoporum ei quaestio moveretur, proferri librum
de domo sua jusserit: qui, nesciente se, in scriniis
suis haereticus tenebatur. Cumque prolatus fuisset,
et ab omnibus haereticus judicatus, auctor libri excommunicatus,
de concilii conventione discesserit.
Et tantae auctoritatis se putat, ut cum hoc familiaribus
<pb n="0443C"/>
suis narrat somnium, nemo ei contra confessorem
ista simulanti audeat contradicere. Responde,
quaeso; synodus, a qua excommunicatus est, in qua
urbe fuit? Dic episcoporum vocabula: profer sententias
subscriptionum, vel diversitatem, vel consonantiam.
Doce qui eo anno consules fuerint, quis
imperator hanc synodum jusserit congregari: Galliaene
tantum episcopi fuerint, an et Italiae, et Hispaniae:
<pb n="0444A"/>
certe quam ob causam synodus congregata
sit. Nihil horum nominas, sed virum eloquentissimum,
et contra Arianos Latini sermonis tubam, ut
Origenem defendas, excommunicatum a synodo criminaris.
Sed confessoris calumnia utcumque toleranda
est. Transit ad inclytum martyrem Cyprianum,
et dicit Tertulliani librum, cui titulus est, <hi>de Trinitate,</hi> 
sub nomine ejus Constantinopoli a Macedonianae
partis haereticis lectitari. In quo crimine mentitur
duo. Nam nec Tertulliani liber est, nec Cypriani
dicitur; sed Novatiani, cujus et inscribitur titulo:
et auctoris eloquium, styli proprietas demonstrat.</p>
        </div3>
<div3>
          <head>20.</head>
          <p>
 <hi>Fabella de Hieronymo.</hi> --Et superfluum puto
apertas ineptias confutare, cum mihi mea ingeratur
fabella, a synodo videlicet, et sub nomine cujusdam
<pb n="0444B"/>
amici Damasi Romanae urbis episcopi ego petar,
cui ille ecclesiasticas epistolas dictandas tradidit,
et Apollinariorum versutiae describantur, quod
Athanasii librum ubi <hi>Dominicus homo</hi> scriptus est,
ad <emph>514</emph> legendum acceptum, ita corruperint, ut in
litura id quod raserint, rursus scriberent, ut scilicet
non ab illis falsatum, sed a me additum putaretur.
Quaeso te, amice charissime, ut in Ecclesiasticis
tractatibus, ubi de veritate dogmatum quaeritur, et
de salute animarum nostrarum, majorum flagitatur
auctoritas, hujuscemodi deliramenta dimittas, et
prandiorum coenarumque fabulas pro argumento non
teneas veritatis. Fieri enim potest, ut etiam si a me
verum audisti, alius qui hujus rei ignarus est, dicat
a te esse compositum: et quasi mimum Philistionis,
<pb n="0444C"/>
vel Lentuli, ac Marulli stropham eleganti sermone
confictam.</p>
        </div3>
<div3>
          <head>21.</head>
          <p>
 <hi>De S. Epiphanio querela.</hi> --Quo non perveniat
semel effrenata temeritas? Post excommunicationem
Hilarii, post Cypriani <foreign xml:lang="greek">ψευδεπίγραφον</foreign> haereseos
librum, post Athanasii, me dormitante, lituram,
simul et inscriptionem, erupit aliquando contra Papam
Epiphanium, et dolorem pectoris sui, quod eum
<pb n="0445A"/>
in epistola quam ad Joannem episcopum scripserat,
haereticum arguit, in Apologia pro Origine digerit,
et his se sermonibus consolatur:  « Quin potius aperienda
est hoc in loco veritas latens. Non enim possibile
est, tam iniquo judicio uti quemquam hominum,
ut de causa aequali non aequaliter sentiat. Sed
quod auctores obtrectatorum ejus hi sunt, qui vel in
Ecclesia disputare latius solent, vel etiam libros
scribere, qui totum de Origene vel loquuntur, vel
scribunt. Ne ergo plures ipsorum furta cognoscant,
quae utique si ingrati in magistrum non essent, nequaquam
criminosa viderentur, simpliciores quosque
ab ejus lectione deterrent. Denique quidam ex ipsis,
qui se velut evangelizandi necessitatem per omnes
gentes et per omnes linguas habere putat, de Origene
<pb n="0445B"/>
male loquendi, sex millia librorum ejus se legisse,
quam plurima <emph>515</emph> fratrum multitudine audiente,
confessus est. Qui si utique (ut ipse dicere
solet) pro cognoscendis ejus malis legebat, sufficere
poterant decem libri ad cognoscendum, aut viginti
certe, aut ut plurimum triginta. Sex millia autem
librorum legere, non jam est errores ac mala velle
cognoscere, sed totam pene vitam disciplinis ejus ac
studiis dedere. Quomodo ergo iste merito audiendus
est, quum eos culpat, qui instructionis suae
causa perpauca ejus (salva fidei regula atque integra
pietate) legerunt? » </p>
        </div3>
<div3>
          <head>22.</head>
          <p>
 <hi>Epiphanius quinque linguas noverat.</hi> --Qui sunt
isti, qui in Ecclesia disputare latius solent? qui libros
scribere? qui totum de Origene loquuntur et
<pb n="0445C"/>
scribunt? qui dum sua nolunt furta cognosci, et ingrati
sunt in magistrum, idcirco simplices ab illius
lectione deterrent? Nominatim debes dicere, et ipsos
homines denotare. Ergo beati episcopi Anastasius,
et Theophilus, et Venerius ( <hi>Mediolani</hi> ), et Chromatius
( <hi>Aquileiae</hi> ), et omnis tam Orientis quam Occidentis
Catholicorum synodus, qui pari sententia,
quia pari et spiritu, illum haereticum denuntiant
populis, fures librorum illius judicandi sunt: et
quando in Ecclesiis praedicant, non Scripturarum
mysteria, sed Origenis furta commemorant? Non
tibi sufficit passim contra omnes detrectatio, nisi
specialiter contra beatum et insignem Ecclesiae Sacerdotem
styli tui lanceam dirigas? Quis est ille, qui
velut necessitatem evangelizandi per omnes gentes,
<pb n="0445D"/>
et per omnes linguas habere se putat, de Origene
male loquendi? qui sex millia librorum ejus se legisse,
quam plurima fratrum multitudine audiente,
confessus est? In qua multitudine et caterva fratrum
tu quoque medius eras, quando ille in sua Epistola
queritur, pro Origenis haeresi nefaria a te dogmata
<pb n="0446A"/>
esse prolata? Crimini ei dandum est quare Graecam,
Syram, et Hebraeam et Aegyptiacam linguam, ex
parte et Latinam noverit? Ergo et Apostoli et
Apostolici viri, qui linguis loquebantur, in crimine
sunt; et me trilinguem, bilinguis ipse ridebis? De
sex millibus autem librorum, quos <emph>516</emph> ab eo lectos
esse confingis, quis credet aut te verum dicere, aut
illum potuisse mentiri? Si enim Origenes sex millia
scripsisset librorum, potuerat fieri ut vir eruditissimus
[ <hi>Al.</hi> eruditus], et ab infantia sacris Litteris institutus,
pro curiositate et scientia legisset aliena. Quod
vero ille non scripsit, quomodo iste legere potuit?
Numera indices librorum ejus qui in tertio volumine
Eusebii, in quo scripsit vitam Pamphili, continentur:
et non dico sex millia, sed tertiam partem non reperies.
<pb n="0446B"/>
Habemus Epistolam supradicti Pontificis, in
qua huic calumniae tuae, dum adhuc esses in Oriente,
respondet, et apertissimum mendacium libera veritatis
fronte confutat.</p>
        </div3>
<div3>
          <head>23.</head>
          <p>
 <hi>Habebat in animo scribere contra Pamphili Apologiam.
Lib. de Viris illustr. ad Dextrum. Transtulit
homilias Origenis in adolescentia.</hi> --Post haec et tanta
audes in Apologia tua dicere, te non esse defensorem
Origenis, neque assertorem illius, pro cujus defensione
Pamphilus et Eusebius tibi parum dixisse
sunt visi. Adversum quae volumina (si Dominus vitae
hujus dederit spatium) alias respondere conabor.
Nunc tantum tuis assertionibus obviasse sufficiat, et
hoc breviter prudentem instruxisse lectorem, me
istum librum qui sub nomine Pamphili ferebatur,
<pb n="0446C"/>
vidisse primum scriptum in codice tuo; et quia non
erat mihi curae quid pro haeretico diceretur, sic semper
habuisse, quasi diversum esset opus Pamphili et
Eusebii: postea vero quaestione mota, scriptis eorum
respondere voluisse, et ob hanc causam legisse,
quid pro Origene unusquisque sentiret, perspicueque
deprehendisse, quod primus liber sex voluminum
Eusebii ipse esset, qui unus sub nomine Pamphili a
te editus est, tam Graece quam Latine, immutatis
dumtaxat sensibus de Filio et Spiritu sancto, qui
apertam blasphemiam praeferebant. Unde etiam ante
annos ferme decem cum Dexter amicus meus, qui
praefecturam administravit praetorii, me rogasset, ut
auctorum nostrae religionis ei indicem texerem, inter
caeteros tractatores posui et hunc librum a Pamphilio
<pb n="0446D"/>
editum, ita putans esse, ut a te et tuis discipulis
fuerat divulgatum. Sed cum ipse dicat Eusebius
Pamphilum <emph>517</emph> nihil scripsisse, exceptis brevibus
Epistolis ad amicos: et primus liber sex voluminum
illius, eadem et eisdem verbis contineat, quae sub
nomine Pamphili a te ficta sunt, perspicuum est te
<pb n="0447A"/>
idcirco librum hunc disseminare voluisse, ut sub
persona martyris haeresim introduceres. Cumque de
hoc ipso libro quem Pamphili simulas, multa perverteris,
et aliter in Graeco, aliter in Latino sit, fraudem
tuam errori meo imputare non debes. Credidi
enim ejus esse librum, quem titulus praeferebat,
sicut <foreign xml:lang="greek">περὶ Ἀρχῶν,</foreign> et multa alia Origenis opera, plurimorumque
Graeciae tractatorum, quae aut ante non
legi, aut nunc compellor legere, quaestione haereseos
suscitata, ut sciam quae vitare debeam, quae probare.
Unde et in adolescentia homilias tantum ejus quas loquebatur
ad populum, in quibus non tanta scandala
tenebantur, simpliciter rogantibus transtuli, nullis
praejudicans ex his quae probantur, illa suscipere
quae manifeste haeretica sunt. Certe (ut compendium
longi sermonis faciam) sicut ego ostendo, me ab his
<pb n="0447B"/>
accepisse librum qui de tuo codice transcripserunt:
sic tu doce a quo exemplar acceperis, ut qui auctorem
libri dare alium non potuerit, ipse falsitatis
reus teneatur. <hi>Bonus homo de bono cordis thesauro
profert illa quae bona sunt <note>(Matth. XLII, 35)</note>
          </hi>: atque
ex pomorum dulcedine, generosi seminis arbor
agnoscitur.</p>
        </div3>
<div3>
          <head>24.</head>
          <p>
 <hi>Epistola supposita Hieronymo.</hi> --Scribit frater
Eusebius se apud Afros episcopos, qui propter Ecclesiasticas
causas ad Comitatum venerant, Epistolam
quasi meo scriptam nomine reperisse, in qua
agerem poenitentiam, et me ab Hebraeis in adolescentia
inductum esse testarer, ut Hebraea volumina
in Latinum verterem, in quibus nulla sit veritas.
<pb n="0447C"/>
Quod audiens obstupui. Et quia <hi>in ore duorum vel
trium stat omne verbum <note>(Deut. XVII, 6; Matth. XVIII,
16; II Cor. XIII, 1)</note>
          </hi>, unique testi, nec Catoni creditum
est, idipsum multorum me ex Urbe fratrum scripta
docuerunt, sciscitantium, an ita se haberet, et a quo
ipsa epistola disseminata esset in vulgus lacrymabiliter
indicantium. Qui hoc ausus est facere, quid
aliud non audeat? Bene, quod malitia non babet tantas
vires, quantos conatus. Perierat innocentia, si
semper nequitiae juncta esset potentia, et totum quidquid
cupit calumnia, <emph>518</emph> praevaleret. Stylum
meum, qualiscumque est, et formam eloquii vir disertissimus
exprimere non potuit: sed inter ipsas praestigias,
et alterius personam, qua se fraudulenter
induerat, quis esset ostendit. Ergo ille qui epistolam
<pb n="0447D"/>
sub nomine meo poenitentiae finxerat, quod male Hebraea
volumina transtulissem, objicere dicitur, me
in Septuaginta condemnationem Scripturas sanctas
interpretatum, ut sive falsa sunt, sive vera quae
transtuli, in crimine maneam; dum aut in novo opere
fateor me errasse, aut recens editio veteris condemnatio
<pb n="0448A"/>
sit [ <hi>Al</hi> fit]. Miror quomodo in eadem epistola
homicidam, et adulterum, et sacrilegum, et parricidam
me esse non dixerit, et quidquid potest
tacita mentis cogitatio intra se turpitudinis volvere.
Gratias ei debeo agere, quod cum tanta silva sit criminum,
unum mihi erroris vel falsitatis crimen objecerit.
Egone contra Septuaginta interpretes aliquid
sum locutus, quos ante annos plurimos diligentissime
emendatos, meae linguae studiosis dedi, quos quotidie
in conventu fratrum edissero, quorum Psalmos jugi
meditatione decanto? Tam stultus eram, ut quod in
pueritia didici, senex oblivisci vellem? Universi tractatus
mei horum testimoniis texti sunt. Commentarii
in duodecim Prophetas, et meam et Septuaginta
editionem edisserunt. O labores hominum, semper
<pb n="0448B"/>
incerti! o mortalium studia contrarios interdum fines
habentia! Unde me putabam bene mereri de Latinis
meis, et nostrorum ad discendum animos concitare,
 quod etiam Graeci versum de Latino post tantos
interpretes non fastidiunt; inde in culpam vocor,
et nauseanti stomacho cibos ingero. Et quid in
homine tutum sit, si innocentia criminosa est? Dormiente
patrefamilias inimicus homo zizania superseminavit <note>(Matth. XIII, 25)</note>.
 <hi>Exterminavit vineam aper de
silva, et singularis ferus depastus est eam <note>(Psal LXXIX,
14)</note>
          </hi>. Ego taceo, et litterae non meae loquuntur contra
me. Ignoro crimen, et crimen in toto orbe confiteor. <hi>Heu mihi, mater mea, ut quid me genuisti, virum 
 qui
judicer et discernar omni terrae <note>(Jerem. XV, 10, sec.
LXX)</note>
          </hi>?
<pb n="0448C"/>
</p>
        </div3>
<div3>
          <head>25. </head>
          <p>
 <hi>Ex Prologo in Genesin.</hi> --Omnes Praefatiunculae
veteris Instrumenti, quarum ex parte exempla subjeci,
huic rei testes sunt. Et superfluum est, quod in
illis dictum est, <emph>519</emph> aliter quam ibi dictum est,
scribere. Incipiam igitur a Genesi, cujus Prologus talis
est:  « Desiderii mei desideratas accepi epistolas,
qui quodam praesagio futurorum, cum Daniele sortitus
est nomen, obsecrantis ut translatum in linguam
Latinam de Hebraeo sermone Pentateuchum nostrorum
auribus traderem. Periculosum opus certe, et
obtrectatorum latratibus patens; qui me asserunt
in Septuaginta interpretum suggillationem, nova pro
veteribus cudere: ita ingenium, quasi vinum probantes,
cum ego saepissime testatus sim, me pro virili
portione in tabernaculo Dei offerre quae possim; nec
<pb n="0448D"/>
opes alterius, aliorum paupertate foedari. Quod ut
auderem, Origenis me studium provocavit, qui editioni
antiquae translationem Theodotionis miscuit,
asterisco +, et obelisco ÷, id est, stella et veru,
opus omne distinguens: dum aut illucere facit, quae
minus ante fuerant, aut superflua quaeque jugulat et
<pb n="0449A"/>
confodit, maximeque quae Evangelistarum et Apostolorum
auctoritas promulgavit. In quibus multa de
veteri Testamento legimus, quae in nostris codicibus
non habentur, ut est illud: <hi>Ex Aegypto vocavi filium
meum <note>(Ose. XI, 1)</note>
          </hi>; Et: <hi>Quoniam Nazareus vocabitur <note>(Matth. II, 23)</note>
          </hi>;
et: <hi>Videbunt in quem compunxerunt <note>(Zach. XII, 10)</note>
          </hi>;
et: <hi>Flumina de ventre ejus
fluent aquae vivae <note>(Joan. VII, 38)</note>
          </hi>; et: <hi>Quae nec oculus
vidit, nec auris audivit, nec in cor hominis ascendit,
quae praeparavit Deus diligentibus se <note>(I Cor. II, 9)</note>
          </hi>; et
multa alia, quae proprium <foreign xml:lang="greek">σύνταγμα</foreign> desiderant. Interrogemus
ergo eos, ubi haec scripta sint; et cum
dicere non potuerint, de libris Hebraeis proferamus.
Primum testimonium est in Osee. Secundum in Isaia.
Tertium in Zacharia. Quartum in Proverbiis. Quintum
<pb n="0449B"/>
aeque in Isaia. Quod multi ignorantes, apocryphorum
deliramenta sectantur, et Iberas naenias libris
authenticis praeferunt. Causas erroris non est
meum exponere. <emph>520</emph> Judaei prudenti factum dicunt
esse consilio, ne Ptolemaeus unius Dei cultor, apud
Hebraeos etiam duplicem divinitatem deprehenderet:
quod maxime idcirco faciebant, quia in Platonis
dogma cadere videbatur. Denique ubicumque sacratum
aliquid Scriptura testatur de Patre et Filio et
Spiritu sancto, aut aliter interpretati sunt, aut omnino
tacuerunt, ut et regi satisfacerent, et arcanum
fidei non divulgarent. Et nescio quis primus auctor
septuaginta cellulas Alexandriae mendacio suo exstruxerit,
quibus divisi eadem scriptitarint, cum
Aristeas, ejusdem Ptolemaei <foreign xml:lang="greek">ὑπερασπιστὴς,</foreign> et
<pb n="0449C"/>
multo post tempore Josephus, nihil tale retulerint;
sed in una basilica congregatos contulisse scribant,
non prophetasse. Aliud est enim vatem, aliud interpretem
esse. Ibi spiritus ventura praedicit, hic eruditio
et verborum copia ea quae intelligit transfert.
Nisi forte putandus est Tullius Oeconomicum Xenophontis,
et Platonis Protagoram, et Demosthenis
pro Ctesiphonte orationem afflatus rhetorico spiritu
transtulisse; ut aliter de eisdem libris per Septuaginta
interpretes, aliter per Apostolos Spiritus sanctus
testimonia texuerit; ut quod illi tacuerint, hi
scriptum esse mentiti sint. Quid igitur? damnamus
veteres? Minime. Sed post priorum studia, in domo
Domini quod possumus, laboramus. Illi interpretati
sunt ante adventum Christi; et quod nesciebant, dubiis
<pb n="0449D"/>
protulere sententiis. Nos post passionem et resurrectionem
ejus, non tam prophetiam, quam historiam
scribimus. Aliter enim audita, aliter visa
narrantur. Quod melius intelligimus, melius et proferimus.
Audi igitur aemule, et obtrectator ausculta:
Non damno, non reprehendo Septuaginta; sed confidenter
<pb n="0450A"/>
cunctis illis Apostolos praefero. Per istorum
os mihi Christus sonat, <emph>521</emph> quos ante Prophetas
inter spiritualia charismata positos lego: in quibus
ultimum pene gradum interpretes tenent. Quid livore
torqueris? quid imperitorum animos contra me concitas?
Sicubi tibi in translatione errare videor, interroga
Hebraeos, diversarum urbium magistros
consule: quod illi habent de Christo, tui codices
non habent. Aliud est, si contra se postea ab Apostolis
usurpata testimonia probaverunt, et emendatiora
sunt exemplaria Latina, quam Graeca: Graeca,
quam Hebraea. » </p>
        </div3>
<div3>
          <head>26.</head>
          <p>
 <hi>Ex Prologo in libros Regum.</hi> --In libris quoque
Samuel et Malachim, quos nos Regnorum quatuor
nominamus, post catalogum divinae Scripturae haec
<pb n="0450B"/>
intuli:  « Quae quum ita se habeant, obsecro te,
lector, ne laborem meum reprehensionem existimes
antiquorum. In tabernaculo Dei offert unusquisque
quod potest. Alii aurum et argentum et lapides pretiosos,
alii byssum et purpuram et coccum offerunt
et hyacinthum. Nobiscum bene agitur, si obtulerimus
pelles et caprarum pilos. Et tamen Apostolus
contemptibiliora nostra magis necessaria judicat <note>(I Cor. XII, 21)</note>.
Unde et tota illa tabernaculi pulchritudo
et per singulas species Ecclesiae praesentis futuraeque
distinctio, pellibus tegitur et ciliciis; ardoremque
solis et injuriam imbrium, ea quae viliora
sunt prohibent. »  Vide quanto contra Septuaginta
interpretes tumeam supercilio, ut illos aurum et pretiosos
lapides et purpuram, me pelles et pilos caprarum
<pb n="0450C"/>
in tabernaculo Dei obtulisse profitear?</p>
        </div3>
<div3>
          <head>27.</head>
          <p>
 <hi>Ex Prolog. in Paralipomena. Interpretum
LXX versio corrupta.</hi> --Ponam et aliud testimonium,
ne nunc me rerum necessitate compulsum dicas mutasse
sententiam. In libro Temporum, id est, <hi>Paralipomenon,</hi> 
qui Hebraice dicitur DABRE JAMIM, hac ad
sanctum papam Chromatium Praefatiuncula usus
sum:  « Si Septuaginta interpretum pura, et ut ab
eis in Graecum versa est, editio permaneret, superflue
me, mi Chromati, episcoporum sanctissime atque
doctissime, impelleres, ut tibi Hebraea volumina
Latino sermone transferrem. Quod enim semel aures
hominum occupaverat, et nascentis Ecclesiae roboraverat
fidem, <emph>522</emph> justum erat etiam nostro silentio
comprobari. Nunc vero quum pro varietate regionum
<pb n="0450D"/>
diversa ferantur exemplaria, et germana illa
antiquaque translatio corrupta sit, atque violata,
nostri arbitrii putas, aut ex pluribus judicare quid
verum sit, aut novum opus in veteri opere cudere,
illudentibusque Judaeis, cornicum, ut dicitur, oculos
configere. Alexandria et Aegyptus in Septuaginta
<pb n="0451A"/>
suis Hesychium laudat auctorem. Constantinopolis
usque ad Antiochiam Luciani martyris exemplaria
probat. Mediae inter has provinciae Palaestinos
codices legunt, quos ab Origene elaboratos Eusebius
et Pamphilius vulgaverunt; totusque orbis hac inter
se trifaria varietate compugnat. Et certe Origenes
non solum exempla composuit quatuor editionum,
e regione singula verba describens, ut unus dissentiens
statim, caeteris inter se consentientibus, arguatur;
sed quod majoris audaciae est, in editione
Septuaginta, Theodotionis editionem miscuit, asteriscis
videlicet designans quae minus fuerant, et virgulis
quae ex superfluo videbantur apposita. Si igitur
aliis licuit non tenere, quod semel susceperant, et
post septuaginta cellulas, quae vulgo sine auctore
<pb n="0451B"/>
jactantur, singulas cellulas aperuere: hocque in Ecclesiis
legitur, quod Septuaginta nescierunt; cur me
non suscipiant Latini mei, qui inviolata editione veteri,
ita novam condidi, ut laborem meum Hebraeis,
et (quod his majus est) Apostolis auctoribus probem?
Scripsi nuper librum de Optimo genere interpretandi,
ostendens illa de Evangelio: <hi>Ex Aegypto vocavi
filium meum <note>(Ose. XI, 1)</note>
          </hi>; et: <hi>Quoniam Nazaraeus
vocabitur <note>(Matth. II, 15, 23)</note>
          </hi>; et: <hi>Videbunt in
quem compunxerunt <note>(Zach. XII, 10)</note>
          </hi>; et illud Apostoli: <hi>quae oculus non vidit, nec auris audivit, nec in cor hominis
ascenderunt, quae praeparavit Dominus diligentibus
se 
 <note>(Cor. I, 19)</note>
          </hi>; caeteraque his similia, in Hebraeorum
libris inveniri. Certe Apostolus et Evangelistae,
Septuaginta interpretes noverant. Et unde eis
<pb n="0451C"/>
hoc dicere, quod in Septuaginta non habetur? Et
Christus Dominus noster, utriusque Testamenti conditor,
in Evangelio secundum Joannem: <hi>Qui credit,</hi> <emph>523</emph> 
 inquit, <hi>in me sicut dicit Scriptura, flumina de
ventre ejus fluent aquae vivae <note>(Joan. VII, 38)</note>
          </hi>. Utique
scriptum est, quod Salvator scriptum esse testatur.
Ubi scriptum est? Septuaginta non habent, apocrypha
nescit Ecclesia. Ad Hebraeos igitur revertendum:
unde et Dominus loquitur, et discipuli exempla praesumunt.
Haec pace veterum loquor, et obtrectatoribus
meis tantum respondeo, qui canino dente me
rodunt, in publico detrahentes, legentes in angulis,
iidem et accusatores et defensores, cum in aliis probent,
quod in me reprobant, quasi virtus et vitium
non in rebus sit, sed cum auctore mutetur. Caeterum
<pb n="0451D"/>
memini editionem Septuaginta translatorum olim
de Graeco emendatam tribuisse me nostris, nec inimicum
debere existimari eorum, quos in conventu
fratrum semper edissero. Et quod nunc DABRE JAMIM
id est, <hi>Verba Dierum,</hi> interpretatus sum, idcirco feci
ut inextricabiles moras, et silvam nominum, quae
<pb n="0452A"/>
scriptorum confusa sunt vitio, sensuumque barbariem
[ <hi>Al.</hi> labyrinthos] apertius, et per versuum cola
digererem, mihimetipsi et meis juxta Hismeniam
canens, si aures surdae sunt caeterorum. » </p>
        </div3>
<div3>
          <head>28.</head>
          <p>
 <hi>Ex Prolog. in Ezram.</hi> --In Ezrae quoque volumine,
similia praefatus sum et post multa haec addidi:
 « Quod illaturus sum, aequissimum est. Edidi
aliquid, quod non habetur in Graeco, vel aliter habetur,
quam a me versum est. Quid interpretem laniant?
Interrogent Hebraeos, et ipsis auctoribus
translationi meae, vel arrogent vel derogent fidem.
Porro aliud est, si clausis, quod dicitur, oculis, mihi
volunt maledicere, et non imitantur Graecorum studium
et benevolentiam, qui post Septuaginta translatores
jam Christi Evangelio coruscante, Judaeos,
<pb n="0452B"/>
et Ebionitas Legis veteris interpretes, Aquilam videlicet,
Symmachum et Theodotionem, curiose legunt,
et per Origenis laborem <foreign xml:lang="greek">ἐν</foreign> <foreign xml:lang="greek">ἑξαπλοῖς</foreign> Ecclesiis
dedicarunt: quanto magis Latini mei grati esse deberent,
quod exsultantem Graeciam cernerent aliquid
a se mutuari! Primum enim magnorum sumptuum
est, <emph>524</emph> et infinitae difficultatis, exemplaria habere
omnia. Denique et qui habuerint, et Hebraei sermonis
ignari sunt, magis errabunt, ignorantes quis e multis
verius dixerit. Quod etiam sapientissimo cuidam,
nuper apud Graecos accidit, ut interdum Scripturae
sensum relinquens, uniuscujuslibet [ <hi>Al.</hi> uniuscujusque]
interpretis sequeretur errorem. Nos autem qui
Hebraeae linguae saltem parvam habemus scientiam,
et Latinus nobis utcumque sermo non deest, et de
<pb n="0452C"/>
aliis magis possumus judicare, et ea quae ipsi intelligimus,
in nostra lingua exprimere. » </p>
        </div3>
<div3>
          <head>29.</head>
          <p>
 <hi>Ex Prolog. in Job.</hi> --Transibo ad librum Job,
quem post Septuaginta interpretum editionem, quam
Origenes obelis, asteriscisque distinxit, ante annos
plurimos Latino sermoni datum, cum rursum juxta
ipsum Hebraicum verterem, sic locutus sum:  « Cogor
per singulos Scripturae divinae libros, adversariorum
respondere maledictis, qui interpretationem
meam, reprehensionem Septuaginta interpretum
criminantur: quasi non et apud Graecos Aquila, Symmachus
et Theodotion vel verbum e verbo, vel
sensum e sensu, vel ex utroque commixtum et medie
temperatum genus translationis expresserint, et
omnia veteris Instrumenti volumina Origenes obelis
<pb n="0452D"/>
asteriscisque distinxerit: quos vel additos, vel de
Theodotione sumptos, translationi antiquae inseruit,
probans defuisse quod additum est. Discant igitur
obtrectatores mei recipere in toto, quod in partibus
susceperunt, aut interpretationem meam cum asteriscis
suis radere. Neque enim fieri potest, ut quos
<pb n="0453A"/>
plura intermisisse perspexerint, non eosdem etiam
in quibusdam errasse fateantur: praecipue in Job,
cui si ea quae sub asteriscis addita sunt subtraxeris,
pars maxima detruncabitur. Et hoc dumtaxat apud
Graecos. Caeterum apud Latinos, ante eam translationem,
quam sub asteriscis et obelis nuper edidimus,
septingenti ferme aut octingenti versus desunt, ut
decurtatus et laceratus, corrosusque liber foeditatem
sui publice legentibus praebeat. »  Et post multa
quae studio brevitatis praetereo, haec in fine <emph>525</emph> 
subjunxi:  « Audiant quapropter canes mei, idcirco
me in hoc volumine laborasse, non ut interpretationem
antiquam reprehenderem, sed ut ea quae in
illa, aut obscura sunt, aut omissa, aut certe vitio
scriptorum depravata, manifestiora nostra interpretatione
<pb n="0453B"/>
fierent, qui et Hebraeum sermonem ex parte
didicimus, et in Latino pene ab ipsius incunabulis
inter grammaticos et rhetores et philosophos detriti
sumus. Quod si apud Graecos post Septuaginta editionem,
jam Christi Evangelio coruscante, Judaeus
Aquila, et Symmachus ac Theodotion judaizantes
haeretici sunt recepti, qui multa mysteria Salvatoris,
subdola interpretatione celarunt, et tamen in Hexaplis
habentur apud Ecclesias, et explanantur ab ecclesiasticis
viris: quanto magis ego Christianus, de
parentibus Christianis natus, et vexillum crucis in
mea fronte portans, cujus studium fuit omissa repetere,
depravata corrigere, et sacramenta Ecclesiae,
puro et fideli aperire sermone, vel a fastidiosis, vel a
malignis lectoribus non debeo reprobari! » 
<pb n="0453C"/>
</p>
        </div3>
<div3>
          <head>30. </head>
          <p>
 <hi>Ex Prologo in Psalterium.</hi> --Psalterium quoque
quod certe emendatissimum juxta Septuaginta interpretes
nostro labore dudum Roma suscepit, rursum
juxta Hebraicum vertens, Praefatione munivi, et
sic in parte prologi sum locutus:  « Quia igitur nuper
cum Hebraeo disputans, quaedam pro Domino
Salvatore de psalmis testimonia protulisti; volensque
ille te illudere, per sermones pene singulos
asserebat, non ita haberi in Hebraeo, ut tu de Septuaginta
interpretibus opponebas, studiosissime postulasti,
ut post Aquilam, Symmachum, et Theodotionem,
novam editionem Latino sermone transferrem.
Aiebas enim te magis interpretum varietate
turbari, et pro amore quo laberis, vel translatione,
vel judicio meo esse contentum. Unde impulsus a te,
<pb n="0453D"/>
 cui et quae non possum, negare non debeo, rursum
me obtrectatorum latratibus tradidi, maluique te vires
potius meas, quam voluntatem in amicitia quaerere.
Certe confidenter dicam, et multos hujus operis
testes citabo, me nihil, dumtaxat scientem, <emph>526</emph> 
de Hebraica veritate mutasse. Sicubi ergo editio
mea a veteribus discrepat, interroga quemlibet Hebraeorum,
et liquido pervidebis, me ab aemulis frustra
<pb n="0454A"/>
lacerari, qui malunt contemnere videri praeclara,
quam discere. Perversissimi homines: nam
cum novas semper expetant voluptates, et gulae eorum
vicina maria non sufficiant, cur in solo studio
Scripturarum veteri sapore contenti sunt? Nec hoc
dico quod praecessores meos mordeam, aut quidquam
de his arbitrer detrahendum, quorum translationem
diligentissime emendatam olim meae linguae
hominibus dedi: sed quod aliud sit in ecclesiis
Christi credentium Psalmos legere, aliud Judaeis
singula verba calumniantibus respondere. » </p>
        </div3>
<div3>
          <head>31.</head>
          <p>
 <hi>Ex Prologo in libb. Salomonis.</hi> --Salomonis
etiam libros, quos olim juxta Septuaginta additis
obelis et asteriscis in Latinum verteram, ex Hebraico
transferens, et dedicans sanctis episcopis Chromatio
<pb n="0454B"/>
et Heliodoro, haec in Praefatiunculae meae fine
subjeci:  « Si cui Septuaginta interpretum magis
editio placet, habet eam a nobis olim emendatam.
Neque enim sic nova cudimus, ut vetera destruamus. » </p>
        </div3>
<div3>
          <head>32.</head>
          <p>
 <hi>Ex Prolog. in Isaiam.</hi> --Veniam et ad Isaiam,
et partem Prologi ejus super Septuaginta interpretatione
subjungam. Quem cum magis evangelistam
quam prophetam dicerem, eo quod universa Christi
Ecclesiae mysteria sic ad liquidum persecutus esset,
ut non de futuro vaticinari, sed de praeteritis historiam
texere crederetur, etiam hoc addidi:  « Unde
conjicio noluisse tunc temporis Septuaginta interpretes,
fidei suae sacramenta perspicue Ethnicis prodere:
ne sanctum canibus, et margaritas porcis darent.
<pb n="0454C"/>
 Quae cum hanc editionem legeritis, ab illis
animadvertetis abscondita. Nec ignoro quanti laboris
sit, Prophetas intelligere, nec facile quempiam
posse judicare de interpretatione, nisi intellexerit
ante quae legerit. Nos quoque patere morsibus plurimorum,
qui stimulante invidia, quod consequi non
valent, despiciunt. Sciens ergo et prudens in flammam
mitto manum. Et nihilominus a fastidiosis lectoribus
hoc precor: ut quomodo Graeci post <emph>527</emph> 
Septuaginta translatores, Aquilam et Symmachum
et Theodotionem legunt vel ob studium doctrinae
suae, vel ut Septuaginta magis ex collatione eorum
intelligant: sic et isti saltem unum post priores habere
dignentur interpretem. Legant prius, et postea
despiciant; ne videantur non ex judicio, sed ex odii
<pb n="0454D"/>
praesumptione, ignorata damnare. » </p>
        </div3>
<div3>
          <head>33.</head>
          <p>
 <hi>De Daniele.</hi> --De Daniele autem breviter respondebo,
me non negasse eum prophetam, quem
statim in fronte Prologi prophetam esse confessus
sum, sed quid Hebraei dicerent, et quibus argumentis
suam niterentur probare sententiam, voluisse
monstrare, et docuisse lectorem, ecclesias Christi
hunc prophetam juxta Theodotionem legere, et non
<pb n="0455A"/>
juxta Septuaginta translatores. Quorum si in isto
libro editionem dixi multum a veritate distare, et
recto ecclesiarum Christi judicio reprobatam, non
est meae culpae qui dixi, sed eorum qui legunt.
In promptu sunt quatuor editiones, Aquilae, Symmachi,
Septuaginta, et Theodotionis: ecclesiae
juxta Theodotionem legunt Danielem. Ego
quid peccavi, si ecclesiarum judicium secutus
sum? Quod autem refero, quid adversum Susannae
historiam, et hymnum trium puerorum, et Belis,
Draconisque fabulas, quae in volumine Hebraico
non habentur, Hebraei soleant dicere, qui me criminatur,
stultum se sycophantam probat. Non enim
quid ipse sentirem, sed quid illi contra nos dicere
soleant, explicavi. Quorum opinioni, si non respondi
<pb n="0455B"/>
in Prologo, brevitati studens, ne non praefationem,
sed librum viderer scribere, puto quod statim subjecerim;
dixi enim,  « De quo non est hujus temporis
disserere. »  Alioquin et ex eo, quod asserui
Porphyrium contra hunc prophetam multa dixisse,
vocavique hujus rei testes Methodium, Eusebium,
et Apollinarium, qui multis versuum millibus illius
vesaniae responderunt, me accusare poterit, quare
non in praefatiuncula contra libros Porphyrii scripserim.
Qui istiusmodi naenia consectatur, et Scripturae
Hebraicae veritatem non vult recipere, audiat
libere proclamantem: <emph>528</emph> Nemo enim cogitur legere,
quod non vult. Ego petentibus scripsi, non fastidiosis;
gratis, non invidis; studiosis, non oscitantibus.
Et tamen miror quomodo Theodotionem
<pb n="0455C"/>
haereticum et judaizantem legit, et qualiscumque
peccatoris christiani translationem fastidit.</p>
        </div3>
<div3>
          <head>34.</head>
          <p>
 Quaeso te, amice dulcissime, qui tam curiosus
es, ut etiam somnia mea noveris, omniaque quae per
tot annos absque metu futurae scripsi calumniae, in
accusationem vocas; ut respondeas, quomodo eorum
praefationes librorum nescias, quos accusas: quae
quodam vaticinio, futurae calumniae responderunt;
implentes proverbium:  « Prius antidotum, quam
venenum. »  Quid nocet ecclesiis nostra translatio?
Magnis, ut scio, sumptibus redemisti Aquilae, et
Symmachi, et Theodotionis, quintaeque et sextae
editionis Judaicos translatores. Origenes tuus, et (ne
forte queraris figurata te laude percussum) Origenes
noster (nostrum voco ob eruditionem ingenii,
<pb n="0455D"/>
non ob dogmatum veritatem) in omnibus libris suis
<pb n="0456A"/>
post Septuaginta interpretes, Judaeorum translationes
explanat et edisserit. Eusebius quoque et Didymus
idem faciunt. Praetermitto Apollinarium, qui
bono quidem studio, sed non secundum scientiam,
de omnium translationibus in unum vestimentum
pannos assuere conatus est, et consequentiam Scripturae,
non ex regula veritatis, sed ex suo judicio
texere: apostolici viri Scripturis utuntur Hebraicis:
ipsos apostolos et evangelistas hoc fecisse perspicuum
est. Dominus atque Salvator ubicumque veteris
Scripturae meminit, de Hebraicis voluminibus
ponit exempla, ut est illud: <hi>Qui credit in me, sicut
Scriptura dicit: Flumina de ventre ejus fluent aquae
vivae.</hi> Et in ipsa cruce, ELI, ELI, LEMA AZABATHANI,
quod interpretatur: <hi>Deus meus, Deus meus, quare
<pb n="0456B"/>
me dereliquisti <note>(Joan. VII, 38)</note>
          </hi>? non ut a Septuaginta
positum est: <hi>Deus, Deus meus, respice in me, quare
me dereliquisti <note>(Ps. XXI, 1)</note>
          </hi>? et multa his similia. Nec
hoc dicimus quod Septuaginta interpretes suggillemus,
sed quod apostolorum et Christi major sit auctoritas, <emph>529</emph> 
 et ubicumque Septuaginta ab Hebraeo
non discordant, ibi apostolos de interpretatione eorum
exempla sumpsisse; ubi vero discrepant, id posuisse
in Graeco, quod apud Hebraeos didicerant.
Sicut ergo ego ostendo multa in novo Testamento
posita de veteribus libris, quae in Septuaginta non
habentur, et haec scripta in Hebraico doceo, sic accusator
ostendat, aliquid scriptum esse in novo
Testamento de Septuaginta interpretibus, quod in
Hebraico non habeatur, et finita contentio est.
<pb n="0456C"/>
</p>
        </div3>
<div3>
          <head>35. </head>
          <p>
 <hi>Operis Conclusio.</hi> --Ex quibus omnibus approbatur,
et Septuaginta interpretum editionem quae
legentium vetustate firmata est, utilem <emph>530</emph> esse
Ecclesiis, dum ante gentes audiunt Christum venturum
esse quam veniat; et caeteros interpretes non
reprobandos, quia non sua, sed divina volumina
transtulerunt, et familiarem meum id a Christiano
et amico debere suscipere, quod magno sumptu sibi
a Judaeis describere festinavit. Excessi Epistolae modum,
et qui contra nefariam haeresim jam stylum
fixeram, pro me respondere compulsus sum, exspectans
tria amici volumina, et ad congeriem criminum
ejus tota mente suspensus: nisi quod levius
est, professum inimicum cavere, quam hostem latentem
sub amici nomine sustinere.
</p>
        </div3>
      </div1>

<div1>
        <head> LIBER TERTIUS, <hi>VEL</hi> ULTIMA RESPONSIO S. HIERONYMI ADVERSUS SCRIPTA RUFINI.</head>

<pb n="0457"/>
<p>
          <pb n="0457A"/> <emph>531</emph> 1. <hi>Acceptis ab ipso Rufino libris Invectivar.
respondet.</hi> --Lectis litteris prudentiae tuae, quibus in
me inveheris, et laudatum, quondam tuum, quem
verum collegam loquebaris et fratrem, nunc libris
ad respondendum provocas, terresque criminibus,
intellexi illud Salomonis in te esse completum: <hi>In
ore stulti baculus contumeliae <note>(Prov. XIV, 3)</note>
          </hi>. Et, <hi>non
recipit fatuus verba prudentiae: nisi ea dixeris, quae
versantur in corde ejus <note>(Prov. XVIII, 2)</note>
          </hi>. Et Isaias: <hi>Fatuus,</hi> 
 inquit, <hi>fatua loquetur, et cor ejus vana intelliget:
ut compleat iniquitates, et loquatur contra Deum
mendacium <note>(Isai. XXXII, 6)</note>
          </hi>. Quid enim necesse fuit
accusationis volumina mittere, et maledicta proferre
in medium; si tu in ultima parte epistolae, denuntiata
morte me deterres, ne audeam respondere criminibus,
<pb n="0457B"/>
immo laudibus tuis? Eadem quippe et praedicas
et accusas, et de uno fonte dulce amarumque
procedit. Unde obsecro te, ut verecundiam et pudorem,
quem a me exigis, prior exhibeas; et qui mendacii
alterum criminaris, desinas ipse mentiri. Ego
nulli scandalum facio, nec accusator interim tui
sum. Non etenim considero, quid tu merearis, sed
quid me deceat; et Salvatoris eloquium pertimesco
dicentis: <hi>Qui scandalizaverit unum de pusillis istis,
qui in me credunt, expedit ei, ut suspendatur mola asinaria
in collo ejus, et demergatur in profundum maris <note>(Marc. IX, 41)</note>
          </hi>.
Et, <hi>Vae mundo ab scandalis. Necesse
est enim ut veniant scandala; sed vae homini per quem
scandalum venit <note>(Matth. XVIII, 7)</note>
          </hi>. Poteram et ego in
te falsa congerere, et dicere me, vel audisse, vel
<pb n="0457C"/>
vidisse, quae nullus notat, ut apud ignorantes impudentia
veritas, et furor constantia putaretur. Sed
absit ut imitator tui sim; et quod in te reprehendo,
ipse faciam. Ille loquatur spurcitias, qui potest spurca
committere: <hi>Malus homo de malo cordis thesauro
profert ea quae mala sunt. Ex abundantia cordis os
loquitur <note>(Matth. XII, 35, et Luc. VI, 45)</note>
          </hi>. Habeto interim
lucrum, quod amicus quondam tuus nunc <emph>532</emph> 
accusatus, turpia tibi non vult objicere. Et hoc dico,
non quod accusationis tuae gladios pertimescam; sed
<pb n="0458A"/>
quod magis accusari velim, quam accusare, et pati
injuriam, quam facere, sciens praeceptum ab Apostolo: <hi>Non vosmetipsos ulciscentes, charissimi, sed date
locum irae; scriptum est enim 
 <note>(Deut. XXXII, 35)</note>
          </hi>: <hi>Mihi
vindicta, et ego retribuam, dicit Dominus. Sed si esurierit
inimicus tuus, ciba illum: si sitierit, potum da
illi. Hoc enim faciens, carbones ignis congeres super
caput ejus <note>(Rom. XII, 19-21.)</note>
          </hi> Qui enim seipsum vindicat,
ultionem Domini non meretur.</p>
<div3>
          <head>2.</head>
          <p>
 <hi>Apostoli salvis amicitiis dissenserunt.</hi> --Et tamen
antequam respondeam epistolae tuae, expostulare
tecum libet, vetutissime monachorum, bone
presbyter, imitator Christi, fratrem tuum potes occidere,
quem si tantum oderis, homicida es? Hoc a
Salvatore didicisti, ut verberanti maxillam, praeberes
<pb n="0458B"/>
et alteram? Sic ipse respondit percussori suo: <hi>Si male locutus sum, testimonium perhibe de malo: si
bene, quid me caedis 
 <note>(Joan. XVIII, 13)</note>
          </hi>? Mortem minaris,
quam et serpentes inferre possunt. Mors omnium
est, homicidium pessimorum. Quid enim? nisi tu
me occideris, ego immortalis ero? Quin potius
habeo gratiam, quod facis de necessitate virtutem.
Nonne et Apostoli salvis inter se amicitiis dissenserunt;
cum Paulus et Barnabas propter Joannem,
cognomento Marcum, stomachati sunt, et separavit
eos navigatio, quos Christi Evangelium copulabat?
Nonne idem Paulus in faciem Cephae restitit, quod
non recto pede incederet in Evangelio? Et tamen
praecessorem suum et columnam Ecclesiae vocat, et
exponit cum eo praedicationem, ne in vacuum curreret,
<pb n="0458C"/>
aut cucurrisset. Nonne in religione etiam
liberi a parentibus, et conjuges a maritis salva pietate
dissentiunt? Vos si ita habetis. ut habemus, cur
nos odistis? Si aliter creditis, <emph>533</emph> quid vultis occidere?
An qui a vobis dissenserit, occidendus est?
Testem invoco Jesum conscientiae meae, qui et has
litteras, et tuam epistolam judicaturus est, me ad
commonitionem sancti papae Chromatii voluisse reticere,
et finem facere simultatum, et vincere in
bono malum; sed quia minaris interitum, nisi tacuero,
<pb n="0459A"/>
respondere compellor, ne videar tacendo crimen
agnoscere, et lenitatem meam, malae conscientiae
signum interpreteris.</p>
        </div3>
<div3>
          <head>3.</head>
          <p>
 <hi>Epistolae Rufini verba.</hi> --Hoc est verum dilemma
tuum; non ex dialectica arte quam nescis,
sed ex carnificum officina et meditatione prolatum.
Si tacuero, criminosus ero: si respondero, maledicus.
Tu me ergo et prohibes, et cogis ad respondendum.
In quo utrumque moderabor, ut et objecta
diluam, et ab injuria temperem. Quis enim eum
non timeat, qui est paratus occidere? Sequarque
vestigia propositionis tuae, servans caetera illis eruditissimis
libris, quos antequam legeram, confutavi.
Dicis  « te accusationem meam ad eos tantum misisse,
qui meis verbis laesi fuerant, et non ad plures: quia
<pb n="0459B"/>
non ad ostentationem, sed ad aedificationem Christianis
loquendum est. »  Et unde, oro te, librorum
tuorum ad me fama pervenit? Quis eos Romae? quis
in Italia? quis per Dalmatiae insulas disseminavit?
Si in scriniis tuis et amicorum tuorum latebant, ad
me quomodo mea crimina pervenerunt? Et audes
dicere te non ad ostentationem, sed ad aedificationem
quasi Christianum loqui, qui de sene senex
tanta confingis, quanta non diceret de latrone homicida,
de scorto meretrix, scurra de mimo? Qui parturis
mihi montes criminum, et gladios quos defigas
[ <hi>Al.</hi> designas] in jugulum meum, tanto ante tempore
exacuis? Idcircone Cereales et anabasii tui
per diversas provincias cucurrerunt, ut laudes meas
legerent? Ut panegyricum tuum per angulos et plateas,
<pb n="0459C"/>
ac muliercularum textrinas recitarent? Haec
est tua illa sancta verecundia, haec aedificatio Christiana;
sic modestus es, sic pudens, ut catervatim de
occidente venientes, mihi tua maledicta narraverint:
ita memoriter et consentanee, ut ego cogerer <emph>534</emph> 
non scriptis tuis, quae necdum legeram, sed scriptorum
respondere opinionibus, et volantia toto orbe
jacula falsitatis, clypeo veritatis excipere.</p>
        </div3>
<div3>
          <head>4.</head>
          <p>
 <hi>Epiphanii epistolam furatus est monachus Rufini
minister.</hi> --Sequitur in epistola tua:  « Noli
multo auro redimere notarium meum: sicut amici
tui de meis <foreign xml:lang="greek">περὶ Ἀρχῶν</foreign> schedulis, nondum emendatis,
nondum ad purum digestis, fecerunt: ut facilius
falsare possent, quod aut nullus haberet, aut
admodum pauci. Gratis a me missum suscipe codicem,
<pb n="0459D"/>
quem censu magno cuperes comparatum. » 
Non te pudet prooemii? Ego auro redimerem notarium
tuum? Et quis talis ac tantus est, ut audeat
cum Croeso et Dario pugnare divitiis? Ut subitum
Demaratum, et Crassum non pertimescat? Usque
adeone obdurasti frontem ut mendacium ponas spem
tuam: et existimes te protegi posse mendacio, et
quidquid finxeris tibi credendum putes? Quis Bethleem
<pb n="0460A"/>
de cubiculo fratris Eusebii furatus est epistolam
laudatricem tuam? Cujus artificio, et a cujus
ministris in sanctae Fabiolae hospitio, et viri Christiani
et prudentis Oceani, inventus est codex, quem
illi numquam viderant? An idcirco te existimas innocentem,
si quidquid tuum est, in alios conferas?
Quicumque te offenderit, quamvis simplex, quamvis
innoxius sit, illico criminosus fiet? habes enim,
per quod Danaes est victa pudicitia, quod Giezi magistri
praetulit sanctitati, propter quod Judas tradidit
Dominum suum.</p>
        </div3>
<div3>
          <head>5.</head>
          <p>
 <hi>Non probat accusationem Christiani in Christianum.
Defendit Eusebium Cremonensem. Errores
libri Periarchon.</hi> -- « Videamus tamen quid meus
necessarius de schedulis tuis, necdum emendatis, et
<pb n="0460B"/>
nondum ad purum digestis, falsaverit: et ob id facilius
ei falsatae fuerint, quod aut nullus eas haberet,
aut admodum pauci. »  Et ante scripsi, et nunc eadem,
Deo audiente, protestor, me non approbasse
accusationem ejus, nec cujusquam Christiani in
Christianum. Quid enim necesse est, in multorum
scandala ruinamque proferri, quae secreto aut corripere
valeas, aut emendare? Sed quia unusquisque
vivit stomacho suo: et amicus non statim dominus
est alterius voluntatis: sicut accusationem etiam
veram reprehendo, sic falsitatem schedularum in
sancto viro non suscipio. Quid enim <emph>535</emph> homo
Latinus de interpretatione Graeca potuit immutare?
Aut quid subtraheret, vel adderet in libris <foreign xml:lang="greek">περὶ Ἀρχῶν</foreign>
ubi sic contexta sunt omnia, et alterum pendet ex
<pb n="0460C"/>
altero, ut quidquid tollere volueris, vel addere,
quasi pannus in vestimento statim appareat? Quod
ergo me mones, ipse facito: paululum saltem humani,
si non Christiani pudoris assume, ne despecta
et calcata conscientia tua, verbis te purgatum putes,
qui rebus urgeris. Si Eusebius auro redemit inemendatas
schedulas, quas falsaret, tu profer tuas,
quae falsatae non sint: et si probaveris nihil in eis
haereticum, tunc ille crimine tenebitur falsitatis.
Quamvis mutes, quamvis corrigas, catholicas non
probabis. Si enim error esset in verbis, aut in paucis
sensibus, possent detruncari mala, et bona pro
his reponi. Ubi autem tota disputatio aequalis est:
ut universae rationales creaturae, quae propria voluntate
corruerant, in unum postea revertantur statum:
<pb n="0460D"/>
ut rursum ex eodem principio aliae sint ruinae; quid
habes emendare, nisi cuncta mutaveris? Quod si
facere volueris, jam non libros alienos interpretaberis,
sed condes tuos. Hoc autem cujusmodi argumentum
sit, non intelligo. Quia, inquit, inemendatae,
et nondum ad purum digestae erant schedulae,
idcirco facilius ab Eusebio falsatae sunt. Aut ego
tardior sum; aut mihi satis fatuum et obtusum videtur.
<pb n="0461A"/>
Si nondum emendatae, nec ad purum digestae
erant schedulae, error earum non Eusebio imputabitur,
sed morae et tarditati tuae, qui emendare cessasti.
Et in eo solo erit ille culpabilis, quia scripta
tua cito disseminavit in vulgus, quae tu paulatim
emendare decreveras. Sin autem, ut tu vis, eas falsavit
Eusebius: quid causaris, atque praetendis inemendatas,
et necdum ad purum digestas in publicum
prorupisse? Et emendatae enim, et non emendatae
similem recipiunt falsitatem. Nullus, inquis, eos habebat
libros, aut admodum pauci. In uno sermone
quanta diversitas! Si nullus eos habebat, quomodo
apud paucos erant? Si pauci habebant, cur nullum
habuisse mentiris? cum autem dicas <emph>536</emph> apud
paucos fuisse; et te ipso confitente subversum sit,
<pb n="0461B"/>
quod nullus habuerit, ubi est illud, quod quereris,
auro redemptum notarium tuum? Dic nomen notarii,
quantum auri datum sit, ubi, per quem, aut cui
datum. Utique proditorem tuum abjecisti a te [ <hi>Al.</hi> 
ante]; et tanti facinoris reum a tuo consortio separasti.
Vide ne magis illud verum sit, a paucis illis
amicis tuis, et Eusebio et caeteris data exemplaria;
quae ita inter se congruunt, atque consentiunt, ut
ne puncto quidem alterum ab altero differat. Deinde
cujus prudentiae est, dare exemplar aliis, quod nondum
emendaveras? Scriptae ad purum non erant
schedulae; et emendandos errores tuos jam alii possidebant.
Sentisne non haerere inter se mendacium?
Et quid tibi in articulo temporis profuit, ut episcoporum
sententias subterfugeres, patere discussum,
<pb n="0461C"/>
et tuis te verbis redargui? Ex quo apparet juxta inclyti
oratoris ( <hi>Ciceronis</hi> ) elogium, te voluntatem
habere mentiendi, artem fingendi non habere.</p>
        </div3>
<div3>
          <head>6.</head>
          <p>
 <hi>Comparare et emere quid differant?</hi> --Sequar
ordinem epistolae, et ipsa, ut locutus es, verba subnectam.
 « Eloquentiam, ut dicis, tuam, et in Praefatione
mea laudasse me fateor; et etiam nunc laudarem,
nisi tu eam contra Tullii tui sententiam,
multa jactantia faceres odiosam. »  Ubi jactavi
eloquentiam meam, qui etiam a te laudatam non
libenter accepi? An hoc dicis, quia non vis subdola
praedicatione palpari? Aperte accusaberis, ut qui
laudantem respuis, sentias criminantem. Imperitiam
autem tuam, non tam stultus eram, ut reprehenderem;
quam nemo potest fortius accusare,
<pb n="0461D"/>
quam tu ipse dum scribis. Sed volui ostendere condiscipulis
tuis, qui tecum non didicerunt litteras,
quid per triginta annos in Oriente profeceris: qui, <foreign xml:lang="greek">συγγραφεὺ ἀγράμματος</foreign>
 ( <hi>scriptor illitteratus</hi> ), procacitatem,
disertitudinem, et maledicere omnibus,
bonae conscientiae signum arbitraris. Nec tibi, ut
<pb n="0462A"/>
dicis, ferulas adhibeo, neque athenogeronta ( <hi>Senem
discipulum</hi> ) meum scutica, et plagis litteras docere
contendo; sed quia fulmen [ <hi>Al.</hi> flumen] eloquentiae
tuae, atque doctrinae omnes tractatores ferre non
possumus, et ingenii acumine perstringis oculos
nostros, intantum ut omnes <emph>537</emph> tuos invidos putes,
certatim opprimere te cupimus: ne si semel in scribendo
obtinueris principatum, et in eloquentiae arce
steteris, cunctis nobis qui aliquid scire volumus,
mutire non liceat. Ego philosophus, rhetor, grammaticus,
dialecticus, Hebraeus, Graecus, Latinus,
 trilinguis. Hoc modo et tu bilinguis eris, qui tantam
habes Graeci Latinique sermonis scientiam, ut
et Graeci te Latinum, et Latini te Graecum putent:
et papa Epiphanius <foreign xml:lang="greek">πεντάγλωττος</foreign> [Mss. <foreign xml:lang="greek">πεντάγλωσσος</foreign>]
<pb n="0462B"/>
quia quinque linguis contra te et Amasium tuum
( <hi>Origenem</hi> ) loquitur. Simulque admiror, qua temeritate
contra tantarum artium virum audeas dicere:  « Tu
qui tot disciplinarum oculis vigilas, quomodo venia
donandus es, si erraveris, et non perpetuo pudoris
silentio contegendus? »  Quod cum legissem, et me
putarem alicubi in sermone lapsum ( <hi>qui enim (Jacob
III, 2) in verbo non peccat, iste perfectus est</hi> ), et suspicarer
eum aliquid meorum prolaturum esse vitiorum,
subito intulit:  « Ante biduum mihi, quam proficisceretur
harum bajulus, in manus venerunt, quae in me
declamasti. »  Ubi est ergo, quod minaris, et dicis,
 « Quomodo donandus es venia, si erraveris, et non
perpetuo pudoris silentio contegendus? »  Nisi forte
prae angustia temporis potuisti ea in ordinem digerere:
<pb n="0462C"/>
aut aliquem de cruditis conducturus eras, qui in
opusculis meis gemmarum eloquentiae tuae ornamenta
perquireret. Supra scripsisti:  « Gratis a me
missum codicem suscipe, quem sensu magno cuperes
comparatum, et nunc humilitatis praestigiis loqueris.
Imitari te volui [ <hi>Al.</hi> volui]; sed refestinante eo, qui
ad te remeabat, malui paucis ad te, quam ad alios
pro tuis maledictis latius scribere. Et interim audac
ter frueris imperitia tua. Semel enim confessus es,
dicens:  « Superflua tibi reprehensio fuit in paucis,
quae professa nobis habetur in omnibus. »  Nec reprehendam,
quod <hi>comparatum</hi> codicem, pro <hi>empto</hi> 
posueris: cum comparatio aequalium sit; emptio pretii
annumeratio: et <hi>refestinante eo, qui ad te remeabat,</hi> 
sordidissimae elocutionis <foreign xml:lang="greek">περισσολογίᾳ.</foreign> Tantum sensibus
<pb n="0462D"/>
respondebo; et te nequaquam soloecistam,
ac barbarum, sed <emph>538</emph> mendacem, subdolum, impudentem
esse convincam.</p>
        </div3>
<div3>
          <head>7.</head>
          <p>
 <hi>In Praefatione libri</hi> <foreign xml:lang="greek">περὶ Ἀρχῶν.</foreign>--Si ad me
tantum epistolam scribis, ut me commoneas, et
emendatum velis, ne caeteris scandalum facias, et
<pb n="0463A"/>
aliis furentibus, jugulentur alii: cur libros contra
me scribis ad alios, et legendos per satellites tuos
toto orbe dispergis? Ubi est syllogismus tuus, quo
me irretire conaris, et loqueris?  « Quem in hoc,
magister optime, emendare cupiebas? si illos, ad
quos scribis, nihil deliquerant; si me quem arguis,
non ad me scripseras. »  Et ego tuis respondebo tibi
sermonibus: Quem emendare cupiebas, magister
indocte? eosne, qui non peccaverant? an me, ad
quem non scripseras? Brutos putas esse lectores,
et omnes non intelligere prudentiam tuam, immo
malitiam, qua et serpens prudentior fuit cunctis
bestiis in paradiso: ut a me secretam admonitionem
flagites, quem publica accusatione persequeris; et
non te pudet accusationem tuam Apologiam vocare?
<pb n="0463B"/>
Quererisque cur opponam clypeum pugioni tuo, et
tibi quasi religiosulus et sanctulus personam humilitatis
imponis et dicis:  « Si erraveram, quare scribis
aliis, et non meipsum redarguis? »  Hoc ipsum in
te retorquebo: Quidquid enim me non fecisse causaris,
quare non ipse fecisti? Velut si quis pugnis
aliquem calcibusque collidens, si resistere voluerit,
dicat ei: Nonne tibi praeceptum est: <hi>Qui te percusserit
in maxillam, praebe illi et alteram <note>(Matth. V, 39)</note>
          </hi>?
Quid enim, bone vir, tibi praeceptum est, ut me verberes;
oculum mihi effodias; et si paululum me
commovero, Evangelii mihi praecepta cantabis. Vis
scire totas [ <hi>Al.</hi> tortas] argutiarum tuarum strophas,
et vulpecularum insidias, quae habitant in parietinis,
de quibus Ezechiel loquitur: <hi>Quasi vulpes in deserto
<pb n="0463C"/>
Prophetae tui, Israel <note>(Ezech. XIII, 4)</note>
          </hi>? Ausculta quid
feceris. Ita me in tua Praefatione laudasti, ut objicerentur
mihi laudes tuae, et nisi me alienum a tanto
laudatore dixissem, haereticus judicarer. Postquam
repuli crimina, id est laudes tuas, et absque invidia
tui nominis, respondi criminibus, non criminatori:
atque ut me catholicum a te infamatus probarem,
invectus sum in haereticos; irasceris, furis, <emph>539</emph> et
luculentissimos libros contra me cudis: quos quum
legendos et cantandos omnibus tradidisses, certatim
ad me de Italia, et urbe Roma, atque Dalmatia
Scripta venerunt, quibus me laudator pristinus ornasses
praeconiis.</p>
        </div3>
<div3>
          <head>8.</head>
          <p>
 <hi>Purgavit haereseos suspicionem.</hi> --Fateor, illico
ad objecta respondi; et me non esse haereticum,
<pb n="0463D"/>
totis viribus probare conatus sum. Misique hos
ipsos Apologiae meae libros, ad eos quos tu vulneraveras;
ut venena tua, nostra sequeretur antidotus.
Ob hanc culpam mittis mihi et priores libros,
et recentem epistolam, plenam injuriarum et criminum.
Quid me vis facere, bone amice? Taceam?
Videbor crimen agnoscere. Loquar? Terres me gladiis
tuis, et accusationem non jam Ecclesiasticam, sed
tribunalium comminaris. Quid feci? quid commerui?
in quo te laesi? Quia me negavi haereticum? quia me
<pb n="0464A"/>
tuis laudibus duxi indignum? quia haereticorum
fraudulentias et perjuria aperto sermone descripsi?
Quid ad te, qui et catholicum et veracem te esse
jactas, qui libentius me accusas quam te defendis?
Num mea defensio, accusatio tua est? Aut aliter
orthodoxus esse non poteris, nisi me haereticum
comprobaveris? Quid tibi prodest societas mea?
Aut quae est ista prudentia? Accusatus ab aliis, accusas
alium. Ab alio appeteris; et illi tergum obvertens,
quiescentem contra te provocas.</p>
        </div3>
<div3>
          <head>9.</head>
          <p>
 <hi>Senes Rufinus et Hieronymus. Origenis laudavit
eruditionem in adolescentia.</hi> --Testor mediatorem
Jesum, invitum me et repugnantem ad haec verba
descendere [ <hi>Al.</hi> respondere]; et nisi tu provocares,
semper taciturum fuisse. Denique noli accusare, et
<pb n="0464B"/>
ego cessabo defendere. Quae enim est audientium
aedificatio, duos senes inter se propter haereticos digladiari:
praesertim cum ambo Catholicos se videri
velint? Omittamus haereticorum patrocinium, et
nulla erit inter nos contentio. Eodem fervore quo
Origenem ante laudavimus, nunc damnatum toto
orbe damnemus. Jungamus dextras, animos copulemus:
et duos ( <hi>Theophilum et Anastasium</hi> ) Orientis
atque Occidentis <foreign xml:lang="greek">τροπαιοφόρους,</foreign> alacri sequamur incessu.
Erravimus juvenes, emendemur senes. Si
frater es, me gaude correctum. Si amicus sum, de
conversione tua debeo gratulari. <emph>540</emph> Quamdiu
inter nos jurgium fuerit, videbimur rectam fidem
necessitate ducere, non voluntate. Inimicitiae nostrae,
invicem nobis tollunt testimonium verae poenitentiae.
<pb n="0464C"/>
Si unum credimus, si idem et volumus et
nolumus (ex quo firmas nasci amicitias, etiam Catilina
testatur), si haereticos pariter odimus, et veterem
aeque damnamus errorem, quid contra nos
tendimus, cum eadem oppugnemus, eadem defendamus?
Ignosce mihi, quod Origenis eruditionem
et studium Scripturarum, antequam ejus haeresim
plenius nossem, in juvenili aetate laudavi; et ego
tibi dabo veniam, quod Apologiam librorum ejus
cano scripseris capite.</p>
        </div3>
<div3>
          <head>10.</head>
          <p>
 Ante biduum, quam ad nos Epistolam scriberes,
libellos meos in manus tuas venisse testaris,
et idcirco non habuisse spatium ex otio respondendi:
alioqui si meditatus in nos paratusque dixisses, fulmina
jacere, non crimina videreris. Et quis tibi
<pb n="0464D"/>
credet homini veracissimo, ut negotiator orientalium
mercium, qui et hinc deportata vendere necesse
habebat, et ibi emere, quae huc rursus adveheret,
biduum tantum Aquileiae fuerit, ut raptim et ex
tempore contra nos dictare epistolam cogereris? Libri
enim tui quos limasti per triennium, disertiores
sunt? Nisi forte non fuit impraesentiarum, qui tuas
emendaret naenias: et idcirco omne iter dictionis
tuae, absque Palladis arte, salebris et voraginibus
vitiorum inciditur. Tam apertum temporis mendacium
<pb n="0465A"/>
est, ut non dicam respondere, sed legere biduo
mea scripta non potueris. Ex quo apparet te
illam epistolam, aut pluribus diebus scripsisse, ut
styli ipsius elegantia probat: aut si tumultuaria dictio
[ <hi>Al.</hi> dictatio] est, nimirum te esse negligentem,
qui cum extemporalis talis sis, meditatus deterior
fueris.</p>
        </div3>
<div3>
          <head>11.</head>
          <p>
 <hi>Commentariorum mos et regula.</hi> --Illud autem
quod tergiversaris, et dicis, te ea transtulisse de
Graeco, quae ego prius Latino sermone transtulerim,
non satis intelligo quid velis dicere: nisi forte
adhuc Commentarios ad Ephesios criminaris, et
quasi nihil tibi super hoc responsum sit, obduras
frontis impudentiam; nec auribus obturatis, voces
recipis incantantis. Nos in Commentariis, et illis et
<pb n="0465B"/>
aliis, et <emph>541</emph> nostram et aliorum sententiam explicavimus,
aperte confitentes quae sunt haeretica, quae
catholica. Hic est enim Commentariorum mos, et
explanantium regula, ut opiniones in expositione
varias persequantur, et quod vel sibi, vel aliis videatur,
edisserant. Et hoc non solum sanctarum interpretes
Scripturarum, sed saecularium quoque
litterarum, explanatores faciunt, tam Latinae linguae,
quam Graecae. Tu in libris <foreign xml:lang="greek">περὶ Ἀρχῶν,</foreign> idipsum obtendere
non potes. Arguet enim te Praefatiuncula
tua, in qua polliceris, detruncatis malis, et quae
ab haereticis addita fuerant, optima remansisse: ut
quidquid ibi vel bonum, vel malum dixeris, jam non
ei imputetur, quem transfers, sed tibi qui interpretatus
es; nisi forte haereticorum errores emendare
<pb n="0465C"/>
debueras, et Origenis mala proferre in medium. Sed
de hoc, quia nos remittis ad codicem, ante tibi
respondimus, quam tua scripta legeremus.</p>
        </div3>
<div3>
          <head>12.</head>
          <p>
 <hi>Ridiculosa res et ridicula. Fides Romana
praestigias non recepit.</hi> --De Pamphili libro, non ridiculosa,
ut tu scribis, sed ridicula mihi forte res accidit,
ut postquam Eusebii asseruerim esse, non
Pamphili, ad extremum dixerim, etiam me annos
plurimos hoc putasse, quod Pamphili fuerit, et a te
exemplar hujus voluminis mutuatum. Vide quantum
timeam cachinnos tuos, ut etiam nunc eadem ingeram.
De tuo codice quasi Pamphili exemplar accepimus.
Credidi Christiano, et credidi monacho: non
putavi tantum sceleris a te posse confingi. Postea
vero per interpretationem tuam, quaestione contra
<pb n="0465D"/>
Origenem toto orbe commota, in quaerendis exemplaribus
diligentior fui, et in Caesariensi Bibliotheca
Eusebii sex volumina reperi <foreign xml:lang="greek">Ἀπολογίας ὑπὲρ
Ὠριγένους.</foreign> Quae cum legissem, primum eum librum
deprehendi, quem tu solus sub nomine martyris
edidisti, de Filio et Spiritu Sancto, in bonam partem
plerisque blasphemiis commutatis. Et hoc vel Didymum,
vel te, vel alium fecisse nescio quem, quod
tu apertissime in libris <foreign xml:lang="greek">περὶ Ἀρχῶν,</foreign> fecisse convinceris:
maxime cum idem Eusebius (ut jam duobus
( <hi>superioribus</hi> ) libris docui) scribat Pamphilum, nihil
<pb n="0466A"/>
proprii operis edidisse. Dic ergo et tu, a quo exemplar
acceperis, nec mihi ad subterfugiendum <emph>542</emph> 
crimen, mortuos aliquos nomines: ut cum auctorem
ostendere non potueris, illum [ <hi>Al.</hi> alium] proferas,
qui non possit respondere. Sin autem rivulus
ille in tuis scriniis fontem habet, quid sequatur,
etiam me tacente, non dubitas. Verum fac ab alio
quolibet amatore Origenis, libri hujus titulum, et
auctoris vocabulum commutatum, cur hoc in Latinam
linguam vertis? Videlicet ut testimonio Martyris,
omnes Origenis scriptis crederent: praemissa
munitione tanti auctoris et testis. Nec tibi sufficit
doctissimi viri Apologia, nisi scribas et proprium
volumen pro defensione ejus: quibus per multos
disseminatis, tuto jam libros <foreign xml:lang="greek">περὶ Ἀρχῶν</foreign> vertis e
<pb n="0466B"/>
Graeco, et hos ipsos Praefatione commendas, dicens
nonnulla in his ab haereticis depravata, quae tu de
aliorum librorum Origenis lectione correxeris. Me
quoque laudas, ne tibi amicorum meorum quispiam
contradicat. Origenis <foreign xml:lang="greek">κήρυκα</foreign> ( <hi>praeconem</hi> ) praedicas,
eloquentiam meam fers in coelum, ut fidem in
coenum deprimas: fratrem et collegam vocas, et
imitatorem te mei operis confiteris. Cumque a me
translatas Origenis septuaginta homilias, et nonnullos
tomos in Apostolum jactes, in quibus sic cuncta
limaverim,  « ut nihil in illis, quod a fide catholica
discrepet, Latinus lector inveniat; nunc eosdem libros,
haereticos criminaris: et verso stylo, quem
praedicaveras, quia consortem putabas, accusas,
quoniam [ <hi>Al. additur</hi> modo] perfidiae tuae cernis inimicum.
<pb n="0466C"/>
Quis e duobus calumniator est martyris?
Ego qui illum dico haereticum non fuisse, nec
scripsisse librum, qui ab omnibus reprehenditur:
an tu, qui volumen hominis Ariani, titulo commutato,
sub nomine Martyris edidisti? Non tibi sufficit
scandalum Graeciae, nisi illud et Latinorum auribus
ingeras, et inclytum Martyrem tua quantum in te
est translatione deformes. Tu quidem alia mente fecisti,
non ut me accusares, sed ut Origenis per nos
scripta defenderes. Attamen scito Romanam fidem,
Apostolica voce laudatam, istiusmodi praestigias non
recipere: etiam si Angelus aliter annuntiet, quam
semel praedicatum est, Pauli auctoritate munitam
non posse mutari. Ergo, frater, sive a te falsatus
est <emph>543</emph> liber, ut multi putant: sive ab altero,
<pb n="0466D"/>
 ut forsitan persuadere conaberis, et temere credidisti,
haeretici hominis <foreign xml:lang="greek">σύνταγμα</foreign> ( <hi>opus</hi> ) esse
martyris, muta titulum, et Romanam simplicitatem
tanto periculo libera. Non tibi expedit, ut per te
clarissimus martyr haereticus judicetur; ut qui effudit
pro Christo sanguinem, contrarius fidei Christi
approbetur. Dic potius, Inveni librum, putavi illum
martyris: ne timeas poenitentiam. Jam te non urgebo,
non quaeram a quo acceperis: vel mortuorum
aliquem nominato, vel in platea ab ignoto homine
te emisse dicito. Non enim damnationem tuam
<pb n="0467A"/>
quaerimus, sed conversionem. Melius est, ut tu erraveris,
quam ut Martyr haereticus fuerit. Interim
de praesenti compede, utcumque erue pedem. In
futuro judicio tu videris, quid ad martyris contra te
respondeas querimonias.</p>
        </div3>
<div3>
          <head>13.</head>
          <p>
 <hi>De commentariis calumnia. Apollinarius et Didymus
diversi.</hi> --Proponis etiam tibi, quod nemo
objicit, et diluis quod nullus accusat. Ais enim quod
in meis litteris legeris:  « Dic quis tibi permisit, ut
interpretans quaedam auferres, quaedam mutares,
quaedam adderes? »  Statimque tibi ipsi respondes,
et contra me loqueris:  « En tibi dico: Quaeso quis
permiserit, ut in Commentariis tuis, quaedam de
Origene, quaedam de Apollinario, quaedam de te
ipso scriberes, et non de Origene totum, aut ex te,
<pb n="0467B"/>
aut ex alio? »  Interim in te dum aliud agis, crimen
fortissimum prodidisti, et oblitus es veteris proverbii:
Mendaces memores esse debere. Dicis enim
me in Commentariis meis, quaedam de Origene,
quaedam de Apollinario, quaedam ex me ipso posuisse.
Si ergo Apollinarii sunt et Origenis, quae
sub aliorum nomine posui: quomodo in libris tuis
mihi crimen impingis, quod quando scribo:  « Alius
hoc dicit; Quidam sic suspicatur; »  alius ille, et
quidam, ego sim. Inter Apollinarium et Didymum
explanationis, styli, et dogmatum magna diversitas
est. Cum in uno capitulo diversas pono sententias,
num contrarios sensus sequi credendus sum? Sed
haec alias.</p>
        </div3>
<div3>
          <head>14.</head>
          <p>
 <hi>Quid damnet in translatione libri</hi> <foreign xml:lang="greek">περὶ Ἀρχῶν.</foreign>
<pb n="0467C"/> <hi>Origenis interpretes.</hi> 
--Nunc quaero a te: quis tibi
objecerit, quare de Origene vel abstuleris quaedam,
vel addideris, vel mutaveris, et te quasi in equuleo
appensum interrogaverit: bona sunt, an mala <emph>544</emph> 
quae transtulisti? Frustra simulas innocentiam, ut
interrogatione stulta, veram percontationem extenues.
Ego non accusavi quare Origenem pro voluntate
transtuleris: hoc enim et ipse feci, et ante me
Victorinus, Hilarius, Ambrosiusque fecerunt; sed
quare translationem haereticam Praefationis tuae testimonio
roborasti? Cogis me eadem rursus iterare,
et per meas lineas incedere. Dicis enim in eodem
Prologo te ea quae ab haereticis addita fuerant, amputasse,
et pro his reposuisse bona. Si haereticorum
mala abstulisti, ergo quae dimisisti vel addidisti, aut
<pb n="0467D"/>
Origenis erunt, aut tua, quae utique quasi bona posuisti.
Sed multa in his mala negare non poteris.
Quid, inquies, ad me? Origeni imputa: ego enim ea
tantum quae ab haereticis addita fuerant, commutavi.
Expone causas, quare haereticorum mala tuleris, et
Origenis integra dereliqueris? Nonne perspicuum
est, quod mala Origenis ex parte sub haereticorum
nuncupatione damnaveris, et ex parte susceperis,
quia non mala, sed bona, et tuae esse fidei judicabas?
Haec sunt de quibus quaesivi, utrum bona essent,
an mala, quae in Praefatione laudasti, quae amputatis
<pb n="0468A"/>
pessimis, quasi optima remansisse confessus
es, et te in verae argumentationis appendi equuleo, ut
si bona dixeris, haereticus comproberis [ <hi>Al.</hi> comprehendaris];
si mala, statim audias: Cur ergo
quae mala sunt, in Praefatione laudasti? Et non illud
adjunxi, quod tu callide simulas: Cur quae mala
erant, ad Latinorum notitiam transtulisti? Mala enim
ostendere interdum non docentis est, sed vetantis
[ <hi>Al.</hi> vitantis]: ut caveat lector, non ut sequatur errores;
ut nota contemnat, quae nonnunquam ignota
miraculo sunt. Et audes post haec dicere, quod ego
auctor talium scriptorum sim: tu autem ut interpres,
in quibus emendare aliquid potueris, plus egeris
quam interpres; in quibus non potueris, solum
interpres fueris. Recte ista diceres, si libri tui <foreign xml:lang="greek">περὶ
<pb n="0468B"/>
Ἀρχῶν</foreign> Praefatiunculam non haberent. Quod et Hilarius
in transferendis ejus Homiliis fecit, ut et bona
et mala non interpreti, sed suo imputarentur auctori.
Si non dixisses, amputasse te pessima, et optima
reliquisse, utcumque de luto evaderes. Hoc est
quod destruit strophas ingenioli tui, et te hinc <emph>545</emph> 
inde constrictum evadere non sinit. Nec intantum
abutare simplicitate lectoris: et sic omnes qui tuam
scripturam lecturi sunt, brutos putes, ut cum vulnera
putrescere sinas, sano corpori te imponere
emplastra non rideant.</p>
        </div3>
<div3>
          <head>15.</head>
          <p>
 <hi>De resurrectione.</hi> De carnis resurrectione quid
sentias, jam in Apologia tua didicimus,  « Nullo membro
amputato, nec aliqua parte corporis desecta. » 
Haec est tuae simplicitatis pura et aperta confessio,
<pb n="0468C"/>
quam ab omnibus Italiae episcopis asseris esse susceptam.
Crederem dicenti, nisi me dubitare de te
iste liber, non Pamphili, faceret. Et tamen miror
quomodo probaverit Italia, quod Roma contempsit?
Episcopi susceperint, quod sedes Apostolica condemnavit.</p>
        </div3>
<div3>
          <head>16.</head>
          <p>
 <hi>Duae epistolae Theophili Latine redditae ab Hieronymo.</hi> 
Scribis quoque, me litteris indicasse, quod
papa Theophilus expositionem fidei nuper ediderit,
quae ad vos necdum pervenit: et polliceris quod
quidquid ille scripserit, tu sequaris. Ego me hoc
scripsisse non novi, nec istiusmodi umquam litteras
direxisse. Sed tu idcirco ad incerta consentis, et
his quae qualia futura sint nescis, ut certa declines,
et ad eorum non tenearis assensum. Duas, synodicam
<pb n="0468D"/>
et paschalem, ejus epistolas contra Origenem
illiusque discipulos, et alias adversum Apollinarium
et eumdem Origenem, per hoc ferme biennium
interpretatus sum; et in aedificationem Ecclesiae,
legendas nostrae linguae hominibus dedi. Aliud operum
ejus nescio me transtulisse. Et tamen tu qui
papae Theophili dicis te in omnibus sententiam sequi,
cave ne hoc magistri et condiscipuli tui audiant,
et offendas quamplurimos, qui me latronem, te
martyrem vocant, ne irascatur is tibi, qui contra
papam Epiphanium ad te epistolas dirigens, hortabatur
<pb n="0469A"/>
ut permaneres in fidei veritate, et non mutares
ullo terrore sententiam. Quae epistola holographa
tenetur ab his, ad quos perlata est. Et post
haec more tuo loqueris,  « Ut de quo supra dixeras,
ego tibi etiam furenti satisfaciam: nunc dicis,
Quid tibi videtur: habesne ultra aliquid, quo nervos
tuae loquacitatis intendas? »  Et indignaris si
putide te loqui <emph>546</emph> arguam, cum Comoediarum
turpitudines et scortorum amatorumque ludicra
ecclesiasticus scriptor assumas?</p>
        </div3>
<div3>
          <head>17.</head>
          <p>
 <hi>De Paulo episcopo.</hi> Porro quod interrogas, quando
papae Theophili sententiam sequi coeperim, eique
fidei communione sociatus sim, et ipse tibi respondes,
 « Tunc credo, quando Paulum quem ille
damnaverat, summo nisu et omnibus studiis defendebas:
<pb n="0469B"/>
quando eum per imperiale scriptum recipere
sacerdotium, quod episcopali judicio amiserat, instigabas. » 
Non prius pro me respondebo, quam de
aliorum injuriis loquar. Cujus est humanitatis, cujusve
clementiae, insultare aliorum miseriis, et vulnera
cunctis aliena monstrare? Siccine te docuit
ille Samarites, seminecem ad stabulum reportare?
oleum plagis infundere? mercedem stabulario polliceri?
Sic revectam ovem, repertam drachmam,
prodigum filium legis esse susceptum? Esto, ego te
laeseram, et quibusdam, ut dicis, stimulis ad maledictorum
insaniam provocaram: quid meruit homo
latens, ut nudares cicatricem ejus, et obductam
cutem, insperato dolore rescinderes? Nonne etiam
si ille dignus esset contumeliis, tu facere non deberes?
<pb n="0469C"/>
Aut ego fallor, aut illud est verum quod plurimi
jactitant, te Origenistarum hostes in illo persequi,
et sub occasione unius in utrumque saevire.
Si papae Theophili sententiis delectaris, et nefas
putas Pontificum decreta convelli, quid de caeteris
dicis, quos ipse damnavit? Quid de papa Anastasio,
de quo nulli, ut ais, verum videtur, ut tantae urbis
sacerdos, vel innocenti tibi injuriam facere potuerit,
vel absenti? Nec hoc dico, quod de episcoporum
sententiis judicem, aut eorum cupiam statuta
rescindi; sed quod unusquisque suo periculo faciat,
quod sibi videtur, et ipse noverit, quomodo de suo
judicio judicandum sit. Nobis in monasterio hospitalitas
cordi est; omnesque ad nos venientes, laeta
humanitatis fronte suscipimus. Veremur enim ne
<pb n="0469D"/>
Maria cum Joseph locum non inveniat in diversorio,
ne nobis Jesus dicat exclusus: <hi>Hospes eram, et non
suscepistis me <note>(Matth. XXV, 43)</note>
          </hi>. Solos <emph>547</emph> haereticos
non recipimus, quos vos solos recipitis. Propositum
quippe nobis est pedes lavare venientium, non merita
discutere. Recordare, frater, confessionis ejus,
<pb n="0470A"/>
et pectoris quod flagella secuerunt. Memento carceris,
tenebrarum, exsilii, metallorum, et non indignaberis
hospitio transeuntem esse susceptum.
An ideo tibi rebelles videmur, quia calicem aquae
frigidae in nomine Christi sitientibus porrigimus?</p>
        </div3>
<div3>
          <head>18.</head>
          <p>
 <hi>Haereticorum factio fugata. Theophilus laudatur.</hi> --Vis
scire unde illum et nos plus amare, et
tu odisse plus debeas? Haereticorum factio nuper
fugata de Aegypto et Alexandria, se Hierosolymam
contulit, et huic voluit copulari, ut quorum unus
esset dolor, una fieret et accusatio. Quos ille repulit,
sprevit, abjecit, dicens se non esse inimicum fidei,
nec contra Ecclesiam bella suscipere: quod
prius tentavit, doloris fuisse, non perfidiae: nec alterius
appetisse innocentiam, sed suam probare
<pb n="0470B"/>
voluisse. Impium putas, post sententias sacerdotum
imperiale rescriptum? quod quale sit, noverit ille
qui meruit. Quid tibi videtur de his, qui damnati,
palatia obsident, et facto cuneo, fidem Christi in
uno homine persequuntur? Meae autem communionis,
et Papae Theophili, nullum alium testem vocabo,
nisi ipsum quem a me laesum simulas, cujus
epistolas ad me semper datas, etiam eo tempore
non ignoras, quo mihi eas reddi prohibebas, et quotidie
missis tabellariis, inimicum ejus amicum
nostrum et familiarissimum jactitabas, et ea quae
nunc impudenter scribis, mentiebaris, ut illius
contra nos odia concitares, et injuriae dolor, fidei
fieret oppressio. Sed vir prudens et Apostolicae
sapientiae, tempore ac rebus probavit et nostrum in
<pb n="0470C"/>
se animum, et vestras contra nos insidias. Si discipuli
mei, ut scribis, tibi Romae insidias concitarunt,
et inemendatas schedulas, te dormiente, furati sunt:
quis papam Theophilum adversus perduelles in
Aegypto suscitavit? Quis regum scita? quis orbis in
hac parte consensum? Et gloriaris te ab adolescentia <emph>548</emph> 
 Theophili fuisse auditorem et discipulum:
cum et ille antequam episcopus fieret, pro humilitate
sibi insita numquam docuerit, et tu postquam hic
episcopus factus est, Alexandriae non fueris. Et audes
dicere in suggillationem mei, Magistros meos,
nec accuso, nec muto. Quod si verum est, suspectam
mihi facis conversationem tuam. Nec enim
damno, ut criminaris, institutores meos, sed metuo
illud Isaiae: <hi>Vae qui dicunt malum bonum, et bonum
<pb n="0470D"/>
malum: qui ponunt tenebras lucem, et lucem tenebras:
qui dicunt amarum dulce, et dulce amarum <note>(Isai. IX,
20)</note>
          </hi>. Tu autem dum inter mulsum magistrorum et
venena pariter bibis, a magistro Apostolo recessisti,
qui docet etiam Angelum et se, si in fide erraverint,
non sequendos.
<pb n="0471A"/>
</p>
        </div3>
<div3>
          <head>19. </head>
          <p>
 <hi>De Vigilantio calumnia.</hi> --In Vigilantii nomine
quid somnies, nescio. Ubi enim eum scripsi haeretica
apud Alexandriam communione maculatum? Da librum,
 profer epistolam, nusquam omnino reperies,
et eadem licentia, immo impudentia mentiendi, qua
putas omnes tuis sermonibus credituros, addis:
 « Quando testimonium de Scripturis in cum tam
injuriose posuisti, ut ego id repetere meo ore non
audeam. »  Non audes repetere, qui tacendo amplius
criminaris. Et quia non habes quod objicias, simulas
verecundiam, ut lector te putet mihi parcere,
qui mentiens nec tuae animae pepercisti. Quod est
illud testimonium de Scripturis, quod de tuo illo
pudentissimo ore non exeat? Aut quid in sanctis
Libris potest turpe memorari? Si erubescis loqui,
<pb n="0471B"/>
scribe saltem, ut nos procacitatis proprius sermo
convincat. Ut caetera sileam, ex hoc uno capitulo
comprobabo, ferream te frontem possidere fallaciae.
Vide quantum timeam criminationem tuam. Si protuleris
quod minaris, mea erunt universa quae tua
sunt. Ego in Vigilantio tibi respondi. Eadem enim
accusabat, quae tu postea et amicus laudas, et inimicus
accusas. Scio a quo illius contra me rabies
concitata sit, novi cuniculos tuos. Simplicitatem <emph>549</emph> 
 quam omnes praedicant, non ignoro. Per illius
stultitiam tua in me malitia debacchata est; quam
ego si epistola mea repuli, ne solus habere videaris
baculum litterarum, non debes turpitudinem simulare
verborum, quam nusquam omnino legisti; sed
intelligere et confiteri, per illius vecordiam, tuis
<pb n="0471C"/>
calumniis fuisse responsum.</p>
        </div3>
<div3>
          <head>20.</head>
          <p>
 <hi>Epist. Papae Anastasii ad Joannem Hieros. de
Rufino.</hi> --In epistola sancti papae Anastasii lubricus
exstitisti; et turbatus, in quo figas gradum non reperis.
Modo enim dicis a me esse compositam, nunc ab
eo ad te debuisse transmitti, cui missa est. Rursum
injustitiam scribentis arguis; etiam si scripta sit ab
illo, sive non scripta, ad te nihil pertinere testaris,
qui praecessoris ejus habeas testimonium, et rogantem
Romam, ut eam illustrares praesentia tua, oppiduli
tui amore contempseris. Si a me fictam epistolam
suspicaris, cur eam in Romanae Ecclesiae chartario
non requiri? ut quum deprehenderis ab episcopo
non datam, manifestissime criminis reum teneas: et
nequaquam aranearum mihi opponas cassiculos, sed
<pb n="0471D"/>
fortissimo me et solidissimo constringas reti. Si autem
<pb n="0472A"/>
Romani episcopi est, stulte facis ab eo exemplar
epistolae petere, cui missa non est, et non ab illo
qui miserit, de oriente exspectare testimonium;
cujus auctorem et testem habeas in vicino. Vade potius
Romam, et praesens apud eum expostula, cur
tibi et absenti et innocenti fecerit contumeliam. Primum,
ut non reciperet expositionem fidei tuae, quam
omnis, ut scribis, Italia comprobavit, et baculo tuarum
uti noluerit litterarum contra canes tuos. Deinde,
ut epistolas contra te ad Orientem mitteret et cauterium
tibi haereseos, dum nescis inureret, diceretque
libros Origenis <foreign xml:lang="greek">περὶ Ἀρχῶν</foreign> a te translatos, et simplici
Romanae Ecclesiae traditos, ut fidei veritatem quam
ab Apostolo didicerant, per te perderent, et quo
tibi majorem faceret invidiam, ausus sit criminari
<pb n="0472B"/>
hos ipsos, Praefationis tuae testimonio roboratos.
Non est leve quod <emph>550</emph> tibi impingit tantae urbis
pontifex, vel ab alio objectum temere suscepit. Vociferare
et clamita per compita, per plateas: Non est
 meus liber; et si meus est, schedulas inemendatas
Eusebius furto abstulit. Aliter ego edidi, immo nec
edidi. Nulli eas dedi, aut certe paucis; et tam sceleratus
inimicus, tam negligentes amici fuerunt, ut
omnium codices ab eo pariter falsarentur. Haec, frater
charissime, facere debueras, et non illi tergum
obvertens, in me transmarinas maledictorum tuorum
sagittas dirigere. Quid enim vulneribus tuis prodest,
si ego fuero vulneratus? An solatium percussi est,
amicum secum videre morientem?</p>
        </div3>
<div3>
          <head>21.</head>
          <p>
 Siricii jam in Domino dormientis profers epistolam,
<pb n="0472C"/>
et viventis Anastasii dicta contemnis. Quid
enim tibi, ut ais, officere potest, quod te ignorante,
aut scripsit, aut forte non scripsit? Et si scripsit,
sufficit tibi totius orbis testimonium, quod nulli verum
videtur, ut tantae urbis sacerdos, vel innocenti
injuriam facere potuerit, vel absenti. Innocentem te
vocas, ad cujus interpretationem Roma contremuit.
Absentem, qui accusatus respondere non audes. Et
tantum Romanae urbis judicium fugis, ut magis obsidionem
 barbaricam, quam pacatae urbis velis sententiam
sustinere. Esto, praeteriti anni ego epistolam
finxerim. Recentia ad orientem scripta quis misit?
In quibus papa Anastasius tantis te ornat floribus,
ut cum ea legeris, magis te velle defendere incipias,
quam nos accusare. Simulque considera illam inimitabilem
<pb n="0472D"/>
prudentiam tuam, et sales Atticos, et sancti
<pb n="0473A"/>
eloquii venustatem. Ab aliis appeteris, aliorum criminatione
confoderis, et contra me furibundus jactaris,
et loqueris,  « Numquid et ego non possum
enarrare, tu quomodo de Urbe discesseris? Quid de
te in praesenti judicatum sit? quid postea scriptum,
quid juraveris? ubi navim conscenderis? quam sancte
perjurium vitaveris? Poteram pandere, sed plura
servare statui, quam referre. »  Haec <emph>551</emph> sunt tuorum
ornamenta verborum. Et post ista si quid in te asperum
dixero, statim mihi proscriptionem et gladios
comminaris. Et interim homo eloquentissimus arte
ludis rhetorica, et simulas te praeterire quae dicis,
ut qui objecta probare non poteras, quasi praetermissa
facias criminosa. Haec est tua tota simplicitas,
sic amico parcis, et reservas te ad tribunalia judicum,
<pb n="0473B"/>
ut acervum criminum mihi, dum parcis, objeceris.</p>
        </div3>
<div3>
          <head>22.</head>
          <p>
 <hi>Ordo profectionis Hieronymi de Urbe.</hi> --Vis
nosse profectionis meae de Urbe ordinem? Narrabo
breviter. Mense Augusto, flantibus etesiis, cum sancto
Vincentio presbytero, et adolescente fratre, et aliis
monachis, qui nunc Hierosolymae commorantur,
navim in Romano portu securus ascendi, maxima
me Sanctorum frequentia prosequente. Veni Rhegium,
in Scyllaeo littore paululum steti, ubi veteres
didici fabulas, et praecipitem pellacis [ <hi>Al.</hi> fallacis]
Ulyssis cursum, et sirenarum cantica, et insatiabilem
Charybdis voraginem. Cumque mihi accolae illius
loci multa narrarent, darentque consilium, ut non
ad Protei columnas, sed ad Jonae portum navigarem:
illum enim fugientium et turbatorum, hunc securi
<pb n="0473C"/>
hominis esse cursum, malui per Maleas et Cycladas
Cyprum pergere. Ubi susceptus a venerabili episcopo
Epiphanio, cujus tu testimonio gloriaris, veni Antiochiam,
ubi fruitus sum communione pontificis
confessorisque Paulini, et deductus ab eo media
hyeme et frigore gravissimo, intravi Hierosolymam.
Vidi multa miracula; et quae prius ad me fama pertulerat,
oculorum judicio comprobavi. Inde contendi
Aegyptum, lustravi monasteria Nitriae, et inter Sanctorum
choros aspides latere perspexi. Protinus concito
gradu Bethleem meam reversus sum, ubi odoravi
praesepe et incunabula Salvatoris. Vidi quoque
famosissimum lacum, nec me inerti tradidi otio; sed
multa didici, quae ante nesciebam. Quid autem de
me Romae judicatum sit, et quid postea scriptum,
<pb n="0473D"/>
nolo taceas, praesertim cum habeas testimonium
[ <hi>Al.</hi> testimonio] Scripturarum, et ego non verbis
tuis quae simulare potes, et impunito jactare mendacio,
sed scriptis <emph>552</emph> ecclesiasticis arguendus sim.
Vide quantum te timeam: Si vel parvam schedulam
contra me Romani episcopi, aut alterius Ecclesiae
protuleris, omnia quae in te scripta sunt, mea crimina
confitebor. Numquid et ego non possem profectionem
<pb n="0474A"/>
tuam discutere? Cujus aetatis fueris, unde,
quo tempore navigaris? ubi vixeris? quibus interfueris?
Sed absit, ut quod in te reprehendo, faciam:
et in ecclesiastica disputatione, anilium jurgiorum
deliramenta compingam. Hoc solum prudentiae tuae
dixisse sufficiat, ut caveas in alterum dicere, quidquid
in te statim retorqueri potest.</p>
        </div3>
<div3>
          <head>23.</head>
          <p>
 <hi>Maledicta Rufini in Epiphanium. Epiphanii
epist. ad Joannem.</hi> --In sancti Epiphanii nomine mira
tua tergiversatio, ut post osculum, post orationem,
neges eum contra te potuisse scribere: quomodo si
contendas non potuisse eum mori, qui paulo ante
vixerat, aut certior sit tui reprehensio, quam post
pacem excommunicatio. <hi>Ex nobis,</hi> inquit, <hi>exierunt:
sed non fuerunt ex nobis, mansissent utique nobiscum</hi> 
<pb n="0474B"/> <note>(I Joan. II, 19)</note>.
Haereticum post unam et alteram
commonitionem vitandum Apostolus praecipit, qui
utique antequam vitetur atque damnetur, Ecclesiastici
gregis portio fuit <note>(Tit. III, 10)</note>. Simulque risum
tenere non possum, quod a quodam prudente commonitus,
in laudes Epiphanii personas:  « Hic est ille
delirus senex, hic est anthropomorphites; hic qui
sex millia Origenis libros, te praesente, cantavit; qui
omnium gentium linguis praedicationem sibi contra
Origenem injunctam putat; qui ideo eum legi prohibet,
ne aliis ejus furta cognoscant. »  Lege scripta
tua, et epistolam ejus, immo epistolas, e quibus unum
proferam tuae fidei testimonium, ut non immerito
nunc a te laudatus esse videatur. « Te autem, frater,
liberet Deus, et sanctum populum Christi, qui tibi
<pb n="0474C"/>
creditus est, et omnes fratres qui tecum sunt, et
maxime Rufinum presbyterum, ab haeresi Origenis,
et aliis haeresibus, et perditione earum. Si
enim propter unum verbum, aut duo, quae contraria
fidei sunt, multae haereses objectae sunt ab
Ecclesia, quanto magis hic inter haereticos habebitur,
qui tantas perversitates, <emph>553</emph> et tam mala dogmata
contra fidem adinvenit, Dei Ecclesiae hostis
exstitit! »  Haec est viri sancti de te testificatio: sic
ab eo ornatus, sic laudatus incedis. Ita est epistola,
 quam de cubiculo fratris Eusebii nummis aureis
produxisti, ut calumniareris interpretem, et me
apertissimi teneres criminis reum, quare pro <hi>honorabili
charissimum</hi> transtulissem. Sed quid ad te,
qui prudenti consilio cuncta moderaris, et sic medius
<pb n="0474D"/>
incedis, ut si inveneris qui tibi credant; nec
Anastasius contra te, nec Epiphanius scripserint;
nisi ipsae epistolae reclamaverint, et fregerint tuae
frontis audaciam, statim judicium utriusque contemnas,
et non ad te pertineat, sive scripserint,
sive non scripserint, quia de innocente et absente
scribere non potuerint [ <hi>Al.</hi> potuerant]. Nec in sanctum
virum haec mala conferenda sunt,  « ut ostendatur
<pb n="0475A"/>
ore quidem et osculo pacem dedisse, mala autem
et dolum in suo corde servasse. »  Sic enim argumentaris,
et haec sunt verba defensionis tuae. Ipsius
esse adversum te epistolam, et orbis agnoscit, et
authenticam in manus tuas venisse convincimus: et
miror quo pudore, immo qua impudentia neges,
quod verum esse non ambigis? Ergo pollutus erit
Epiphanius, qui tibi pacem dedit, et in suo corde
dolum servavit. Cur non illud verius sit, quod te
primum monuerit? quod voluerit emendare, et ad
rectum iter reducere, ut Judae osculum non refutaret,
ut proditorem fidei frangeret patientia; et
postquam se intellexit casso sudare labore, nec pardum
mutare varietates, nec Aethiopem pellem suam,
quod mente conceperat, litteris indicasse?
<pb n="0475B"/>
</p>
        </div3>
<div3>
          <head>24. </head>
          <p>
 <hi>Calumnia de ficta pace. Amici Hieronymi missi
in Occidentem.</hi> --Tale quid et contra papam Anastasium
disputas, ut quia Siricii Episcopi habes epistolam,
iste contra te scribere non potuerit. Vereor ne
tibi factam injuriam suspiceris. Nescio quomodo
acutus et prudens ad has ineptias devolvaris, ut dum
stultos lectores putas, te stultum esse demonstres.
Post egregiam argumentationem, ponis in clausula:
 « Absit hoc a viris sanctis. De vestra schola solent ista <emph>554</emph> 
 procedere. Vos nobis pacem proficiscentibus
dedistis, et a tergo jacula venenis armata jecistis. » 
Et in hac eadem prudentia, immo declamatione disertus
esse voluisti. Pacem dedimus, non haeresim
suscepimus. Junximus dexteras: abeuntes prosecuti
sumus, ut vos essetis catholici, non ut nos essemus
<pb n="0475C"/>
haeretici. Volo tamen scire, quae sint ista jacula
venenata, quae post tergum vestrum nos jecisse conquereris.
Vincentius, Paulinianus, Eusebius, Rufinus,
presbyteri: quorum Vincentius multo tempore
ante vos Romam venit: Paulinianus et Eusebius
post annum vestrae navigationis profecti sunt: Rufinus
in causa Claudii post biennium missus: omnes,
vel pro re familiari, vel pro periculo capitis alieni.
Numquid nosse potuimus, quod ingrediente te Romam,
 vir nobilis somniaret navim plenam mercium,
inflatis intrare velis? Quod omnes adversus
fatum quaestiones, non fatua solveret interpretatio?
Quod librum Eusebii pro Pamphili verteres? quod
tuum quasi operculum venenatae patellae imponeres?
quod famosissimum opus <foreign xml:lang="greek">περὶ Ἀρχῶν</foreign> eloquii tui
<pb n="0475D"/>
majestate transferres? Novum calumniae genus ante
accusatores misimus, quam tu accusanda committeres.
Non fuit, non fuit, inquam, nostri consilii, sed
<pb n="0476A"/>
Dei providentiae, ut missi ad aliud, contra nascentem
haeresim dimicarent; et in morem Joseph, famem
futuram, fidei ardore sublevarent.</p>
        </div3>
<div3>
          <head>25.</head>
          <p>
 <hi>De falsa epist. ad Afros. Ex Graecis Latina
Rufinus emendaverat.</hi> --Quo non erumpat semel
effrenata audacia? Alienum crimen sibi objecit, ut
nos finxisse videamur. Quod absque nomine dictum
est, in se dictum refert, et purgans externa peccata,
tantum de sua securus est innocentia. Jurat enim
se epistolam non scripsisse ad Afros sub nomine
meo, in qua confitear inductum me a Judaeis, mendacia
transtulisse; et mittit libros eadem omnia continentes,
quae nescisse se jurat. Et miror quomodo
prudentia ejus cum alterius nequitia convenerit, ut
quod alius in Africa mentitus est, hic concorditer
<pb n="0476B"/>
verum diceret, stylique ejus elegantiam, nescio quis
imperitus posset imitari. Tibi soli licet haereticorum <emph>555</emph> 
 venena transferre; et de calice Babylonis,
cunctis gentibus propinare. Tu Latinas Scripturas
de Graeco emendabis; et aliud Ecclesiis trades legendum,
quam quod semel ab Apostolis susceperunt;
mihi non licebit post Septuaginta editionem, quam
diligentissime emendatam, ante annos plurimos meae
linguae hominibus dedi, ad confutandos Judaeos, etiam
ipsa exemplaria vertere, quae ipsi verissima confitentur,
ut si quando adversum eos Christianis disputatio
est, non habeant subterfugiendi diverticula,
sed suomet potissimum mucrone feriantur? Plenius
super hoc et in multis aliis locis, et in fine secundi
libri, ubi accusationi tuae respondi, scripsisse me
<pb n="0476C"/>
memini; et popularitatem tuam, qua mihi invidiam
apud simplices et imperitos niteris concitare, perspicua
ratione compescui, illucque lectorem transmittendum
puto.</p>
        </div3>
<div3>
          <head>26.</head>
          <p>
 <hi>Martyr et Apostolus vocatus Rufinus a suis.</hi> --Hoc
intactum praeteriri non patiar, ne doleas falsatorem
schedularum tuarum, confessoris apud me
gloriam possidere, cum tu ejusdem criminis reus,
post Alexandrinum exsilium et tenebrosos carceres,
a cunctis Origenis sectatoribus martyr et apostolus
nomineris. Super excusatione imperitiae tuae, jam
tibi respondi. Sed quia eadem repetis, et quasi superioris
tuae defensionis oblitus, rursum admones, ut
sciamus te per triginta annos Graecis voluminibus
devoratis, Latina nescire: paulisper attende, me non
<pb n="0476D"/>
pauca in te verba reprehendere, alioquin omnis tibi
Scriptura delenda est; sed voluisse ostendere discipulis
tuis, quos magno studio nihil scire docuisti, ut
<pb n="0477A"/>
intelligerent, cujus verecundiae sit, docere quod
nescias, scribere quod ignores, et eamdem magistri
sapientiam etiam in sensibus quaererent. Quodque
addis,  « peccata putere, non verba, mendacium, calumniam,
detractionem, falsum testimonium, et universa
convicia, et <hi>Os quod mentitur occidit animam <note>(Sap. I, 11)</note>
          </hi>,
»  monesque  « ne ille fetor nares meas
penetret, »  crederem dicenti, nisi facta contraria
deprehenderem, quasi si fullo et coriarius moneant
pigmentarium, ut naribus obturatis, tabernas suas
praetereat. Faciam ergo, quod praecipis, claudam
nares meas, ne veritatis et benedictionum tuarum
suavissimo odore crucientur.</p>
        </div3>
<div3>
          <head>27.</head>
          <p>
 <hi>In uno homine diversa laudamus et accusamus.</hi> --In
laude et detractione mea, quia varius exstitisti,
<pb n="0477B"/>
miro acumine argumentatus es, sic tibi licere
de me, <emph>556</emph> et bene et male dicere, quomodo et
mihi licuerit Origenem et Didymum reprehendere,
quos ante laudaverim. Audi ergo, vir sapientissime,
et Romanae dialecticae caput, non esse vitii hominem
unum laudare in aliis, et in aliis accusare; sed
eamdem rem probare et improbare. Ponam exemplum;
ut quod non intelligis, prudens mecum lector
intelligat. In Tertulliano laudamus ingenium, sed
damnamus haeresim. In Origene miramur scientiam
Scripturarum, et tamen dogmatum non recipimus
falsitatem. In Didymo vero et memoriam praedicamus,
et super Trinitate fidei puritatem; sed in caeteris
quae Origeni male credidit, nos ab eo retrahimus.
Magistrorum enim non vitia imitanda sunt, sed
<pb n="0477C"/>
virtutes. Grammaticum quidam Afrum habuit Romae
virum eruditissimum; et in eo se aemulum praeceptoris
putabat, si stridorem linguae ejus et vitia tantum
oris exprimeret. In Praefatiuncula <foreign xml:lang="greek">περὶ Ἀρχῶν</foreign> fratrem
me nominas, et collegam dicis eloquentissimum,
fidei meae praedicas veritatem. His tribus detrahere
non poteris; caetera carpe ut libet, ne videaris
tuo de me testimonio repugnare. Cum fratrem et
collegam dicis, amicitia tua dignum fateris. Cum
eloquentem praedicas, imperitiae ultra non arguis.
Cum catholicum in omnibus profiteris, haereseos
non poteris mihi crimen impingere. Extra haec tria
si quid in me reprehenderis, non tibi videberis esse
contrarius. Ex qua supputatione illa summa nascitur,
et te errare ea in me reprehendentem, quae
<pb n="0477D"/>
prius laudaveras; et me non esse in vitio, si in eisdem
hominibus et laudanda praedicem, et vituperanda
reprehendam.</p>
        </div3>
<div3>
          <head>28.</head>
          <p>
 <hi>De animarum quaestione. Liber Didymi ad Rufinum,
et Explanatio Osee ad Hieronymum.</hi> --Transis
ad animarum statum, et prolixius fumos meos
increpas; atque ut tibi liceat ignorare, quod consulto
te scire dissimulas, quaeris a me primum de
<pb n="0478A"/>
coelestibus, quomodo Angeli, quomodo Archangeli
sint? quae eis, vel qualis habitatio? quaeve inter
ipsos differentia, aut si nulla omnino? quae solis sit
ratio; unde augmenta lunae, unde defectus; quis
vel qualis sit siderum cursus? Miror quomodo oblitus
sis illos versiculos ponere:
</p>
          <l>Unde tremor terris, qua vi maria alta tumescant,</l>
<l>Obicibus ruptis, rursusque in seipsa residant:</l>
<l>Defectus Solis varios, Lunaeque labores;</l>
<l> <emph>557</emph> Unde hominum genus, et pecudum: unde imber et ignes,</l>
<l>Arcturum, pluviasque hyadas, geminosque Triones.</l> 
<l>Quid tantum Oceano properent se tingere soles</l>
<l>Hiberni, vel quae tardis mora noctibus obstet.</l>
          <p>  <note>(Virgil., Georg. II, 473; Aeneid. I, 746.)</note> 
Deinde coelestia deserens, et ad terrena descendens,
in minoribus philosopharis. Interrogas enim me:
<pb n="0478B"/>
 « Dic nobis quae fontium ratio? quae ventorum? Quid
grando? quid pluviae? quid mare salsum? quid flumina
dulcia? quid nubes, aut imbres, fulgura, aut
tonitrua, aut fulmina? »  Ut postquam me haec nescire
respondero, tuto tibi liceat de animabus ignorare; et
unius rei scientiam, tantarum rerum ignoratione
compenses. Tu qui per singulas paginas, fumos meos
ventilas, non intelligis videre nos caligines tuas et
turbines? Nam ut tibi sciolus esse videaris, et apud
Calpurnianos discipulos doctrinae gloriam teneas,
totam mihi Physicam opponis ut frustra Socrates ad
ethicam transiens dixerit: Quae supra nos, nihil ad
nos. Ergo nisi tibi rationem reddidero: quare formica
parvum animal, et punctum, ut ita dicam, corporis,
sex pedes habeat, cum elephantis tanta moles
<pb n="0478C"/>
quatuor pedibus incedat: cur serpentes et colubri
ventre labantur et pectore: cur vermiculus quem
vulgus millepedam vocat, tanto pedum agmine scateat,
de animarum statu scire non potero? Quaeris a
me quid ipse de animabus sentiam, ut cum professus
[ <hi>Al.</hi> processus] fuero, statim invadas. Et si dixero
illud Ecclesiasticum, Quotidie Deus operatur animas,
et in corpore eas mittit nascentium, illico magistri
tendiculas proferas: et ubi est justitia Dei, ut de
adulterio incestuque nascentibus animas largiatur?
Ergo cooperator est malorum hominum, et adulteris
seminantibus corpora, ipse fabricatur animas? quasi
vitium sementis in tritico sit quod furto dicitur
esse sublatum, et non in eo qui frumenta furatus est;
idcircoque terra non debeat gremio suo semina
<pb n="0478D"/>
confovere, quia sator immunda ea projecerit manu.
Hinc est et illa tua arcana interrogatio, <emph>558</emph> quare
moriantur infantes; cum propter peccata, corpora
acceperint. Exstat liber Didymi ad te, quo sciscitanti
tibi respondit, non eos multa peccasse, et ideo
corporum carceres tantum eis tetigisse sufficere.
Magister meus et tuus eo tempore, quo tu ab eo ista
quaerebas, tres explanationum in Osee prophetam
<pb n="0479A"/>
libros ad me, me rogante, dictavit. Ex quo apparet,
quid me, quid te docuerit.</p>
        </div3>
<div3>
          <head>29.</head>
          <p>
 <hi>Naturales quaestiones.</hi> --Urges ut respondeam
de natura rerum. Si esset locus, possem tibi vel
Lucretii opiniones juxta Epicurum, vel Aristotelis
juxta Peripateticos, vel Platonis atque Zenonis secundum
Academicos et Stoicos dicere. Et ut ad Ecclesiam
transeam, ubi norma est veritatis, multa et
Genesis et Prophetarum libri ac Ecclesiastes nobis
de hujusce modi quaestionibus suggerunt. Aut si haec
ignoramus, quomodo de animarum statu, debueras
in Apologia tua omnium rerum ignorantiam confiteri,
et a calumniatoribus quaerere, cur a te unum
impudenter expeterent, cum ipsi tanta nescirent? O
triremem locupletissimam, quae Orientalibus et
<pb n="0479B"/>
Aegyptiis mercibus Romanae urbis ditare venerat
paupertatem!
</p>
          <l>. . . . . . . . . Tu Maximus ille es,</l>
<l>Unus, qui nobis scribendo restituis rem.</l>
          <p> 
Ergo nisi de oriente venisses, eruditissimus vir haereret
adhuc inter mathematicos, et omnes [ <hi>Al.</hi> homines]
christiani quid contra fatum dicerent [ <hi>Al.</hi> 
dissererent], ignorarent. Merito a me quaeris de
astrologia, et coeli ac siderum cursu, qui tantarum
mercium plenam navem detulisti. Fateor paupertatem,
non sum ita ut tu in oriente ditatus. Te
multo tempore Pharus docuit, quod Roma nescivit
[ <hi>Al.</hi> nesciret]; instruxit Aegyptus, quod Italia hucusque
non habuit.</p>
        </div3>
<div3>
          <head>30.</head>
          <p>
 <hi>Sententiae variae de anima.</hi> --Scribis apud Ecclesiasticos
<pb n="0479C"/>
tractatores, tres de animabus esse sententias.
Unam, quam sequitur Origenes. Alteram,
quam Tertullianus et Lactantius (licet de Lactantio
apertissime mentiaris); tertiam, quam nos simplices
et fatui homines, qui non intelligimus, quod
si ita sit, injustus a nobis arguatur Deus. Et post
haec juras te nescire quid sit verum. Dic, oro te: putasne,
extra haec <emph>559</emph> tria esse aliquid in quo veritas
sit? et in tribus istis mendacium? An de tribus unum
<pb n="0480A"/>
esse quod verum sit? Si est aliquid, cur disputantium
libertatem angusto fine concludis; et cum mendacia
protuleris, de veritate taces? Sin autem e tribus
unum verum est, et reliqua duo falsa sunt: cur
simili ignorantia ignoras falsa cum veris? An idcirco
verum dissimulas, ut tibi tutum sit, cum volueris,
falsa defendere? Hi sunt fumi, hae caligines, quibus
ex oculis hominum conaris lumen auferre. Aristippus
nostri temporis, qui plenam cunctarum mercium
navem Romano invehis portui, et sella publice posita,
Hermagoram nobis, et Gorgiam exhibes Leontinum;
dum navigare festinas, unius quaestiunculae
mercimonium in oriente oblitus es. Et iterum clamitas,
et Aquileiae atque Alexandriae te didicisse
jactas, quod sit Deus et animarum et corporum creator.
<pb n="0480B"/>
De hoc scilicet quaestio ventilatur, utrum Deus,
an diabolus animas fecerit; et non utrum animae
ante corpora fuerint, quod vult Origenes, et egerint
aliquid, propter quod sint crassis corporibus alligatae:
an in morem glirium torpentes consopitaeque
dormierint. Haec taces, quae omnes flagitant: et ad
illa respondes, quae nullus inquirit.</p>
        </div3>
<div3>
          <head>31.</head>
          <p>
 Fumos quoque meos frequenter irrides, eo
quod simulem me scire quod nesciam, et enumeratione
doctorum, rude vulgus illudam [ <hi>Al.</hi> inducam].
Tu videlicet flammeus, immo fulmineus, qui in loquendo
fulminas, et flammas ore conceptas tenere
non potes, atque ut ille <hi>Bar-Chochabas,</hi> auctor seditionis
Judaicae, stipulam in ore succensam anhelitu
ventilabat, ut flammas evomere putaretur: ita et tu
<pb n="0480C"/>
nobis, alter Salmoneus, omnia per quae incedis illustras,
et nos fumosos arguis, de quibus forte dicatur, <hi>Qui tangis montes, et fumigant:</hi> 
 nec intelligis
quid fumus in Propheta significet <emph>560</emph> locustarum;
et quod pulchritudo oculorum tuorum, amaritudinem
fumi nostri ferre non potest.</p>
        </div3>
<div3>
          <head>32.</head>
          <p>
 <hi>De sacramento in somnio.</hi> --De crimine autem
perjurii, quia me remittis ad codicem tuum, et ex
magna parte in aliis libris, tibi, Calpurnioque
<pb n="0481A"/>
respondi, nunc breviter dixisse sufficiat, te exigere a
dormiente quod numquam vigilans praestitisti. Magni
criminis reus sum, si puellis et virginibus Christi,
dixi saeculares libros non legendos, et me in somnis
commonitum promisisse ne legerem. Tua navis Romanae
urbi revelatione promissa, aliud pollicetur,
et aliud efficit. Mathematicorum venerat solvere
quaestiones, et solvit fidem Christianorum. Quae per
Ionium et Aegeum, Adriaticum atque Tyrrhenum
[ <hi>Al. additur</hi> mare] plenis cucurrerat velis, in Romano
portu naufragium fecit. Nonne te pudet istiusmodi
deliramenta conquirere, et mihi similia objiciendi
imponere necessitatem? Esto, alius de te somnium
viderat gloriosum; verecundiae tuae fuerat et prudentiae
dissimulare quod audieras, et non, quasi magno
<pb n="0481B"/>
testimonio, alterius somnio gloriari. Vide quid
inter tuum et meum intersit somnium. Ego me humiliter
reprehensum refero, tu jactanter laudatum te
esse congeminas. Nec dicere potes, Nihil mea refert
quid alius viderit, cum in luculentissimis libris tuis,
hac te ad interpretandum dicas ratione commotum,
ne vir illustris de te somnium perderet. Hic est
omnis conatus tuus; si me perjurium docueris, tu
haereticus non eris.</p>
        </div3>
<div3>
          <head>33.</head>
          <p>
 <hi>De infidelitate calumnia.</hi> --Venio ad gravissimum
crimen, in quo post reconciliatas amicitias,
me infidelitatis accusas. Fateor, inter cuncta maledicta,
quae vel objicis, vel minaris, nihil a me ita
repellendum est, quam fraus, dolus, infidelitas. Peccare
enim hominis est: insidias tendere, diaboli.
<pb n="0481C"/>
Ergo ideo in Anastasi immolato agno dexteras
junximus, ut <emph>561</emph> tuas Romae schedulas furaremur?
Ut immissi canes inemendatas chartulas, te dormiente,
corroderent? Et hoc credibile est, ante nos
accusatores parasse, quam tu crimen admitteres?
Scilicet noveramus quid in animo volveres? quid
alius de te somniatus esset? Ut impleretur in te
graecum proverbium, et [ <hi>Al.</hi> ut] sus doceret Minervam.
Si Eusebium ego ad latrandum miseram, quis
Aterbii [ <hi>Mss.</hi> Atarvii <hi>et</hi> Atarbii] contra te et caeterorum
rabiem concitavit? Nonne ille est, qui et me
haereticum ex tuis amicitiis judicabat? Cui cum satis
fecissem damnatione dogmatum Origenis, tu clausus
domi, nunquam eum videre ausus es, ne aut damnares
quod nolebas, aut aperte resistens, haereseos invidiam
<pb n="0481D"/>
sustineres. An idcirco testis contra te esse
non poterit, quia accusator tui est? Antequam sanctus
Epiphanius venisset Hierosolymam, et ore quidem
et osculo tibi pacem daret, mala autem et
dolos in suo corde servaret; antequam nos ei suggillationem
tui epistolas dictaremus, ut haereticum scriberet,
quem osculis orthodoxum comprobavit, Aterbius
[ <hi>Al.</hi> Atervius] contra te latrabat Hierosolymis; et
nisi cito abiisset, sensisset baculum non litterarum,
<pb n="0482A"/>
sed dexterae tuae, quo tu canes abigere consuevisti.</p>
        </div3>
<div3>
          <head>34.</head>
          <p>
 <hi>De schedulis non emendatis.</hi> -- « Cur, inquit,
falsatas meas schedulas suscepisti? Quare post interpretationem
meam, ausus es in libris <foreign xml:lang="greek">περὶ Ἀρχῶν</foreign>
stylum figere? num si erraveram ut homo, debuisti
me privatis litteris convenire, et sic mihi blandiri,
quomodo et ego tibi nunc in epistolis meis blandior? » 
Haec tota mea culpa est, quare subdolis laudibus
accusatus, purgare me volui, et hoc sine invidia
nominis tui: ut quod tu solus accusaveras, ad multos
referrem, non tibi haeresim objiciens, sed a me repellens.
Numquid scivi quod irascereris, si contra
haereticos scriberem? Dixeras te de Origenis libris
haeretica sustulisse: fautorem te haereticorum jam
non esse credebam, et ideo non in te, sed in haereticos
<pb n="0482B"/>
invectus sum; in quo si vehementior fui, ignosce
mihi. Putavi, quod et tibi placerem. Furto et insidiis
ministrorum meorum dicis schedulas tuas in
publicum prolatas fuisse, quae latebant in cubiculo
tuo, vel apud eum solum erant, qui rem sibi geri
injunxerat. <emph>562</emph> Et quomodo supra confiteris, quod
aut nullus eas habuerit, aut admodum pauci? Si in
cubiculo tuo latebant, qua ratione apud eum erant,
qui sibi rem geri injunxerat? Sin autem unus cui
scriptae fuerant occultandas susceperat, ergo non
latebant tantum in cubiculo tuo, nec habuerunt eas
pauci, quos habuisse testatus es. Furto sublatas
arguis: et rursum emptas grandi pecunia et infinitis
mercibus criminaris. In una re, et in parva epistola
quanta varietas et dissonantia mentiendi! Tibi licet
<pb n="0482C"/>
accusare, mihi defendere non licebit? Quando criminaris,
amicum non cogitas. Quando respondeo, tunc
tibi jus amicitiae in mentem venit. Dic, oro te, celandas
schedulas scripseras, an prodendas? si ut
celares, cur scripsisti? si ut proderes, cur celabas?</p>
        </div3>
<div3>
          <head>35.</head>
          <p>
 <hi>Cavit suspicionem hypocriseos.</hi> --Sed in eo
reprehendendus sum: quare accusatores tuos amicos
meos non coercuerim. Vis tibi proferam litteras eorum,
in quibus me hypocriseos arguunt, quod te
sciens haereticum, tacuerim; quod dum pacem incautus
praebeo, intestina Ecclesiae bella suscepit? Tu
discipulos vocas, qui me tuum condiscipulum suspicantur.
Et quia parcior fui in refellendis laudibus
tuis, putant me tuum esse symmysten. Hoc mihi
praestitit prologus tuus, ut plus me amicus laederes
<pb n="0482D"/>
quam inimicus. Semel sibi persuaserant (recte an
perperam ipsi viderint) te esse haereticum. Si defendere
voluero, hoc solum proficiam, ut me tecum
pariter accusent. Denique mihi objiciunt laudationem
tuam, et te non putant insidiose scripsisse, sed vere:
et quod tu in me semper ante laudabas, vehementer
insimulant. Quid me vis facere? ut discipulos accusatores
pro te habeam; ut contorta in amicum jacula,
meo suscipiam pectore?
<pb n="0483A"/>
</p>
        </div3>
<div3>
          <head>36. </head>
          <p>
De libris autem <foreign xml:lang="greek">περὶ Ἀρχῶν</foreign> debes mihi et
gratias agere. Tu enim, ut dicis, noxia quaeque detruncans,
meliora posuisti. Ego ita ut habebantur in
Graeco, expressi. Ex quo et tua apparet fides; et ejus
quem interpretatus es, haeresis. Scribebatur mihi de
Urbe a viris ( <hi>Pammachio et Oceano</hi> ) in Christo
praecipuis: Responde criminanti; ne si tacueris,
consensisse videaris. Consona omnes voce poscebant,
ut Origenis versutias <emph>563</emph> proderem, ut [ <hi>Al.</hi> et]
venena haereticorum Romanis auribus cavenda monstrarem.
Quid hoc ad injuriam tuam pertinet? Num
solus interpretatus es istos libros, et alios hujus operis
non habes participes? Numquid et tu de Septuaginta
interpretibus es, ut post editionem tuam aliis
transferre non liceat? Ecce et ego multos, ut dicis,
<pb n="0483B"/>
libellos de Graeco in Latinum transtuli: habes potestatem
et tu rursum eos vertendi, ut volueris; et bona enim
et mala suo imputantur auctori. Quod et in te fieret, nisi
dixisses te amputasse haeretica et optima transtulisse.
Hic est enim nodus tuus, qui solvi non potest. At [ <hi>Al.</hi> 
Aut] si errasti ut homo, priorem damna sententiam.</p>
        </div3>
<div3>
          <head>37.</head>
          <p>
 <hi>Latinos libros vertebat in Graecum Rufinus.</hi> --Sed
quid facies de Apologetico tuo, quem pro
Origenis scripsisti operibus? Quid de volumine
Eusebii? in quo quum multa mutaveris, et, sub nomine
martyris, haeretici hominis scripta transtuleris:
tamen plura posuisti, quae Ecclesiasticae fidei non
conveniunt. Tu etiam Latinos libros in Graecum vertis,
nobis dare nostris externa prohibebis? Si in alio
opere respondissem, in quo me non laeseras, videri
<pb n="0483C"/>
poteram in injuriam tuam transferre quod verteras:
ut te vel imperitum, vel subdolum demonstrarem.
Nunc vero novum querimoniae genus: doles tibi in
eo esse responsum, in quo a te accusatus sum. Dicebatur
ad interpretationem tuam Roma subversa,
postulabant omnes a me hujus rei remedium. Non
quo ego alicujus momenti essem; sed qui petebant,
me esse aliquid arbitrabantur. Tu amicus eras, qui
illa transtuleras; quid me vis facere? Obedire Deo
magis oportet, an hominibus <note>(Act. V, 29)</note>? Domini
custodire substantiam, an furtum celare conservi?
Aliter te non placabo, nisi et ego tecum accusanda
commisero? Si nullam fecisses mei nominis mentionem:
si me non ornasses egregiis laudibus, poteram
aliquod habere suffugium, et diversa obtendere, ne
<pb n="0483D"/>
rursus interpretata transferrem. Tu me, amice,
compulisti, ut aliquot dies in hoc opere perderem,
ut proferrem in medium quod Charybdis debuit
devorare: et tamen laesus, amicitiae in te jura
servavi, et quantum in me fuit, sic me defendi, ut
te non accusarem. <emph>564</emph> Tu nimium suspiciosus et
querulus, qui dicta in haereticos ad tuam refers contumeliam.
Quod si aliter amicus tuus esse non possum,
nisi et haereticorum amicus fuero; levius tuas
inimicitias, quam illorum amicitias sustinebo.
<pb n="0484A"/>
</p>
        </div3>
<div3>
          <head>38. </head>
          <p>
 <hi>De epistola ad Rufinum.</hi> --Novum quoque me
putas finxisse mendacium, ut epistolam ad te meo
nomine componerem, quasi olim scriptam, quo bonus
esse videar et modestus; quam tu numquam omnino
susceperis. Haec res perfacile probari potest. Multi
Romae ejus exemplaria habent, ante hoc circiter
triennium, qui tibi eam mittere noluerunt, scientes
quae de meo nomine jactitares, et quam indigna proposito
Christiano ac nefanda confingeres. Ego scripsi
nesciens, quasi ad amicum. Illi non reddiderunt ei,
quem inimicum noverant: parcentes et meo errori,
et tuae conscientiae. Et simul argumentaris, quod si
talem tibi epistolam scripseram, non debueram
contra te in alio libello multa mala scribere. Hic est
totus error tuus, et haec justa querimonia: quod
<pb n="0484B"/>
quae nos in haereticos dicimus, tu in te dicta confingis:
et nisi illis pepercerimus, te putas esse
violatum. An ideo panem tibi non damus, quia haereticorum
cerebro lapidem illidimus? Et ut nostram
epistolam non probes, papae quoque Anastasii simili
dicis fraude subnixam, de qua tibi ante respondi:
quam si suspicaris ipsius non esse, habes ubi apud
eum nos arguas falsitatis. Sin autem ejus est, ut
hujus quoque anni contra te epistolae probant, frustra
et falso falsam arguere niteris, cum ex illius
vera epistola, nostram veram esse doceamus.</p>
        </div3>
<div3>
          <head>39.</head>
          <p>
 <hi>Pythagorae discipuli. Pythagorica praecepta et
symbola. Quid apud Graecos invenit primus Pythagoras.</hi> --In
excusando mendacio tuo [ <hi>Al.</hi> mendacium
tuum], quam elegans esse voluisti: et ne sex
<pb n="0484C"/>
millia Origenis libros proferas, Pythagorae a me
exigis monumenta. Ubi est illa fiducia, qua inflatis
buccis creberrime personabas, te quae in aliis libris
Origenis legeras, emendasse in libris <foreign xml:lang="greek">περὶ Ἀρχῶν,</foreign>
et non aliena, sed sua reddidisse suis? De tanta
librorum silva unum fruticem ac surculum proferre
non potes. Hi sunt veri fumi, hae nebulae, quas
dum in me criminaris, in te exstinctas dissipatasque
per me cognoscis, nec fractam cervicem dejicis, <emph>565</emph> 
 sed majori impudentia, quam imperitia,
dicis me denegare, quae in promptu sunt, ut cum
montes aureos pollicitus fueris, ne scorteum quidem
nummum de thesauris tuis proferas. Justa contra
me odia recognosco, et vera in nos debaccharis
insania. Nisi enim ego quod non est, audacter exigerem,
<pb n="0484D"/>
tu videbaris habere quod non habes. Pythagorae
a me libros flagitas. Quis enim tibi dixit illius
exstare volumina? Nonne in epistola mea, quam criminaris,
haec verba sunt?  « Sed fac me errasse in
adolescentia, et philosophorum, id est, Gentilium
studiis eruditum, in principio fidei ignorasse dogmata
Christiana, et hoc putasse in Apostolis, quod
in Pythagora et Platone et Empedocle legeram. »  De
dogmatibus eorum, non de libris locutus sum, quae
potui in Cicerone, Bruto, ac Seneca discere. Lege
<pb n="0485A"/>
pro Vatinio oratiunculam, et alias ubi sodalitiorum
mentio fit. Revolve dialogos Tullii. Respice omnem
oram Italiae, quae quondam magna Graecia dicebatur:
et Pythagoricorum dogmatum incisa publicis
litteris aera cognosces. Cujus enim sunt illa <foreign xml:lang="greek">χρυσᾶ
παραγγέλματα</foreign>? nonne Pythagorae? in quibus omnia
ejus breviter dogmata continentur, et in quae latissimo
opere philosophus commentatus est Jamblichus,
imitatus ex parte Moderatum virum eloquentissimum,
et Archippum ac Lysidem Pythagorae
auditores. Quorum Archippus ac Lysides in Graecia,
id est, Thebis scholas habuere, qui memoriter
tenentes praecepta doctoris, ingenio pro libris utebantur,
a quibus illud est: <foreign xml:lang="greek">Φυγαδευτέον πάσῃ μηχανῇ,
καὶ περικοπτέον πυρὶ καὶ σιδηρῳ καὶ μηχαναῖς
<pb n="0485B"/>
παντοῖαις, ἀπὸ μὲν σώματος νόσον, ἀπὸ δὲ ψυχῆς ἀμαθίαν,
κοιλίας δὲ</foreign> <foreign xml:lang="greek">πολυτέλειαν, πόλεως δὲ στάσιν, οἴκου
δὲ διχοφροσύνην, ὁμοῦ δὲ πάντων ἀμετρίαν.</foreign> Quod in
Latinum ita possumus vertere: <hi>Fuganda sunt omnibus
modis et abscindenda, languor a corpore, imperitia
ab animo, luxuria a ventre, a civitate seditio, a
domo discordia, et in commune a cunctis rebus intemperantia.</hi> <emph>566</emph> 
 Pythagorica et illa praecepta sunt: <hi>Amicorum omnia esse communia. 
 Et Amicum
seipsum esse alterum: duorumque temporum maxime
habendam curam, mane et vesperi, id est, eorum quae
acturi sumus, et eorum quae gesserimus. Post Deum
veritatem colendam, quae sola homines Deo proximos
faciat.</hi> Illaque aenigmata, quae diligentissime Aristoteles
in suis libris prosequitur: <hi>Stateram ne transilias,</hi> 
<pb n="0485C"/>
id est, <hi>ne praetergrediare justitiam. Ignem
gladio ne fodias.</hi> Iratum videlicet et tumidum animum
verbis maledicis ne lacessas. <hi>Coronam minime
<pb n="0486A"/>
carpendam,</hi> id est, <hi>leges urbium conservandas. Cor
non comedendum,</hi> id est, <hi>moerorem de animo projiciendum.
Cum profectus fueris,</hi> inquit, <hi>ne redeas;</hi> id
est, <hi>post mortem vitam istam ne desideres. Per viam
publicam ne ambules;</hi> id est, <hi>ne multorum sequaris
errores</hi> [Al. <hi>errorem]. Hirundinem in domum non
suscipiendam;</hi> id est, <hi>garrulos et verbosos homines
sub eodem tecto non habendos. Oneratis superponendum
onus: deponentibus non communicandum;</hi> id
est, <hi>ad virtutem incedentibus, augmentanda</hi> [Al. <hi>augenda]
praecepta: tradentes se otio, relinquendos.</hi> Et
quia Pythagorica dogmata legisse me dixeram:
audi quid apud Graecos Pythagoras primus invenerit.
Immortales esse animas, et de aliis corporibus
transire in alia. Quod quidem et Virgilius in sexto
<pb n="0486B"/>
Aeneidos volumine sequens loquitur:
</p>
          <l>Has omnes, ubi mille rotam volvere per annos,</l>
<l>Lethaeum ad fluvium Deus evocat agmine magno;</l>
<l>Scilicet immemores supera ut convexa revisant,</l>
<l>Rursus et incipiant in corpora velle reverti.</l> </div3>
<div3>
          <head>40.</head>
          <p>
 <hi>Pythagorae alia dogmata. Origenes in libros
suos Platonem transtulit.</hi> --Se primum fuisse Euphorbum,
secundo Callidem, tertio Hermotimum,
quarto Pyrrhum, ad extremum Pythagoram: et post
certos temporum circulos, ea quae fuerant, rursum
fieri: nihilque in mundo videri novum. Philosophiam
meditationem esse mortis: <emph>567</emph> quotidie de corporis
carcere nitentem animae educere libertatem: <foreign xml:lang="greek">μαθήσεις ἀναμνήσεις</foreign>
; id est, <hi>discentias reminiscentias</hi> 
esse; et multa alia, quae Plato in libris suis, et
maxime in Phaedone, Timaeoque prosequitur. Nam
<pb n="0486C"/>
post Academiam et innumerabiles discipulos, sentiens
multum suae deesse doctrinae, venit ad magnam
Graeciam, ibique ab Archyta Tarentino et Timaeo
<pb n="0487A"/>
Locrensi, Pythagorae doctrina eruditus, elegantiam
et leporem Socratis, cum hujus miscuit disciplinis,
quae omnia nomine commutato, Origenes in libros
suos <foreign xml:lang="greek">περὶ Ἀρχῶν</foreign> transtulisse convincitur. In quo
igitur erravi, si adolescens dixi, me ea putasse in
Apostolis, quae in Pythagora et Platone et Empedocle
legeram? Non ut tu calumniaris et fingis, in
Pythagorae et Platonis et Empedoclis libris, sed quae
in illis fuisse legeram, et aliorum me scripta eos
habuisse docuerunt. Et hoc genus elocutionis frequentissimum
est: ut si dicam, quae in Socrate legi
dogmata, putavi vera. Non quod Socrates libros
ullos scripserit; sed quae legi apud Platonem et alios
Socraticos illum habuisse. Et rursum, imitati volui
gesta, quae in Alexandro et Scipione legeram.
Non quod ipsa sua gesta descripserint; sed quod
<pb n="0487B"/>
apud alios legerim, quae illos gessisse mirabar. Igitur
etiam si docere non possem, ipsius Pythagorae
exstare monumenta, nec a filio ejus ac filia, aliisque
discipulis probata convincerem, me non teneres
mendacii, quia non libros, sed dogmata legisse me
dixi: et te frustra errare, me tuum protegere mendacium
voluisse, ut nisi ego unum librum Pythagorae
protulero, tu sex millia Origenis libros perdideris.</p>
        </div3>
<div3>
          <head>41.</head>
          <p>
 <hi>Minabatur Hieronymo interitum Rufinus.</hi> --Veniam
ad epilogos, id est, maledicta tua, in quibus
me ad poenitentiam cohortaris; et nisi conversus
fuero, id est, nisi te accusante siluero, mihi minaris
interitum. Et hoc scandalum redundaturum in
caput meum denuntias, qui te hominem lenissimum
<pb n="0487C"/>
et Mosaicae mansuetudinis, responsione mea ad scriptionis
insaniam provocaverim. Scire enim te jactas
crimina, <emph>568</emph> quae tibi soli amicissimo sim
confessus, et haec in medium prolaturum; meisque
me coloribus esse pingendum, et debere meminisse,
quod jacuerim ad pedes tuos, ne gladio oris tui
amputares caput meum. Et post multa, in quibus
furibundus exsultas, revocas te, et dicis optare pacem
cum denuntiatione dumtaxat, ut deinceps taceam,
id est, ut non scribam contra haereticos, nec
audeam respondere accusationi tuae. Si hoc fecero,
frater ero et collega, et vir eloquentissimus et amicus
ac sodalis, et quod his majus est, omnia quae de
Origene transtuli, catholica judicabis. Sin autem
mutiero, et me commovero, illico impurus ero et
<pb n="0487D"/>
haereticus, et tua indignus necessitudine. Haec sunt
praeconia mea, sic me hortaris ad pacem, et ne gemitum
quidem ac lacrymas dolori liberas esse concedis.
<pb n="0488A"/>
</p>
        </div3>
<div3>
          <head>42. </head>
          <p>
 <hi>Calumniandi licentiam reprehendit. Fulvia et
Herodias.</hi> --Possem et ego tuis te coloribus pingere,
et insanire contra insanientem; et dicere quidquid
vel scio, vel nescio: et eadem licentia, immo furore
et amentia, vel falsa, vel vera congerere, ut et me
loqui, et te puderet audire: et objicere tibi, quae
aut accusantem damnarent, aut accusatum; ut ex
frontis duritia, fidem lectori facerem; ut quod impudenter
scriberem, vere scribere judicarer. Sed
procul sit a moribus Christianis, ut dum aliorum
petunt sanguinem, suum offerant; et sine gladio,
voluntate homicidae sint. Tuae hoc bonitati, tuaeque
mansuetudini et simplicitati convenit, qui de uno
pectoris sterquilinio, et odorem rosarum, et fetorem
profers cadaverum: et contra sententiam Prophetalem <note>(Isai. V)</note>,
amarum dicis esse, quod quasi
<pb n="0488B"/>
dulce laudaveras. Nec necesse est, ut in ecclesiasticis
tractatibus rem tribunalium ventilemus; nihilque
super hoc amplius audies, nisi illud e trivio:
 « Cum dixeris quod vis, audies quod non vis. »  Aut
si tibi vile videtur vulgare proverbium, et homo sapientissimus
magis philosophorum ac poetarum sententiis
delectari, lege illud Homericum:
</p>
          <l> <foreign xml:lang="greek">Ὁποῖον κ' εἴπησθα ἔπος, τοῖον κ' ἐπακούσαις.</foreign>
          </l>
          <p>
 <emph>569</emph> 
 Hoc solum requiro ab eximia sanctitate et
censura tua (cujus tanta est puritas, ut ad sudaria et
semicinctia tua daemones rugiant), cujus exemplum
in scribendo sequaris? Quis umquam catholicorum
in disputatione sectarum, turpitudinem ei, adversum
quem disputat, objecit? Sic te docuerunt magistri
tui? Talibus institutus es disciplinis, ut cui respondere
<pb n="0488C"/>
non potueris, caput auferas; et linguam quae
tacere non potest, seces? Nec magnopere glorieris,
si facias quod scorpiones possunt facere et cantharides.
Fecerunt haec et Fulvia in Ciceronem, et Herodias
in Joannem: quia veritatem non poterant
audire, et linguam veriloquam discriminali acu confoderunt.
Canes latrant pro dominis suis, et tu non
vis me latrare pro Christo? Scripserunt multi contra
Marcionem, Valentinum, Arium, et Eunomium. A
quo eis objecta est turpitudo? Nonne toti in convincenda
haeresi incubuerunt? Istae machinae haereticorum,
id est, magistrorum tuorum sunt, ut convicti
de perfidia, ad maledicta se conferant. Sic
Eustathius Antiochenus episcopus, filios dum nescit,
invenit. Sic Athanasius Alexandrinae urbis
<pb n="0488D"/>
pontifex, tertiam Arsenii amputavit manum. Duas
enim qui mortuus prius fingebatur, vivens postea
habere monstratus est. Talia et condiscipuli tui et
magistri nunc de ejusdem Ecclesiae sacerdote confingunt:
<pb n="0489A"/>
et auro, id est, tuis tuorumque viribus
oppugnant fidei veritatem. Quid loquar de haereticis,
qui licet foris sint, tamen se nominant Christianos?
Adversum impiissimos, Celsum atque Porphyrium,
quanti scripsere nostrorum? Quis omissa causa, in
superflua criminum objectione versatus est? Quae
non chartae Ecclesiasticae, sed libelli debent judicum
continere. Aut quid refert, si causa cadas, et
crimine superes? Non necesse est, ut cum periculo
tui capitis accuses. Uno percussore conducto, satis
potes facere desiderio tuo. Et scandalum timere te
simulas, qui dudum fratrem, nunc accusatum, semper
inimicum, es paratus occidere. Et tamen <emph>570</emph> 
miror, quomodo homo prudens, furore praeventus,
velis mihi beneficium tribuere, ut educas de carcere
<pb n="0489B"/>
animam meam, et non patiaris tecum in tenebris
hujus saeculi commorari.</p>
        </div3>
<div3>
          <head>43.</head>
          <p>
 <hi>Haereticis non poterat parcere.</hi> --Vis ergo me
tacere? Ne accuses. Depone gladium, et ego scutum
abjiciam. In uno tibi consentire non potero, ut
parcam haereticis, ut me catholicum non probem.
Si ista est causa discordiae, mori possum, tacere
non possum. Debueram quidem de omni Scriptura
tuae insaniae respondere, et divinis vocibus in modum
David citharizantis <note>(I Reg. VI)</note> lenire furorem
pectoris tui; sed contentus ero unius libri paucis
testimoniis, et opponam sapientiam stultitiae; ut si
humana contemnis, saltem divina non negligas.
Audi igitur, quid de te, et de omnibus invidis, ac
maledicis et contumeliosis loquatur sapiens Salomon:
<pb n="0489C"/> <hi>Insipientes dum injuriis cupidi sunt, impii facti
oderunt sensum. Ne fabriceris in amicum tuum mala.
Et ne inimiceris adversum hominem sine causa. Impii
exaltant contumeliam. Circumcide a te os pravum, et
iniqua labia longe repelle abs te: oculos contumeliosi,
linguam iniqui, manus effundentes sanguinem justi,
cor fabricans cogitationes malas, et pedes festinantes
ad malefaciendum. Qui nititur mendacio, pascit ventos,
et sequitur aves volantes. Dereliquit</hi> 
 [Al. <hi>derelinquit]
enim vias vineae suae, et axes culturae suae fecit errare.
Perambulat aridum ac desertum, et colligit manibus
suis sterilitatem. Os procacis appropiat contritioni; et
qui profert maledicta, stultissimus est. Anima benedicta
omnis simplex vir: Animosus inhonestus est. Per
delicta labiorum incidit in laqueum peccator. Itinera
<pb n="0489D"/>
stultorum recta in conspectu suo. Stultus eadem die
ostendit iram suam. Abominatio est Domino, labia
mendacia. Qui custodit os suum, servat animam suam.
Et qui temerarius est labiis, terrebit seipsum. Malus
cum contumelia agit mala, et insipiens expandit malitiam
suam. Quaeres apud malos sapientiam, et non invenies.
Suis itineribus saturabitur temerarius. Sapiens
timendo declinat malum. Stultus confidens miscetur ei.
Longanimus vir</hi> <emph>571</emph> <hi>multus in prudentia est: pusillanimus
<pb n="0490A"/>
valde imprudens est. Qui calumniatur pauperem,
lacessit factorem ejus. Lingua sapientium bona
novit, et os stultorum pronunciat malum. Vir animosus
parat rixas: et immundus est apud Deum omnis qui
exaltat cor suum. Manus manui inferens injuste, non
erit impunitus. Qui diligit vitam, parcit ori suo. Ante
contritionem praecedit contumelia, et ante ruinam mala
cogitatio. Qui obfirmat oculos suos, cogitat perversa,
et provocat labiis suis omnia mala. Labia stulti ducunt
eum in mala, et os audax mortem invocat. Malignus
vir multa detrimenta patietur. Melior est pauper justus,
quam mendax dives. Gloria est viro, qui avertit se
a maledictis: qui autem stultus est, talibus se obligat.
Noli amare detrahere, ne eradiceris. Suavis est homini
panis mendacii; postea implebitur os ejus calculo. Qui
<pb n="0490B"/>
operatur thesauros lingua mendacii</hi> [Al. <hi>mendacis],
vana sectatur, et veniet in laqueos mortis. In aure
stulti noli quidquam dicere, ne forte irrideant sapientes
sermones tuos. Clava et gladius et sagitta perniciosa
sunt; sic et vir, qui contra amicum suum falsum dicit
testimonium. Sicut aves avolant, et passeres; ita maledictum
vanum non superveniet illi. Noli respondere
imprudenti ad imprudentiam ejus, ne similis ei fias:
sed responde stulto ad stultitiam ejus, ne sibi sapiens
esse videatur. Qui insidiatur amicis suis, cum visus
fuerit, dicit: Ludens feci. Craticula carbonibus, et ligna
igni, et vir maledicus ad tumultum rixae. Si te
rogaverit inimicus tuus, parcens voce magna, ne consentias
ei: septem enim nequitiae sunt in anima ejus.
Gravis est lapis, et vix portabilis arena; sed ira</hi> <emph>572</emph> 
<pb n="0490C"/> <hi>stulti gravior utroque, crudelis est indignatio, et acuta
ira et zelus impatiens est. Impius calumniatur pauperes:
et qui confidit in cordis audacia</hi> 
 [Al. <hi>avaritia], stultissimus
est. Totam iram suam profert insipiens: sapiens
dispensat in partes. Filius malus gladios dentes
habet, et cultros molas, ut consumat infirmos de terra,
et pauperes ex hominibus <note>(Prov. X, XVIII, et al., sec.
LXX)</note>
          </hi>. His ergo doctus exemplis, nolui mordere
mordentem, nec vicem talionis implodere: maluique
insaniam excantare furibundi, et unius libri antidotum
venenato pectori infundere [ <hi>Al.</hi> inserere].
Sed vereor ne nihil proficiens, illud Davidicum cantare
compellar, et his me sermonibus consolari: <hi>Alienati sunt peccatores a vulva, erraverunt ab utero.
Locuti sunt falsa, furor illis secundum similitudinem
<pb n="0490D"/>
serpentis: sicut aspidis surdae, et obturantis aures suas,
quae non audiat vocem incantantium, et venefici incantantis
sapienter. Deus conteret dentes eorum in ore
ipsorum; molas leonum confringet Dominus</hi> 
 [Al. <hi>Deus].
Ad nihilum devenient, tamquam aqua decurrens. Intendit
arcum suum, donec infirmentur. Sicut cera,
quae fluit, auferentur: supercecidit ignis, et non viderunt
solem <note>(Psal. LVII, 4 seqq)</note>
          </hi>. Et iterum: <hi>Laetabitur
justus, cum viderit vindictam impiorum: manus suas
<pb n="0491A"/>
lavabit in sanguine peccatoris. Et dicet homo: si utique
est fructus justo, utique est Deus judicans eos in
terra <note>(Ibid., 11)</note>
          </hi>.</p>
        </div3>
<div3>
          <head>44.</head>
          <p>
 In extrema Epistola scribis manu tua:  « Opto
<pb n="0492A"/>
te pacem diligere. »  Ad quod breviter respondebo:
Si pacem desideras, arma depone. Blandienti possum
acquiescere, non timeo comminantem. Sit inter
nos una fides, et illico pax sequetur.

</p>
        </div3>
      </div1>
</body>
  </text>
</TEI>