<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Commentaria in Epistolam ad Titum</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 26</title>
           <idno>HieStr.CoInEpA16</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Prologus.</head>
<p>
          <pb n="0555A"/> <emph>685-686</emph> Licet non sint digni fide, qui fidem
primam irritam fecerunt, Marcionem loquor et Basilidem,
et omnes haereticos qui vetus laniant Testamentum:
tamen eos aliqua ex parte ferremus, si
saltem in novo continerent manus suas: et non auderent
Christi (ut ipsi jactitant) boni Dei Filii, vel
evangelistas violare, vel apostolos. Nunc vero cum
et Evangelia ejus dissipaverint, et apostolorum
epistolas, non Apostolorum Christi fecerint esse,
sed proprias, miror quomodo sibi Christianorum
nomen audeant vindicare. Ut enim de caeteris
Epistolis taceam, de quibus quidquid contrarium
suo dogmati viderant, eraserunt, nonnullas integras
repudiandas crediderunt: ad Timotheum videlicet
utramque, ad Hebraeos, et ad Titum, quam
nunc conamur exponere. Et siquidem redderent
<pb n="0555B"/>
causas, cur eas Apostoli non putarent, tentaremus
aliquid respondere, et forsitan satisfacere lectori.
Nunc vero cum haeretica auctoritate pronuntient
et dicant: Illa epistola Pauli est, haec non est; ea
auctoritate refelli se pro veritate intelligant, qua
<pb n="0556A"/>
ipsi non erubescunt falsa simulare. Sed Tatianus
Encratitarum patriarches, qui et ipse nonnullas Pauli
epistolas repudiavit, hanc vel maxime, hoc est, ad
Titum, Apostoli pronuntiandam credidit; parvipendens
Marcionis et aliorum, qui cum eo in hac parte
consentiunt, assertionem. Scribit igitur Apostolus,
o Paula et Eustochium, de Nicopoli quae in Actiaco
littore sita, nunc possessionis vestrae pars vel
maxima est; et scribit <emph>687-688</emph> ad Titum discipulum
suum, et in Christo filium quem Cretae reliquerat
ad Ecclesias instruendas: praecepitque ei,
ut cum e duobus Artemas, seu Tychicus Cretam
fuerit appulsus, ipse Nicopolim veniat. Justum
quippe [ <hi>Al.</hi> quia] erat, ut ille qui dixerat, <hi>sollicitudo
mea omnium Ecclesiarum:</hi> et qui Evangelium Christi
usque ad Illyricum de Jerosolymis proficiscens, fundaverat,
<pb n="0556B"/>
non pateretur et sui et Titi absentia Cretenses
esse desertos; a quibus primum idololatriae semina
pullularunt: sed mitteret eis pro se et Tito
Arteman, vel Tychicum, quorum doctrina et solatio
confoverentur.</p>
</div1>

<div1>
        <head> <hi>INCIPIT LIBER.</hi> </head>

<pb n="0555"/>
<p>
          <pb n="0555C"/> <note>(Cap. I.--Vers. 1.)</note> Paulus <hi>servus Dei: Apostolus,
autem Jesu Christi.</hi> In Epistola ad Romanos ita
exorsus est: <hi>Paulus servus Jesu Christi vocatus
Apostolus.</hi> In hac autem servum se Dei dicit:
Apostolum vero Jesu Christi. Si enim Pater et Filius
unum sunt, et qui crediderit in Filium, credit
et in Patrem: servitus quoque indifferenter apostoli
Pauli, vel ad Patrem est referenda, vel ad Filium.
Haec autem servitus non est illa de qua ipse Apostolus
ait: <hi>Nec enim accepistis spiritum servitutis iterum
in timore</hi> [Al. <hi>timorem], sed accepistis spiritum
<pb n="0556C"/>
adoptionis</hi> [Al. addit <hi>filiorum], in quo clamamus
Abba, Pater <note>(Rom. VIII, 28)</note>
          </hi>, verum nobilis servitus,
de qua et David ad Deum loquitur: <hi>Ego servus
tuus, filius ancillae tuae <note>(Psal. CXV, 16)</note>
          </hi>. Et beata
Maria ad Angelum: <hi>Ecce ancilla Domini, fiat mihi
secundum</hi> [Al. <hi>juxta] verbum tuum <note>(Luc. I, 38)</note>
          </hi>. Hanc
servitutem habuit et Moyses, de quo Dominus ad
Jesum filium Nave: <hi>Moyses,</hi> inquit, <hi>famulus meus
mortuus est <note>(Jos. I, 2)</note>
          </hi>. Et in alio loco: <hi>Mortuus est
Moyses famulus Domini in terra Moab per verbum
Domini <note>(Deut. XXXIV, 5)</note>
          </hi>. Absit quippe ut spiritum
<pb n="0557A"/>
servitutis Moysen et Mariam in timore, et non in dilectione
Dei habuisse credamus. Nec mirum quamvis
sanctos homines, tamen Dei servos nobiliter
appellari, cum per Isaiam prophetam Pater loquatur
ad Filium: <hi>Magnum tibi est vocari te puerum
meum <note>(Isai. XLIX, 6)</note>
          </hi>, quod Graece dicitur: <foreign xml:lang="greek">μέγα σοί
ἐστι τοῦ κληθῆναί σε παῖδά μου.</foreign> Puer autem, hoc est, <foreign xml:lang="greek">παῖς</foreign>
 quia potest, secundum Graecos, et <hi>famulum</hi> et <hi>filium</hi> 
 significare, in Hebraeo quaesivimus, et invenimus
non <hi>filium meum</hi> scriptum esse, sed <hi>servum
meum,</hi> id est, ABDI ( ). Unde et Abdias propheta
qui interpretatur <hi>servus Domini,</hi> ex famulatu Dei
nomen accepit. Si moveat quempiam, Dominum Salvatorem,
qui universitatis est conditor, servum Dei
dici; non movebitur, si ipsum ad apostolos audiet
<pb n="0557B"/>
loquentem: <hi>Qui voluerit inter vos esse major, sit omnium
servus;</hi> et: <hi>Filius hominis venit, non ut ministraretur
sibi, sed ut ministraret <note>(Matth. XX, 27,
28)</note>
          </hi>: quod ne docere tantum verbis videretur,
monstravit exemplo. Assumpto quippe linteo, accinxit
se, et aqua pelvim replens, discipulorum pedes
lavit <note>(Joan. XIII)</note>. Non est itaque impium credere
eum qui formam servi assumpserat, haec fecisse quae
servi sunt, ut paternae voluntati servisse dicatur,
cum servis suis ipse servierit. Haec autem servitus,
charitatis est, per quam nobis invicem servire praecipimur.
Et ipse Apostolus cum esset liber ex omnibus,
omnium se servum fecit <note>(I Cor. IX)</note>. Et in alio
loco: <hi>Vester,</hi> inquit, <hi>servus propter Christum.</hi> Servus
Dei ille est, qui non est servus peccati. <hi>Omnis enim
<pb n="0557C"/>
qui facit peccatum, servus est peccati <note>(Joan., VIII, 34)</note>
          </hi>.
Apostolus igitur, qui peccati non fuit servus, recte
Dei Patris vocatur servus et Christi. Porro quod ait: <hi>Apostolus autem Jesu Christi,</hi> 
 tale mihi videtur,
quale si dixisset, praefectus praetorio Augusti Caesaris,
magister exercitus Tiberii imperatoris. Ut enim
judices saeculi hujus quo nobiliores esse videantur,
ex regibus quibus serviunt, et ex dignitate qua intumescunt,
vocabula sortiuntur: ita et Apostolum
grandem inter Christianos sibi vindicans dignitatem,
apostolum [ <hi>Al.</hi> apostolorum] se Christi titulo
praenotavit, ut ex ipsa lecturos nominis auctoritate
terreret: indicans omnes qui <emph>689</emph> in Christo crederent,
debere sibi esse subjectos. Nec non quod paulo
ante scriptum posuimus ad Romanos: <hi>Servus Jesu
<pb n="0557D"/>
Christi,</hi> non differt ab eo si dixisset, servus sapientiae,
servus justitiae, servus sanctificationis, servus
<pb n="0558A"/>
redemptionis: <hi>Christus quippe factus est nobis a Deo
Patre, sapientia, justitia, sanctificatio, et redemptio 
 <note>(I Cor. I, 30)</note>
          </hi>.</p>
<p> <hi>
            <note>(Vers. 2 seqq.)</note> Secundum fidem electorum Dei, et
cognitionem veritatis, quae est juxta pietatem in spe
vitae aeternae: quam promisit non mendax Deus ante
saecula aeterna: manifestavit autem temporibus suis
verbum suum in praedicatione, quae credita est mihi secundum
imperium Salvatoris nostri Dei. Tito charissimo
filio juxta communem fidem: Gratia et pax a
Deo Patre, et Jesu Christo Salvatore nostro.</hi> Qui non
juxta humilitatem, ut plerique aestimant, sed vere
dixerat: <hi>Et si imperitus sermone, non tamen scientia,</hi> 
Hebraeus ex Hebraeis juxta legem Pharisaeus, profundos
sensus Graeco sermone non explicat, et quod
<pb n="0558B"/>
cogitat, in verba vix promit. Juxta ordinem igitur
sensuum, et textum rerum potius, quam verborum,
de singulis ut scripta sunt, disseramus. <hi>Secundum
fidem,</hi> inquit, <hi>electorum Dei,</hi> refer ad superiora,
quod intulit: <hi>Paulus servus Dei: Apostolus autem
Jesu Christi secundum fidem electorum Dei,</hi> id est,
eorum qui non tantum vocati sunt, sed et electi.
Electorum quoque ipsorum magna diversitas est
pro varietate operum, sensuum atque sermonum.
Nec statim qui electus Dei est, vel juxta electionem
possidet fidem, vel juxta fidem habet scientiam veritatis.
Unde et Salvator ad Judaeos qui in eum
crediderant, est locutus: <hi>Si permanseritis in verbo
meo, cognoscetis veritatem, et veritas liberabit vos <note>(Joan. VIII, 31, 32)</note>
          </hi>.
Et evangelista testatur, quod
<pb n="0558C"/>
haec credentibus quidem dixerit, sed nescientibus
veritatem, quam consequi possent, si in sermone
ipsius permanerent, et liberi effecti, servi esse desinerent.
Quaeritur quare ad id quod ait: <hi>secundum
fidem electorum Dei et cognitionem veritatis,</hi> junxerit, <hi>quae juxta pietatem est:</hi> 
 utrumnam sit aliqua veritas
quae non in pietate sit posita, et nunc ad distinctionem
illius inferatur cognitio veritatis, <hi>quae
juxta pietatem est.</hi> Est plane veritas, quae non habet
pietatem. <emph>690</emph> Si quis Grammaticam artem noverit,
vel dialecticam, ut rationem recte loquendi habeat,
et inter falsa et vera dijudicet. Geometria
quoque et arithmetica et musica habent in sua
scientia veritatem; sed non est scientia illa [ <hi>Al.
addit</hi> scientia] pietatis. Scientia pietatis est nosse
<pb n="0558D"/>
Legem, intelligere prophetas, Evangelio credere,
apostolos non ignorare. Et econtrario multi sunt
<pb n="0559A"/>
qui habent pietatis veram cognitionem: sed non
statim et caeterarum artium et earum, de quibus
supra mentionem fecimus, veritatem. Haec igitur
veritas, cujus cognitio juxta pietatem est, in spe vitae
aeternae posita est: quia statim ei qui se cognoverit,
praemium tribuit immortalitatis. Absque pietate
vero notitia veritatis delectat ad praesens:
sed aeternitatem non habet praemiorum, quam promisit
non mendax Deus ante saecula aeterna: et
manifestavit eam temporibus suis in Christo Jesu.
Cui autem promisit ante, et postea fecit esse perspicuam,
nisi sapientiae suae, quae erat semper cum
Patre, cum laetaretur orbe perfecto, et gauderet
super filiis hominum, et repromisit eos quicumque
in illa credituri essent, habituros esse vitam aeternam?
<pb n="0559B"/>
Antequam orbis jaceret fundamenta, antequam
maria diffunderet, montes statueret, coelum
suspenderet, terram dejecta mole solidaret, haec
repromisit Deus, in quo mendacium non est. Non
quia possit mentiri, et nolit in falsitatis verba prorumpere:
sed quia qui pater sit veritatis, nullum
in se habet mendacium, secundum illud: <hi>Fiat autem
Deus verax: omnis autem homo mendax <note>(Rom.
III, 4)</note>
          </hi>. Propterea autem non mendax Deus dicitur:
etenim [ <hi>Al.</hi> et] cum jurejurando quaedam in prophetis
pollicetur, ut nos securiores effecti, magis
speremus futura esse quae praedicta sunt, et tota
mente credentes, ad consequenda ea quae ventura
sunt, praeparemur.</p>
<p>Non ab re videtur breviter perstringere, cur Deus
<pb n="0559C"/>
solus verax, et omnis homo mendax, Apostoli voce
dicatur. Et nisi fallor, quomodo solus habere dicitur
immortalitatem, cum et angelos et multas rationabiles
fecerit creaturas, quibus dederit immortalitatem:
ita et solus dicitur esse <emph>691</emph> verax: non
quod et caeteri, non immortales, et veritatis sint
amatores, sed quod ille solus naturaliter sit, et immortalis,
et verus. Caeteri vero immortalitatem et
veritatem ex largitione illius consequantur, et aliud
sit verum esse, quid habere per semet: aliud in
potestate donantis esse quod habeas. Sed nec hoc
silentio praetereundum puto, quomodo non mendax
Deus, ante aeterna saecula, aeternam spoponderit vitam:
ex quo juxta historiam Geneseos factus est
mundus, et per vices noctium ac dierum, mensium
<pb n="0559D"/>
pariter et annorum, tempora constituta sunt. In hoc
curriculo et rota mundi, tempora labuntur et veniunt,
et aut futura sunt, aut fuerunt. Unde quidam philosophorum
non putant esse tempus praesens: sed
aut praeteritum, aut futurum; quia omne quod loquimur,
agimus, cogitamus, aut dum fit, praeterit,
aut si nondum factum est, exspectamus. Ante haec
igitur mundi tempora, aeternitatem quamdam saeculorum
<pb n="0560A"/>
fuisse credendum est, quibus semper cum
Filio et Spiritu sancto fuerit Pater: et ut ita dicam,
unum tempus Dei, est omnis aeternitas: immo
innumerabilia tempora sunt, cum infinitus sit ipse
qui ante tempora omne tempus excedit. Sed mille
necdum nostri orbis implentur anni: et quantas
prius aeternitates, quanta tempora, quantas saeculorum
origines fuisse arbitrandum est, in quibus angeli,
throni, dominationes, caeteraeque virtutes servierint
Deo: et absque temporum vicibus atque
mensuris, Deo jubente, substiterint! Ante haec itaque
omnia tempora, quae nec sermo eloqui, nec
mens comprehendere, nec cogitatio tacita audet attingere,
promisit Deus Pater sapientiae suae verbum
suum, et ipsam sapientiam suam, et vitam eorum
<pb n="0560B"/>
qui credituri erant, mundo esse venturam. Diligenter
attendite textum et ordinem lectionis: quoniam
vita aeterna quam non mendax Deus ante saecula
aeterna promisit, non alia sit absque verbo Dei.
Manifestavit enim, inquit, temporibus suis verbum
suum: Ergo quam promiserat vitam aeternam, ipsa
est Verbum suum, quod in principio <emph>692</emph> erat
apud Patrem: et Deus erat Verbum, et Verbum
caro factum est, et habitavit in nobis <note>(Joan. I)</note>.
Quod autem Verbum Dei, hoc est, Christus ipse sit
vita, in alio loco testatur dicens: <hi>Ego sum vita <note>(Joan. XIV, 6)</note>
          </hi>.
Vita vero non brevis, non aliquibus
circumscripta temporibus; sed perpetua, sed aeterna:
quae manifestata est in novissimis saeculis, in
praedicatione quae credita est Paulo doctori gentium,
<pb n="0560C"/>
et magistro: ut annuntiaretur in mundo, et hominibus
nota fieret, juxta imperium Salvatoris Dei,
qui nos salvos esse voluit, id quod pollicitus fuerat
implendo. Scribit autem Apostolus Tito <hi>charissimo
filio,</hi> quod Graece dicitur, <foreign xml:lang="greek">γνησίῳ τέκνῳ</foreign>: et Latino
sermone non potest explicari: <foreign xml:lang="greek">γνήσιος</foreign> enim hoc potius
sonat, cum quis <hi>fidelis</hi> et <hi>proprius,</hi> et (ut ita dicam) <hi>legitimus</hi> 
 sive <hi>germanus</hi> absque comparatione
alterius appellatur. Ex quo intelligimus fuisse et in
filiis Pauli plurimam differentiam, quod alios haberet <foreign xml:lang="greek">γνησίους,</foreign>
 id est, <hi>germanissimos,</hi> sibique conjunctos,
et de vero matrimonio, ac de libera procreatos:
alios vero quasi ex ancilla et ex Agar, qui non
possunt haereditatem accipere cum liberae filio Isaac.
Sermo quippe et sapientia, et doctrina qua Titus
<pb n="0560D"/>
Christi Ecclesias instruebat, efficiebant eum proprium
Apostoli filium, et ab omni aliorum consortio
separatum. Videamus post haec quod sequitur: <hi>Secundum
communem fidem,</hi> utrumnam omnium qui
in Christo credebant, communem dixerit fidem: an
communem, suam tantum et Titi? Quod quidem
mihi melius videtur apostoli Pauli et Titi fidem
fuisse communem, quam omnium credentium; in
<pb n="0561A"/>
quibus pro varietate mentium, fides quoque communis
esse non poterat, sed diversa. Ad extremum
praefatio Epistolae, et salutatio praefationis Apostoli
ad Titum, tali fine completur: <hi>Gratia et pax a Deo
Patre et Christo Jesu Salvatore nostro.</hi> Sive quod et
gratia, et pax, tam a Deo Patre sit quam a Christo
Jesu, et utrumque ab utroque datum possit intelligi:
sive quod gratia ad Patrem, et pax referatur
ad Filium. Non absque scrupulo transeundum est,
quod quibusdam Apostolus <emph>693</emph> imprecatus est, ut
eis gratia et pax multiplicarentur: nunc vero ad
Titum pax et gratia, sine multiplicatione sint positae.
Noe vir justus, et naufrago orbe solus servatus
non dicitur plures gratias, sed unam gratiam invenisse
in conspectu Dei. Et Moyses ad Dominum:
<pb n="0561B"/> <hi>Si inveni,</hi> 
 inquit, <hi>gratiam apud te <note>(Exod. XXXIII, 13)</note>
          </hi>.
Et sicubi alibi in persona sanctorum gratia posita
est, quaere et invenies [ <hi>Al.</hi> reperies], non eos gratias
invenisse, sed gratiam. Mercator ille de Evangelio
qui plures habuit margaritas, ad extremum
unam pretiosam reperit, quam de multis margaritis
solam emit <note>(Matth. XIII)</note>. Perfectorum quippe est
unam margaritam, et unum thesaurum, omnibus
margaritis et totius substantiae suae emere commercio:
incipientium vero et adhuc in itinere positorum,
nedum unam et solam, sed plures habere
margaritas.</p>
<p> <hi>
            <note>(Vers. 5.)</note> Hujus rei gratia reliqui te Cretae, ut ea
quae deerant corrigeres.</hi> Apostolicae dignitatis est Ecclesiae
jacere fundamentum, quod nemo potest ponere,
<pb n="0561C"/>
nisi architectus. <hi>Fundamentum autem non est
aliud praeter Christum Jesum <note>(I Cor. III, 11)</note>
          </hi>. Qui inferiores
artifices sunt, hi possunt aedes super fundamenta
construere. Paulus itaque ut sapiens architectus,
et hoc omni labore contendens, ne in praeparatis
gloriaretur, sed ubi necdum Christus fuerat
annuntiatus, postquam dura Cretensium ad fidem
Christi corda mollierat, et tam sermone quam signis
edomuerat, et edocuerat eos non vernaculum
Jovem, sed in Deum Patrem et in Christum credere,
reliquit Titum discipulum Cretae, ut rudimenta
nascentis Ecclesiae confirmaret, et si quid videbatur
deesse, corrigeret, ipse pergens ad alias nationes,
ut rursum in eis Christi jaceret fundamentum. Quod
autem ait: <hi>ut ea quae deerant, corrigeres,</hi> ostendit
<pb n="0561D"/>
necdum eos ad plenam venisse scientiam veritatis:
et licet ab Apostolo correcti fuerint, tamen adhuc
indigere correctione. Omne autem quod corrigitur,
imperfectum est. Nam et in Graeco praepositionis adjectio,
<pb n="0562A"/>
qua scribitur <foreign xml:lang="greek">ἐπιδιορθώσῃ,</foreign> non idipsum sonat
quod <foreign xml:lang="greek">διορθώσῃ,</foreign> id est, <hi>corrigeres:</hi> sed ut ita dicam, <hi>supercorrigeres:</hi> 
 ut scilicet ea quae a me correcta
sunt, <emph>694</emph> et necdum ad plenam veri lineam sunt
retracta [ <hi>Al.</hi> retractata], a te corrigantur, et normam
aequalitatis accipiant.</p>
<p> <hi>Et [Al.</hi> Ut] <hi>constituas per civitates presbyteros,
sicut ego tibi disposui.</hi> Audiant episcopi qui habent
constituendi presbyteros per urbes singulas potestatem,
sub quali lege Ecclesiasticae constitutionis ordo
teneatur: nec putent apostoli verba esse, sed
Christi, qui ad discipulos ait: <hi>Qui vos spernit, me
spernit: qui autem me spernit, spernit eum qui me
misit <note>(Luc. X, 16)</note>
          </hi>. Sic et qui vos audit, me audit: qui
autem me audit, audit eum qui me misit. Ex quo
<pb n="0562B"/>
manifestum est, eos qui, Apostoli lege contempta,
Ecclesiasticum gradum non merito voluerint alicui
deferre, sed gratia, contra Christum facere, qui
qualis in Ecclesia presbyter constituendus sit, per
Apostolum suum in sequentibus exsecutus est.
Moyses amicus Dei, cui facie ad faciem Deus locutus
est <note>(Deut. V et XXXI)</note>, potuit utique successores principatus,
filios suos facere, et posteris propriam relinquere
dignitatem; sed extraneus de alia tribu
eligitur Jesus, ut sciremus principatum in populos
non sanguini deferendum esse, sed vitae. At nunc
cernimus plurimos hanc rem beneficium facere, ut
non quaerant eos, qui possunt Ecclesiae plus prodesse,
in Ecclesiae erigere columnas: sed quos vel
ipsi amant, vel quorum sunt obsequiis deliniti: vel
<pb n="0562C"/>
pro quibus majorum quispiam rogaverit, et, ut deteriora
taceam, qui ut clerici fierent, muneribus impetrarunt.
Diligenter Apostoli verba attendamus dicentis: <hi>Ut constituas per civitates presbyteros, sicut
ego tibi disposui.</hi> 
 Qui qualis presbyter debeat ordinari,
in consequentibus disserens, hoc ait: <hi>Si quis
est sine crimine, unius uxoris vir,</hi> et caetera, postea
intulit: <hi>Oportet enim episcopum sine crimine esse,
tamquam Dei dispensatorem.</hi> Idem est ergo presbyter
qui et episcopus, et antequam diaboli instinctu,
studia in religione fierent, et diceretur in populis: <hi>Ego sum Pauli, ego Apollo, ego autem Cephae 
 <note>(I Cor.
I, 12)</note>
          </hi>, communi presbyterorum consilio, Ecclesiae
gubernabantur. Postquam vero unusquisque eos
quos baptizaverat suos putabat esse, non Christi, in
<pb n="0562D"/>
toto orbe decretum est, ut unus de presbyteris <emph>695</emph> 
 electus superponeretur caeteris, ad quem
omnis Ecclesiae cura pertineret, et schismatum semina
tollerentur. Putet [ <hi>Al.</hi> putat] aliquis non
<pb n="0563A"/>
Scripturarum, sed nostram esse sententiam, episcopum
et presbyterum unum esse, et aliud aetatis,
aliud esse nomen officii: relegat Apostoli ad Philippenses
verba dicentis: <hi>Paulus et Timothaeus servi
Jesu Christi, omnibus sanctis in Christo Jesu, qui
sunt Philippis, cum</hi> [Al. <hi>et] episcopis et diaconis,
gratia vobis et pax <note>(Philipp. I, 1, 2)</note>
          </hi>, et reliqua. Philippi
una est urbs Macedoniae, et certe in una civitate
plures, ut nuncupantur, episcopi esse non poterant.
Sed quia eosdem episcopos illo tempore
quis et presbyteros appellabant: propterea indifferenter
de episcopis quasi de presbyteris est locutus.
Adhuc hoc alicui videatur ambiguum, nisi altero
testimonio comprobetur. In Actibus apostolorum
scriptum est, quod cum venisset Apostolus Miletum,
<pb n="0563B"/>
miserit Ephesum, et vocaverit presbyteros Ecclesiae
ejusdem, quibus postea inter caetera sit locutus: <hi>Attendite vobis, et omni gregi, in quo vos Spiritus
sanctus posuit episcopos pascere Ecclesiam Domini,
quam acquisivit per sanguinem suum 
 <note>(Act. XX, 28)</note>
          </hi>. Et
hic diligentius observate, quomodo unius civitatis
Ephesi presbyteros vocans, postea eosdem episcopos
dixerit. Si quis vult recipere eam Epistolam, quae
sub nomine Pauli ad Hebraeos scripta est, et ibi
aequaliter inter plures Ecclesiae cura dividitur. Siquidem
ad plebem scribit: <hi>Parete principibus vestris,
et subjecti estote: ipsi enim sunt qui vigilant pro animabus
vestris, quasi rationem reddentes, ne suspirantes
hoc faciant: siquidem hoc utile vobis est <note>(Hebr.
XIII, 17)</note>
          </hi>. Et Petrus, qui ex fidei firmitate nomen
<pb n="0563C"/>
accepit, in Epistola sua loquitur dicens: <hi>Presbyteros
ergo in vobis obsecro compresbyter, et testis
Christi passionum, qui et ejus gloriae quae in futuro revelanda
est, socius sum, pascite eum qui in vobis est,
gregem Domini, non quasi cum necessitate, sed voluntarie <note>(I Petr. V, 1, 2)</note>
          </hi>.
Haec propterea, ut ostenderemus
apud veteres eosdem fuisse presbyteros quos
et episcopos: paulatim vero ut dissensionum plantaria
evellerentur, ad unum omnem sollicitudinem
esse delatam. Sicut ergo presbyteri sciunt se ex
Ecclesiae consuetudine ei qui sibi praepositus fuerit,
esse subjectos: ita episcopi noverint <emph>696</emph> se magis
consuetudine, quam dispositionis Dominicae veritate,
presbyteris esse majores, et in commune
debere Ecclesiam regere, imitantes Moysen, qui
<pb n="0563D"/>
cum haberet in potestate solum praeesse populo
Israel, septuaginta elegit, cum quibus populum judicaret <note>(Num. XI)</note>.
Videamus igitur qualis presbyter,
sive episcopus ordinandus sit.</p>
<p> <hi>
            <note>(Vers. 6.)</note> Si quis est sine crimine, unius uxoris
vir, filios habens fideles, non in accusatione luxuriae,
aut non subditos.</hi> Primum itaque sine crimine sit:
quod puto alio verbo ad Timotheum <hi>irreprehensibilem</hi> 
nominatum <note>(I Tim. III)</note>: non quod [ <hi>Al.</hi> quo]
<pb n="0564A"/>
eo tantum tempore quo ordinandus est, sine ullo sit
crimine, et praeteritas maculas nova conversatione
diluerit: sed ex eo tempore quo in Christo renatus
est, nulla peccati conscientia remordeatur.
Quomodo enim potest praeses Ecclesiae auferre malum
de medio ejus, qui in delicto simili corruerit?
Aut qua libertate corripere peccantem, cum tacitus
sibi ipse respondeat, eadem admisisse quae corripit?
Itaque qui episcopatum desiderat, bonum opus
desiderat. <hi>Opus,</hi> inquit, non <hi>honorem,</hi> non <hi>gloriam.
Oportet autem illum et testimonium habere bonum ab
his qui foris sunt, ut non in opprobrium incidat, et in
laqueum diaboli.</hi> Quod autem ait, <hi>unius uxoris vir,</hi> 
sic intelligere debemus: ut non omnem monogamum
digamo putemus esse meliorem; sed quo is
<pb n="0564B"/>
possit ad monogamiam et continentiam cohortari,
qui sui exemplum praeferat in docendo. Esto quippe
aliquem adolescentulum conjugem perdidisse, et
carnis necessitate superatum, accepisse uxorem secundam,
quam et ipsam statim amiserit, et deinceps
vixerit continenter; alium vero usque ad senectam
habuisse matrimonium, et uxoris usum, ut plerique
existimant felicitatem, numquam a carnis opere
cessasse: quis vobis e duobus videtur esse melior,
pudicitior, continentior? Utique ille qui infelix
etiam in secundo matrimonio fuit, et postea pudice,
et sancte conversatus est, et non is qui ab uxoris
amplexu nec senili est separatus aetate. Non sibi
ergo applaudat, quicumque quasi monogamus eligitur,
quod omni digamo sit melior, cum in eo
<pb n="0564C"/>
magis sit electa felicitas, quam voluntas. Quidam <emph>697</emph> 
 de hoc loco ita sentiunt: Judaicae, inquiunt,
consuetudinis fuit, vel binas uxores habere, vel
plures: quod etiam in veteri Lege de Abraham et
Jacob legimus: et hoc nunc volunt esse praeceptum,
ne is qui episcopus eligendus est, uno tempore duas
pariter habeat uxores. Multi superstitiosius magis
quam verius, etiam eos qui cum Gentiles fuerint, et
unam uxorem habuerint, qua amissa, post baptismum
Christi, alteram duxerint, putant in sacerdotio
non legendos: cum utique, si hoc observandum
sit, illi magis ab episcopatu arceri debeant, qui vagam
per meretrices ante exercentes libidinem, unam
regenerati uxorem acceperint: et multo detestabilius
sit fornicatum esse cum pluribus, quam digamum
<pb n="0564D"/>
reperiri; quia in alio infelicitas matrimonii est, in
alio ad peccandum prona lascivia. Montanus et qui
Novati schisma sectantur, nomen sibi munditiae praesumpsere:
putantque secunda matrimonia ab Ecclesiae
communione prohibenda: cum Apostolus de
episcopis et presbyteris hoc praecipiens, utique in
caeteris relaxarit: non quod hortetur ad secunda
matrimonia; sed quod necessitati carnis indulgeat.
Scripsit et Tertullianus de Monogamia librum haereticum:
<pb n="0565A"/>
quem Apostolo contraire, nemo qui Apostolum
legerit, ignorabit. Et quidem esse sine crimine
episcopum, sive presbyterum, et unam uxorem
habere, in nostra est potestate. Caeterum illud quod
sequitur: <hi>Habere filios fideles, non in accusatione
luxuriae, ac non subditos,</hi> extra nostram est voluntatem.
Esto quippe, parentes bene instituisse liberos
suos, et a parva aetate semper Dominicis erudisse
praeceptis: hi si postea se luxuriae dederint, et superati
vitiis, libidini frena permiserint, numquid
culpa ad parentes redundabit, et sanctitatem patris
filii peccata maculabunt? Si quis bene erudivit filios
suos, in his puto fuisse et Isaac, qui utique Esau filium
suum bene instituisse credendus est. Verum
Esau fornicarius, et profanus, pro una esca vendidit
<pb n="0565B"/>
primogenita sua <note>(Gen. XV)</note>. Samuel quoque qui
talis fuit, ut invocaret Dominum, et Dominus exaudiret
[ <hi>Al.</hi> exaudisset] eum, et in tempore messis
pluviam hyemis impetraret, habuit filios qui declinaverunt <emph>698</emph> 
 post avaritiam, et accipiebant munera,
et tam iniqui judices exstiterunt, ut populus
nequaquam ferens, regem sibi in similitudinem caeterarum
gentium postularet <note>(I Reg. XII)</note>. Ergo si
electio sacerdotum fieret, et Isaac propter Esau, et
Samuel propter filios suos, indigni sacerdotio putarentur.
Et cum peccata parentum filiis non imputentur,
nequaquam jam illa vigente sententia, <hi>parentes
uvam acerbam comederunt, et dentes filiorum
obstupuerunt <note>(Ezech. XVIII, 2)</note>
          </hi>, filiorum vitia parentibus
praejudicabunt? Primum itaque dicendum est,
<pb n="0565C"/>
quod tam sanctum nomen sit sacerdotii, ut nobis
etiam ea quae extra nos sunt posita, reputentur, non
quo propter vitia nostra episcopi non fiamus: sed
quod propter filiorum incontinentiam ab hoc gradu
arcendi simus. Qua enim libertate possumus alienos
filios corripere, et docere quae recta sunt: cum nobis
statim possit qui fuerit correptus ingerere: Ante
doce filios tuos? Aut qua fronte extraneum corripio
fornicantem, cum mihi conscientia mea ipsa respondeat:
Exhaereda ergo fornicantem filium: abjice filios
tuos vitiis servientes? Cum autem nequam filius
in una tecum conveniat domo, tu audes ab alterius
oculo festucam detrahere, in tuo trabem non videns <note>(Matth. VII et Luc. VI)</note>?
Non itaque justus polluitur
ex filiorum vitiis: sed libertas ab Apostolo Ecclesiae
<pb n="0565D"/>
principi reservatur: quod [ <hi>Al.</hi> ut] talis fiat qui
non timeat propter vitia liberorum extraneos reprehendere.
Deinde etiam illud est inferendum adversum
eos qui de episcopatu intumescunt, et putant se
non dispensationem Christi, sed imperium consecutos:
quia non statim omnibus his meliores sint,
quicumque episcopi non fuerint ordinati: et ex eo
quod electi sunt, ipsi se magis existiment comprobatos:
sed intelligant proptera quosdam a sacerdotio
remotos, quia eos vitia liberorum impedierint. Si
autem peccata filiorum justum ab episcopatu prohibent:
<pb n="0566A"/>
quanto magis unusquisque se considerans, et
sciens, quia potentes potenter tormenta patientur <note>(Sap. VI)</note>,
retrahet [ <hi>Al.</hi> retrahit] se ab hoc non tam
honore quam onere: et aliorum locum, qui magis
digni sunt, non ambiet occupare! Ad extremum hoc
dicendum est in Scripturis per filios <foreign xml:lang="greek">λογισμοὺς,</foreign> <emph>699</emph> 
id est, <hi>cogitationes;</hi> per filias vero, <foreign xml:lang="greek">πράξεις,</foreign> id est, <hi>opera</hi> 
 intelligi, et eum nunc praecipi debere Episcopum
fieri, qui et cogitationes, et opera in sua habeat
potestate, et vere credat in Christo, et nulla subrepentium
vitiorum labe maculetur.</p>
<p> <hi>
            <note>(Vers. 7.)</note> Oportet enim episcopum sine crimine esse,
tamquam Dei dispensatorem: non protervum, non iracundum,
non vinolentum, non percussorem, non turpis
lucri appetitorem.</hi> Quaeritur ergo inter dispensatores,
<pb n="0566B"/>
ut fidelis quis inveniatur: et non comedens et bibens
cum ebriosis, percutiat servos et ancillas; sed incertum
Dei exspectet adventum, et det conservis in
tempore cibaria. Inter villicum autem et familiam
haec sola distantia est quod conservus praepositus est
conservis suis. Sciat itaque episcopus et presbyter,
sibi populum conservum esse, non servum. Caetera
quae sequuntur, in nobis posita sunt: <hi>Non protervum,</hi> 
id est, <hi>non tumentem</hi> et placentem sibi quod episcopus
sit, sed quasi bonum villicum, id requirentem,
quod pluribus prosit. <hi>Non iracundum.</hi> Iracundus est,
qui semper irascitur, et ad levem responsionis auram
atque peccati, quasi a vento folium commovetur.
Et revera nihil est foedius praeceptore furioso, qui
cum debeat esse mansuetus (et secundum illud quod
<pb n="0566C"/>
scriptum est <note>(I Tim. II)</note>: <hi>Servum autem Domini non
oportet rixari; sed humilem esse ad omnes, doctorem,
patientem, in mansuetudine erudientem eos qui contra
veniunt</hi> ), ille e diverso torvo vultu, trementibus labiis,
rugata fronte, effrenatis conviciis, facie inter
pallorem ruboremque variata, clamore perstrepat:
et errantes non tam ad bonum retrahat, quam ad
malum sua saevitia praecipitet; inde est quod et Salomon
ait: <hi>Ira perdit etiam sapientes <note>(Prov. XXI)</note>
          </hi>;
Et: <hi>Ira viri justitiam Dei non operatur <note>(Jacob. I, 20)</note>
          </hi>.
Neque vero qui aliquando irascitur, iracundus est:
sed ille dicitur iracundus, qui crebro hac passione
superatur. Prohibet quoque episcopum esse vinolentum,
de quo ad Timotheum scribitur: <hi>Non multo
vino deditum <note>(I Tim. III, 8)</note>
          </hi>. Quale est autem episcopum
<pb n="0566D"/>
videre vinolentum, ut sensu occupato, vel
exaltet risum contra gravitatis decorem, et labiis
dissolutis cachinnet: vel si paululum tristis cujusdam <emph>700</emph> 
 rei fuerit recordatus, inter pocula in singultus
prorumpat et lacrymas. Longum est ire per
singula, et insanias quas ebrietas suggerit, explicare.
Videas alios pocula in tela vertentes, scyphum in
faciem jacere convivae: alios scissis vestibus in vulnera
aliena proruere: alios clamare: alios dormitare:
qui plus biberit, fortior computatur: accusationis
occasio est, adjuratum per regem, frequentius
<pb n="0567A"/>
non bibisse. Vomunt ut bibant, bibunt ut vomant.
Digestio ventris, et guttur, uno occupantur officio.
Hoc nunc dixisse sufficiat, quod secundum Apostolum,
in vino luxuria est. Et ubicumque saturitas atque
ebrietas fuerint, ibi libido dominetur. Specta
 ventrem et genitalia, pro qualitate vitiorum ordo
membrorum. Numquam ego ebrium castum putabo,
qui et si vino consopitus dormierit, tamen potuit
peccare per vinum. Miramur autem Apostolum in
episcopis sive presbyteris damnasse vinolentiam,
cum in vetere quoque lege praeceptum sit, sacerdotes
cum ingrediuntur templum ministrare Deo, vinum
omnino non bibere <note>(Levit. X)</note>: et Nazaraeum
quamdiu sanctam comam nutriat, et nihil contaminatum,
nihil mortale conspiciat, et a vino abstinere,
<pb n="0567B"/>
et ab uva passa, et a dilutiori quae solet ex vinaceis
fieri, potione, omnique sicera, quae mentem ab
integra sanitate pervertit <note>(Num. VI)</note>. Dicat quisque
quod volet: ego loquor conscientiam meam: scio
mihi abstinentiam, et nocuisse intermissam, et profuisse
repetitam. Post vinolentiam autem hoc praecipit, <hi>ne percussor sit:</hi> 
 quod quidem et simpliciter intellectum
aedificat audientem, ne facile manum porrigat
ad caedendum: ne in os alterius verberandum
insanus erumpat. Melius autem est, ut non percussorem
illum dicamus esse, qui mansuetus et patiens,
scit in tempore quid loquendum sit, quidve tacendum:
nec sermone inutili, conscientiam percutit
infirmorum. Non enim Apostolus ecclesiae principem
formans, vetat esse pugilem et pancratiasten [ <foreign xml:lang="greek">παγκρατιαστὴν,</foreign>
<pb n="0567C"/>
id est, <hi>athletam</hi> ] (quod etiam in plebeio
et quocumque gentili si fuerit, reprehenditur), sed hoc
ut dixi: ne contumeliosus et garrulus perdat eum, <emph>701</emph> 
 quem potuit modestia et lenitate corrigere.
Turpis quoque lucri appetitus ab eo qui episcopus
futurus est, esse debet alienus. Sunt enim multi docentes
quae non oportet, turpis lucri gratia: qui totas
domos subvertunt, et putant quaestum esse pietatem. <hi>Melior autem est,</hi> 
 juxta Salomonem, <hi>modica
acceptio cum justitia, quam multa genimina</hi> [Al. <hi>germinata]
cum iniquitate <note>(Prov. XVI, 8)</note>
          </hi>: et magis eligendum
in paupertate nomen bonum, quam in divitiis
nomen pessimum. Episcopus qui imitator Apostoli
esse cupit, habens victum et vestitum, his tantum
debet esse contentus <note>(I Tim. VI)</note>. Qui altario servierint,
<pb n="0567D"/>
de altario vivant <note>(I Cor. IX)</note>. Vivant, inquit,
non divites fiant. Unde et aes nobis excutitur de zona:
et una tantum tunica induimur <note>(Matt. X et
Marc. VI)</note>: nec de crastino cogitamus. Turpis lucri
appetitio est, plusquam de praesentibus cogitare.
Hucusque quid non debeat habere episcopus sive
presbyter, Apostoli sermone praeceptum est: nunc
econtrario quid habere debeat, explicatur.</p>
<p> <hi>
            <note>(Vers. 8, 9.)</note> Sed hospitalem, bonorum amatorem,
<pb n="0568A"/>
castum, justum, sanctum, continentem,</hi> sive <hi>abstinentem,
obtinentem eum qui secundum doctrinam est, fidelem
sermonem, ut potens sit consolari in doctrina
sana, et contradicentes arguere.</hi> Ante omnia hospitalitas
futuro episcopo denuntiatur. Si enim omnes
illud de Evangelio audire desiderant: <hi>Hospes fui,
et suscepistis me <note>(Matt. XXV, 35)</note>
          </hi>: quanto magis
episcopus, cujus domus omnium commune esse debet
hospitium! Laicus enim unum aut duos, aut
paucos recipiens, implebit [ <hi>Al.</hi> implevit] hospitalitatis
officium. Episcopus nisi omnes receperit, inhumanus
est. Sed vereor ne, quomodo regina Austri
veniens a finibus terrae audire sapientiam Salomonis <note>(Matt. XII)</note>,
judicatura est homines temporis sui: et
viri Ninivitae, acta poenitentia ad praedicationem Jonae,
<pb n="0568B"/>
condemnabunt eos qui majorem Jona Salvatorem
audire contempserunt: sic plurimi in populis episcopos
judicent, subtrahentes se ab ecclesiastico gradu,
et ea quae episcopo non conveniunt exercentes;
de quibus puto et Joannem ad Caium scribere: <hi>Charissime, fideliter facis quodcumque operaris in fratribus,
et hoc peregrinis, qui testimonium dederunt dilectioni
tuae coram Ecclesia: quos optime facis, si
praemiseris Deo digne: pro nomine enim Domini</hi> 
 <emph>702</emph> <hi>exierunt, nihil accipientes a gentilibus 
 <note>(III Joan. 5
seqq.)</note>
          </hi>. Et vere sancto Spiritu in se loquente, quod
futurum erat in Ecclesiis, jam tunc reprehendit dicens: <hi>Scripsi etiam Ecclesiae: sed qui primatus agere
cupit eorum, Diotrephes</hi> 
 [Al. <hi>Dioprepes], non recipit
nos. Propterea cum venero, admonebo ejus opera,
<pb n="0568C"/>
quae facit malis verbis detrahens de nobis: et non sufficit
ei quod ipse non recipit fratres, sed et volentes
prohibet, et de Ecclesia ejicit.</hi> Vere nunc est cernere
quod praedictum est, in plerisque urbibus, episcopos,
sive presbyteros, si laicos viderint hospitales, amatores
bonorum; invidere, fremere, excommunicare,
de Ecclesia expellere, quasi non liceat facere quod
episcopus non faciat: et tales esse laicos, damnatio
sacerdotum sit [ <hi>Al.</hi> est]. Graves itaque eos habent,
et quasi cervicibus suis impositos, ut a bono
abducant opere, variis persecutionibus inquietant.
Sit autem episcopus et pudicus, quem Graeci <foreign xml:lang="greek">σώφρονα</foreign>
vocant: et Latinus interpres verbi ambiguitate deceptus,
pro <hi>pudico, prudentem</hi> transtulit. Si autem
laicis imperatur, ut propter orationem abstineant se
<pb n="0568D"/>
ab uxorum coitu: quid de episcopo sentiendum est,
qui quotidie pro suis populique peccatis, illibatas
Deo oblaturus est victimas? relegamus Regum [ <hi>Al.</hi> 
Regnorum] libros, et inveniemus sacerdotem Abimelech
de panibus propositionis noluisse prius dare
David et pueris ejus, nisi interrogaret, utrum mundi
essent pueri a muliere: non utique aliena, sed conjuge <note>(I Reg. XI)</note>.
Et nisi eos audisset ab heri et nudiustertius
vacasse ab opere conjugali, nequaquam
<pb n="0569A"/>
panes quos prius negaverat, concessisset. Tantum
interest inter propositionis panes et corpus Christi,
quantum inter umbram et corpora, inter imaginem
et veritatem, inter exemplaria futurorum et ea ipsa
quae per exemplaria praefigurabantur. Quomodo itaque
mansuetudo, patientia, sobrietas, moderatio,
abstinentia lucri, hospitalitas quoque et benignitas,
praecipue esse debent in episcopo, et inter cunctos
laicos eminentia: sic et castitas propria et (ut ita
dixerim) pudicitia sacerdotalis, ut non solum ab
opere se immundo abstineat, sed etiam a jactu oculi
et cogitationis errore, mens Christi corpus confectura
sit libera. Justus quoque et sanctus episcopus <emph>703</emph> 
 esse debet, ut justitiam in populis quibus
praeest, exerceat, reddens unicuique quod meretur:
<pb n="0569B"/>
nec accipiat personam in judicio. Inter laici autem
et episcopi justitiam hoc interest, quod laicus potest
apparere justus in paucis, episcopus vero in tot exercere
justitiam potest, quot et subditos habet. Sanctus
autem quod Graece <foreign xml:lang="greek">ὅσιος</foreign> dicitur, magis id significat,
cum ipsa sanctitas est mixta pietati, et ad
Deum refertur. Quem enim nos sanctum, Graeci <foreign xml:lang="greek">ἅγιον</foreign>
 vocant: quem autem illi <foreign xml:lang="greek">ὅσιον,</foreign> nos <hi>pium</hi> in
Deum possumus appellare. Sit quoque episcopus et
abstinens: non tantum (ut quidam putant) a libidine
et ab uxoris amplexu, sed ab omnibus animi perturbationibus:
ne ad iracundiam concitetur: ne illum
tristitia dejiciat: ne terror exagitet, ne laetitia immoderata
sustollat. Abstinentia autem in fructibus
spiritus ab Apostolo numerata est. Et si exigitur
<pb n="0569C"/>
ab omnibus, quanto magis ab episcopo, qui patiens
et mansuetus debet vitia ferre peccantium: consolari
pusillanimes: sustentare infirmos: nulli malum
pro malo reddere; sed vincere in bono malum. Ad
extremum obtineat eum qui secundum doctrinam est
fidelem sermonem, ut quomodo sermo Dei fidelis est,
et omni acceptione dignus; sic et ille talem se praebeat,
ut omne quod loquitur, fide dignum existimetur,
et verba ipsius sint regula veritatis. Potens
quoque sit eos qui saeculi istius turbinibus exagitantur,
consolari, et per sanam doctrinam infirma praecepta
destruere. Sana autem doctrina dicitur, ad
distinctionem languidae infirmaeque doctrinae. Talis
quoque sit, ut contradicentes arguat haereticos sive
Judaeos, et saeculi istius sapientes. Et superiora
<pb n="0569D"/>
quidem quae in episcopi virtutibus posuit, ad vitam
pertinent. Hoc vero quod ait: <hi>Ut potens sit consolari
in doctrina sana: et contradicentes arguere,</hi> referendum
est ad scientiam. Quia si episcopi tantum sit
sancta vita, sibi potest prodesse sic vivens. Porro
si doctrina et sermone fuerit eruditus, potest se
caeterosque instruere: et non solum instruere, et
docere suos: sed et adversarios repercutere: qui
nisi refutati fuerint atque convicti, facile queunt
simplicium corda <emph>704</emph> pervertere. Hic locus adversus
<pb n="0570A"/>
eos facit, qui inertiae se, et otio, et somno dantes,
putant peccatum esse, si scripturas legerint:
et eos qui in Lege Domini meditantur die ac nocte,
quasi garrulos inutilesque contemnunt: non animadvertentes
Apostolum post catalogum conversationis
episcopi, etiam doctrinam similiter praecepisse.</p>
<p> <hi>
            <note>(Vers. 10, 11.)</note> Sunt enim multi et non subditi, vaniloqui,
et mentium deceptores: maxime qui de circumcisione
sunt, quibus oportet silentium indici: qui
universas subvertunt domos, docentes quae non oportet,
turpis lucri gratia.</hi> Qui Ecclesiae futurus est princeps
habeat eloquentiam cum vitae integritate sociatam,
ne opera absque sermone sint tacita, et dicta factis
deficientibus erubescant: maxime cum sint non
pauci, sed plures: nec subditi, sed protervi, qui
<pb n="0570B"/>
non curent illud Psalmistae dicere: <hi>Nonne subjecta
est Deo anima mea <note>(Ps. LXI, 1)</note>
          </hi>? Sed bonam [ <hi>Al.</hi> 
bonarum] mentium sementem, quae naturaliter habet
notitiam Dei, inani persuasione pervertant. Hoc
quippe mihi Paulus videtur sensisse, cum dicit <foreign xml:lang="greek">φρεναπάται</foreign>:
non ut simpliciter Latinus interpres transtulit, <hi>deceptores,</hi> 
 sed <hi>mentium deceptores.</hi> Et quidem
sine Scripturarum auctoritate garrulitas non haberet
fidem, nisi viderentur perversam doctrinam etiam
divinis testimoniis roborare. Hi sunt de circumcisione
Judaei, qui tunc temporis nascentem Christi
Ecclesiam subvertere nitebantur, et introducere
praecepta legalia: de quibus et ad Romanos, et ad
Galatas plenius Paulus exsequitur. Et nos ante paucos
menses, tria volumina in Epistolae ad Galatas
<pb n="0570C"/>
explanatione dictavimus. Tales homines Doctor Ecclesiae,
cui animae populorum creditae sunt, Scripturarum
debet ratione superare, et silentium illis testimonium
pondere imponere: qui non unam, aut
paucas domos, sed universas cum dominis familiisque
subvertunt, docentes de ciborum differentiis,
de sabbati jam olim abolitione, de circumcisionis
injuria: atque utinam hoc ipsum zelo fidei facerent,
ex parte aliqua posset ignosci, dicente Apostolo: <hi>Confiteor, zelum Dei habent, sed non secundum scientiam <note>(Rom. X, 2)</note>
          </hi>.
Verum quia Deus est venter ipsorum,
turpis lucri gratia volunt proprios facere discipulos, <emph>705</emph> 
 ut quasi magistri a sectatoribus suis alantur.
Possumus autem et aliter interpretari hoc quod dictum
est, <hi>turpis lucri gratia:</hi> ut putemus Apostolum
<pb n="0570D"/>
communi verbo usum, quo omnes haeretici
cum perversa docent, se hominum solent asserere
lucratores: cum non lucrum sit, sed perditio, animas
interficere deceptorum. Contra, qui errantem
fratrem suum juxta Evangelium corripuerit, si fuerit
ille conversus, lucratus est eum. Quod enim majus
lucrum potest esse, aut quid pretiosius, quam
si humanam animam quis lucretur? Omnis igitur
doctor Ecclesiae, qui ad fidem Christi recta ratione
persuadet, honestus lucrator est. Et omnis haereticus,
<pb n="0571A"/>
qui quibusdam praestigiis homines fallit et fallitur,
loquitur quae non oportet, turpis lucri gratia.</p>
<p> <hi>
            <note>(Vers. 12 seqq.)</note> Dixit quidam ex illis proprius
eorum propheta: Cretenses semper mendaces, malae
bestiae, ventres pigri. Testimonium hoc verum est: ob
quam causam increpa illos acriter, ut sani sint in fide,
non attendentes Judaicis fabulis, et mandatis hominum
aversantium se a veritate.</hi> Quantum ad textum
sermonis, et ad continentiam loci pertinet, hoc
quod ait: <hi>Dixit quidam ex illis proprius eorum propheta,</hi> 
videtur ad eos referri, de quibus superius est
locutus: <hi>maxime qui de circumcisione sunt: quos
oportet refrenari, qui universas domos subvertunt, docentes
quae non oportet turpis lucri gratia,</hi> et sequatur: <hi>dixit quidam ex illis proprius eorum propheta.</hi> 
<pb n="0571B"/>
Quia vero in nullo prophetarum qui apud Judaeam
vaticinati sunt, hic hexameter versiculus reperitur,
videtur mihi dupliciter legendum, ut hoc quod ait: <hi>Dixit quidam ex illis proprius eorum propheta,</hi> 
 cum
superioribus copuletur, <hi>hujus rei gratia reliqui te
Cretae, ut ea quae deerant, corrigeres,</hi> et sequatur: <hi>dixit quidam ex illis proprius eorum Propheta,</hi> 
 id est,
Cretensium. Sed quia multa in medio sunt, et hoc
absurdum videtur, et forte nemo recipiat: propterea
cum superioribus, quae magis vicina sunt, aliter
aptandum est, ut legamus: <hi>Sunt enim multi et</hi> <emph>706</emph> <hi>non subditi, vaniloqui, et mentium deceptores, maxime
autem qui de circumcisione sunt;</hi> 
 quos multos et non
subditos, vaniloquos, et mentium deceptores, cum
his qui de circumcisione sunt, oportet refrenari, qui
<pb n="0571C"/>
universas domos subvertunt, docentes quae non
oportet turpis lucri gratia: dixit quidam ex illis
proprius eorum Propheta: ut id quod ait, <hi>proprius
eorum Propheta,</hi> non specialiter ad Judaeos, et eos
maxime qui de circumcisione sunt, sed ad multos
referatur, qui non subditi sunt, et vaniloqui, et mentium
deceptores, qui utique quia in Creta erant,
Cretenses fuisse credendi sunt. Dicitur autem iste
versiculus in Epimenidis Cretensis poetae oraculis
<pb n="0572A"/>
reperiri; quem in praesentiarum sive illudens
[ <hi>Al.</hi> alludens] prophetam vocavit, quod scilicet
tales Christiani, tales habere mereantur prophetas:
quomodo et prophetae erant Baal, et prophetae
confusionis, et alii offensionum; et quoscumque
vitiosos prophetas Scriptura commemorat:
sive vere, quia de Oraculis scripserit atque
responsis, quae et ipsa futura praenuntient, et ea
quae ventura sunt multo ante praedicant. Denique
ipse liber, <hi>Oraculorum</hi> titulo praenotatur: quem
quia videbatur divinum aliquid repromittere, propterea
Apostolum arbitror inspexisse, ut videret quid
gentilium divinatio polliceretur: et in tempore
abusum esse versiculo, scribentem ad Titum qui
erat Cretae: ut falsos Cretensium doctores proprio
<pb n="0572B"/>
insulae doctore conviceret. Hoc autem Paulus
non solum in hoc loco, sed etiam in aliis fecisse
deprehenditur. In Actibus quippe apostolorum, cum
concionaretur ad populum, et in Areopago, quae est
curia Atheniensium, disputaret, inter caetera ait: <hi>Sicut et quidam de vestris poetis dixerunt: Ipsius enim
et genus sumus 
 <note>(Act. XVII)</note>
          </hi>, quod hemistichium in
Phoenomenis Arati legitur: quem Cicero in Latinum
sermonem transtulit; et Germanicus Caesar, et
nuper Avienus, et multi, quos enumerare perlongum
est. Ad Corinthios quoque <note>(I Cor. XV, 33)</note>, qui
et ipsi Attica facundia expoliti; et propter locorum <emph>707</emph> 
 viciniam Atheniensium sapore conditi sunt,
de Menandri comoedia versum sumpsit iambicum: <hi>Corrumpunt mores bonos colloquia mala</hi> 
 Nec mirum
<pb n="0572C"/>
si pro opportunitate temporis, gentilium poetarum
versibus abutatur: cum etiam de inscriptione
arae aliqua commutans, ad Athenienses locutus
sit: <hi>pertransiens enim,</hi> inquit, <hi>et contemplans culturas
vestras, inveni et aram in qua superscriptum est:
Ignoto Deo. Quod itaque ignorantes colitis, hoc ego
annuntio vobis.</hi> Inscriptio autem arae non ita erat, ut
 Paulus asseruit, <hi>ignoto Deo,</hi> sed ita: <hi>Diis Asiae et
Europae, et Africae; diis ignotis et peregrinis.</hi> Verum
<pb n="0573A"/>
quia Paulus non pluribus diis indigebat ignotis, sed
uno tantum ignoto Deo, singulari verbo usus est:
ut doceret illum suum esse Deum, quem Athenienses
in arae titulo praenotassent: et recte eum scientes
colere deberent, quem ignorantes venerabantur, et
nescire non poterant. Hoc autem Paulus faciebat
raro, et ut loci potius quam ostentationis opportunitas
exigebat, in morem apium, quae de diversis
floribus solent mella componere, et favorum cellulas
coaptare. Sunt qui putent hunc versum de Callimacho
Cyrenensi poeta sumptum, et aliqua ex parte
non errant. Siquidem et ipse in laudibus Jovis adversus
Cretenses scriptitans, qui sepulcrum ejus se
ostendere gloriabantur, ait: <hi>Cretenses semper mendaces:
qui et sepulcrum ejus sacrilega mente fabricati
<pb n="0573B"/>
sunt.</hi> Verum, ut supra diximus, integer versus de
Epimenide poeta ab Apostolo sumptus est; et ejus
Callimachus in suo poemate est usus exordio. Sive
vulgare proverbium, quo Cretenses fallaces appellabantur,
sine furto <emph>708</emph> alieni operis in metrum retulit.
Putant quidam Apostolum reprehendendum,
quod imprudenter lapsus sit; et [ <hi>Al.</hi> ut] dum falsos
doctores arguit, illum versiculum comprobarit:
quod propterea Cretenses dicuntur [ <hi>Al.</hi> dicunt] esse
fallaces, quod Jovis sepulcrum inane construxerint.
Si enim, inquiunt Epimenides sive Callimachus,
propterea Cretenses fallaces, et malas bestias
arguunt, et ventres pigros, quod divina non sentiant;
et Jovem, qui regnet in coelo, in sua insula fingant
sepultum: et hoc quod illi dixerunt, esse verum
<pb n="0573C"/>
Apostoli sententia comprobatur: sequitur Jovem non
mortuum esse, sed vivum. Imperite igitur Paulus
idololatriae destructor, dum adversus perversos doctores
agit, deos quos impugnabat, asseruit. Quibus
breviter respondendum est, sicut in eo quod ait: <hi>Corrumpunt mores bonos colloquia prava</hi> 
 [Al. <hi>mala</hi> ].
Et in illo, <hi>Ipsius enim et genus sumus,</hi> non statim
totam Menandri comoediam, et Arati librum probavit;
sed opportunitate versiculi abusus est: ita et
in praesenti loco non totum opus Callimachi, sive
Epimenidis, quorum alter laudes Jovis canit, alter
de Oraculis scriptitat, per unum versiculum confirmavit:
sed Cretenses tantum mendaces vitio gentis
increpavit: non ob illam opinionem, qua sunt arguti
a poetis, sed ob ingenitam mentiendi facilitatem,
<pb n="0573D"/>
de proprio eos gentis auctore confutans. Qui
autem putant totum librum debere sequi eum qui
libri parte usus sit, videntur mihi et apocryphum
Enochi [ <hi>Al.</hi> apocryphorum Enoc], de quo apostolus
<pb n="0574A"/>
Judas in Epistola sua testimonium posuit, inter
Ecclesiae Scripturas recipere; et multa alia quae
apostolus Paulus de reconditis est locutus. Possumus <emph>709</emph> 
 enim hoc argumento dicere: quia apud
Athenienses ignotum Deum colere se dixit, quem
illi in ara annotaverant, debere Paulum et caetera,
quae in ara scripta fuerant, sequi, et ea quae Athenienses
faciebant, facere: quia cum Atheniensibus
in cultura ignoti Dei ex parte consenserat. Absit ut
argumentum et scholasticam elegantiam in calumniam
traham. Nemo est tam sicarius, et tam parricida,
tam veneficus, qui non aliquid boni aliquando
fecerit. Ergo si unum bonum illius videns probavero,
et in caeteris mihi incumbet necessitas, quae mala
fuerint approbandi? Si inimicus adversus nos jurgetur
<pb n="0574B"/>
et clamitet, nonne inter verba simultatis et
rixae aliquid loquetur veritatis? quod et a nobis
quoque adversus quos loquitur, non usquequaque
reprehenditur. Itaque et Callimachus et Epimenides,
non ideo vera dixerunt, Jovem deum esse, et reliqua
quae in eorum carminibus continentur, quia Cretenses
fallaces sunt; sed in eo tantummodo verum
locuti sunt, quia ingenitum Cretensium vitium expressere
mendacii: qui quia fallaces sunt, non statim
et verum non aliquando dixerunt. Nec enim
Jupiter deus idcirco non esset, si Cretenses vera loquerentur;
sed tamen illis tacentibus, qui mortuus
erat, dei vocabulum non haberet. Denique ut sciamus
Apostolum non fortuito, et ut libet transitorie
(ut illi arbitrantur), sed considerate et circumspecte,
<pb n="0574C"/>
et ex omni parte se protegentem adversus Cretenses
locutum: <hi>Testimonium,</hi> inquit, <hi>hoc verum est;</hi> non
totum carmen, de quo testimonium sumptum, non
universum opus: sed tantum hoc testimonium, hic
versiculus quo mendaces vocantur. Et utique qui in
una tantum poematis parte consensit, caetera confutasse
credendus est. Quomodo autem vel Cretenses
mendaces, et stulti Galatae, vel dura cervice Israel,
vel unaquaeque provincia proprio vitio denotetur, in
Epistola Pauli ad Galatas disseruimus. Et quia nihil
amplius est quod hic possimus afferre, illo contenti
sumus. Quamobrem increpa, ait, illos acriter: mendaces
quippe sunt, et malae bestiae, et ventres pigri:
qui falsa persuadent, qui ferarum ritu sanguinem
sitiunt deceptorum: et non cum silentio operantes,
<pb n="0574D"/>
suum panem manducant: quorum deus <emph>710</emph> venter
est, et gloria in confusione eorum: et increpa, ut
sani sint in fide. De qua fidei sanitate et in consequentibus
loquitur: Senes sobrios esse, honestos,
<pb n="0575A"/>
pudicos, sanos in fide, et charitate, et patientia: ad
quam fidei similitudinem, doctrinae quoque sanitas
appellatur. <hi>Erit,</hi> ait [Al. <hi>enim], tempus quando sanae
doctrinae non acquiescent.</hi> Sunt et sermones sanitatis,
de quibus ad Timotheum in prima Epistola loquitur: <hi>Si quis aliter docet, et non acquiescit sanis sermonibus
Domini nostri Jesu Christi, et quae secundum pietatem
est doctrinae 
 <note>(I Tim. VI, 3)</note>
          </hi>. Et in secunda: <hi>Exemplum
habens sanorum verborum quae a me audisti <note>(II Tim. I, 13)</note>
          </hi>.
Qui hanc habent fidei et doctrinae
sanitatem atque verborum, non attendent Judaicis
fabulis et mandatis hominum aversantium se a veritate.
Acquiescamus paulisper Judaeis, et eorum,
qui apud eos sapientes vocantur, patienter ineptias
audiamus; et tunc intelligemus quae sunt [ <hi>Al.</hi> sint]
<pb n="0575B"/>
Judaicae fabulae sine auctoritate Scripturae, sine ulla
assertione rationis, animalia quaedam et fabulosa
fingentium, de quibus Isaias prophetavit, dicens: <hi>Populus hic labiis me honorat, cor autem eorum longe
est a me. Sine causa autem me colunt: docentes doctrinas
et mandata hominum 
 <note>(Isai. XXIX, 13)</note>
          </hi>. Quod
testimonium Salvator in Evangelio comprobans, arguit
eos Legi Dei mandata hominum praetulisse. <hi>Deus quippe ait: Honora patrem et matrem:</hi> 
 Illi vero
tradiderunt: <hi>Quia quicumque dixerit patri et matri:
munus quodcumque est ex me, tibi proderit, et non honorificabit
patrem suum et matrem <note>(Matth. XV, 3 seqq.)</note>
          </hi>.
Si quis post adventum Christi conciditur, et non
circumciditur: Judaicis servit fabulis et mandatis
hominum aversantium veritatem [ <hi>Al.</hi> veritate]. Non
<pb n="0575C"/>
enim qui in manifesto Judaeus est, sed qui in occulto:
et circumcisio cordis in spiritu, non littera.
Si quis Pascha agit, non in azymis sinceritatis et
veritatis: ut exterminet ex anima sua omne vetus
fermentum malitiae et nequitiae: iste attendit fabulas,
et umbras sequitur, veritate neglecta. Si quis
non resurgens cum Christo, nec quaerens ea quae
sursum sunt, sed quae deorsum, dicit: <hi>Ne tetigeris,
ne gustaveris, ne tractaveris quae sunt in corruptione,</hi> 
ipso usu secundum praecepta et doctrinas hominum,
iste sequitur justitias non bonas, et praecepta non
bona. Ubi autem est veritas, et lex <emph>711</emph> spiritualis,
ubi justificationes bonae, et praecepta sunt
optima: quae qui fecerit, vivet in eis.</p>
<p> <hi>
            <note>(Vers. 15.)</note> Omnia munda mundis, coinquinatis autem
<pb n="0575D"/>
et infidelibus nihil mundum: sed polluta est
eorum et mens, et conscientia.</hi> Quia superius dixerat: <hi>Sunt enim multi et non subditi, vaniloqui, et deceptores,
maxime qui de circumcisione sunt,</hi> 
 et de his
qui ab eis decepti fuerant, consequenter addiderat: <hi>Increpa illos acriter, ut sani sint in fide, non intendentes
Judaicis fabulis et mandatis hominum aversantium
veritatem.</hi> 
 Et quomodo ad Galatas et ad Romanos
plenissime disputatur, putabant inter cibos
esse distantiam, cum aliqui mundi, aliqui viderentur
immundi, propterea nunc infert: <hi>Omnia munda
<pb n="0576A"/>
mundis,</hi> his videlicet qui in Christo credunt, et
sciunt omnem creaturam bonam esse: et nihil abjiciendum
quod cum gratiarum actione percipitur. <hi>Coinquinatis autem et infidelibus nihil mundum:</hi> 
 quia
polluta est eorum et mens, et conscientia: propterea
etiam quae munda sunt per naturam, eis immunda
fiunt. Non quod vel mundum sit aliquid, vel immundum:
sed pro qualitate vescentium, et mundum
mundis, et immundum contaminatis fiat. Alioquin
infideles quosque atque pollutos, etiam panis benedictionis,
et calix Dominicus non juvat; quia qui
indigne comederit de pane illo, et de calice biberit,
judicium sibi manducat et bibit <note>(I Cor. XI)</note>. Adventu
Christi purgata sunt omnia. Quae ille mundavit, nos
communicare non possumus. Sed considerandum
<pb n="0576B"/>
ne ista tractantes, occasionem illi haeresi demus,
quae juxta Apocalypsim <note>(Cap. II)</note>, et ipsum quoque
apostolum Paulum scribentem ad Corinthios, putat
de idolothytis esse vescendum: quia omnia munda
sunt mundis <note>(I Cor. VIII)</note>. Nunc enim Apostolo non
fuit propositum de his quae immolantur daemonibus
disputare: sed adversus Judaeos, qui secundum
Legis abolitae disciplinam, quaedam munda, quaedam
arbitrabantur immunda. <hi>Non enim,</hi> inquit, <hi>possumus
mensae Domini participare, et mensae daemoniorum:
nec valemus simul bibere calicem Domini, et calicem
daemoniorum <note>(I Cor. X, 20, 21)</note>
          </hi>. In nobis itaque est
comedere vel munda, vel immunda. Si enim mundi
sumus, munda nobis est creatura. Si autem immundi
et infideles, fiunt nobis universa communia:
<pb n="0576C"/>
sive per inhabitantem in cordibus nostris haeresim, <emph>712</emph> 
 sive per conscientiam delictorum. Porro si
conscientia nostra nos non reprehenderit, et habuerimus
fiduciam pietatis ad Dominum; orabimus
spiritu, orabimus et mente: psallemus spiritu, psallemus
et mente <note>(I Cor. XIV)</note>: et procul erimus ab
his, de quibus nunc scribitur: <hi>Polluta est eorum et
mens et conscientia.</hi> </p>
<p> <hi>
            <note>(Vers. 16.)</note> Confitentur se nosse Deum, factis autem
negant: exsecrabiles, et inobedientes, et ad omne opus
bonum reprobi.</hi> Hi quorum polluta est, et mens, et
conscientia, Deum se nosse confitentur, factis autem
negant secundum illud quod in Isaia dicitur: <hi>Populus hic labiis me honorat, cor autem eorum longe
est a me 
 <note>(Isai. XXIX, 13)</note>
          </hi>. Quomodo igitur labiis qui
<pb n="0576D"/>
honorat, et corde procul recedit: ita Deum sermone
quis confitens, operibus negat. Negans autem operibus
Deum, confessione simulata recte exsecrabilis
et profanus est: et nulla veritatis ratione persuasus,
inobediens et incredulus appellatur. Unde
evenit ut ad omne opus bonum reprobus sit: quod
scilicet, etiam ea quae naturali bonitate superatus
forte bona fecerit, non sint bona, dum mentis perversitate
sunt reproba. Existimant quidam in eo
tantum Deum negari, si in persecutione quis a Gentilibus
comprehensus, se renuerit Christianum [ <hi>Al.
<pb n="0577A"/>
addit</hi> esse]. Sed ecce Apostolus omnibus quae perversa
sunt factis, Deum asserit denegari. Christus
sapientia est, justitia, veritas, sanctitas, fortitudo.
Negatur per insipientiam sapientia, per iniquitatem
justitia, per mendacium veritas, per turpitudinem
sanctitas, per imbecillitatem animi fortitudo. Et
quotiescumque vincimur vitiis atque peccatis, toties
Deum negamus. Ut [ <hi>Al.</hi> Et] econtrario, quoties
bene quid agimus, Deum confitemur. Nec arbitrandum
est in die judicii illos tantum a Dei Filio denegandos,
qui in martyrio Christum denegarunt sed
per omnia opera, sermones, cogitationes, Christus,
vel negatus negat, vel confessus confitetur. De hac
puto confessione et discipulis praecepit, dicens: <hi>Eritis
mihi testes in Jerusalem, et in omni Judaea et Samaria,
<pb n="0577B"/>
et usque ad extremum terrae <note>(Act. I, 8)</note>
          </hi>, ut in
omnibus bonis operibus atque sermonibus, mens
Christum ipsi dedita confiteatur. Est et quaedam
laudanda negatio, de qua et ipse Apostolus ait: <hi>Ut
abnegantes impietatem et saecularia desideria, caste,
et juste, et pie vivamus in praesenti saeculo: exspectantes
beatam</hi> <emph>713</emph> <hi>spem et adventum Salvatoris
nostri Dei <note>(Tit. II, 12)</note>
          </hi>. Quam negationem qui negaverit,
et sequi voluerit Salvatorem loquentem: <hi>Quicumque voluerit</hi> 
 [Al. <hi>vult] venire ad me, abneget
semetipsum <note>(Luc. IX, 23)</note>
          </hi>, exutus veterem hominem
cum operibus ejus, et indutus novum, sequetur
Deum suum. Quomodo autem se quis abneget, contemplandum
est. Pudicus fornicatorem, quod prius
fuerat, negat: sapiens imprudentem, justus injustum,
<pb n="0577C"/>
fortis infirmum. Et ut in commune de omnibus
loquar, toties negamus nos, quoties priora vitia
calcantes, desinimus esse quod fuimus, et incipimus
esse quod ante non fuimus.</p>
<p> <hi>
            <note>(Cap. II.--Vers. 1)</note> Tu vero loquere quae decet sanam
doctrinam.</hi> Aliud est sanam doctrinam loqui,
aliud ea quae sanae conveniunt docere doctrinae: qui
in altero simplex tantum institutio est: in altero
cum eo quod docens, vitae quoque correctio est. <hi>Qui
enim solverit unum de mandatis istis minimis, et docuerit
sic homines, minimus vocabitur in regno coelorum <note>(Matth. V, 19)</note>
          </hi>:
Domino praecipiente discipulis, non
solum in meditatione Scripturarum eos laborare debere,
ut quae scripta sunt, replicent, et condant in
memoriae thesauro: sed prius faciant quae praecepta
<pb n="0577D"/>
sunt. <hi>Quicumque vero fecerit et docuerit, ille vocabitur
magnus in regno coelorum.</hi> Nisi enim supergressa fuerit
nostra justitia Scribarum justitiam et Pharisaeorum,
non possumus ingredi regna coelorum <note>(Matth. V)</note>.
Qui supra Moysi cathedram sedentes, dicunt et non
faciunt, et alligant onera importabilia, quae cervicibus
hominum imponunt, et ipsi minimo digito nolunt
ea contingere. Hoc igitur nunc Apostolus Titum filium
<pb n="0578A"/>
in Christo, et discipulum suum docet, ut ea loquatur
quae sanae doctrinae conveniant: quia tunc
doctrinae sit sanitas, cum doctoris doctrina pariter,
et vita consentiant.</p>
<p> <hi>Vers. 2.) Senes sobrios esse, honestos, pudicos, sanos
in fide, et charitate, et patientia.</hi> Generaliter Tito
ante praecipiens quid ipse loqui deberet ad cunctos,
in eo quod ait: <hi>Tu vero loquere quae decet sanam
doctrinam:</hi> nunc per singulas species quid unamquamque
aetatem deceat, exponit. <emph>714</emph> Primum senibus
viris convenientia, deinde anus quid deceat,
tertio quae adolescentibus apta sint, tam maribus videlicet,
quam feminis: licet in praecepto mulierum
vetularum de adolescentibus feminis mandata subjecerit:
ut non tam ipse doceret adolescentulas, quam
<pb n="0578B"/>
quid a vetulis docerentur, exponeret. Extremo de
servis, et per singulas aetates, et conditiones, sic decenter
praecepta constituit, ut sermo ejus vitae morumque
sit regula. Senes igitur sobrios esse, sive
vigilantes, quia <foreign xml:lang="greek">νηφάλιοι</foreign> apud Graecos utrumque sonat:
honestos, ut aetatis gravitatem morum gravitas
decoret: pudicos, ne in aliena aetate luxurient, ne
jam frigido ad libidinem sanguine, exemplo sint adolescentibus
ad ruinam. Sanos in fide, de qua fidei
sanitate supra diximus. Sanos autem non tantum in
fide, verum et in charitate, et in patientia, ut cum
primam fidei habuerint sanitatem, audiant a Salvatore: <hi>Fides tua te salvum fecit 
 <note>(Marc. X, 52)</note>
          </hi>. Et
alibi: <hi>Neque enim in Israel tantum fidem inveni <note>(Matth. VIII, 10)</note>
          </hi>.
Et propter eamdem fidei sanitatem
<pb n="0578C"/>
fiant filii Abrahae, de quo scriptum est: <hi>Credidit
Abraham Deo, et reputatum est illi ad justitiam <note>(Genes.
XV, 8)</note>
          </hi>. Et Abacuc de hac fidei sanitate commemorans
ait: <hi>Justus autem ex fide mea vivit</hi> [Al. <hi>vivet</hi> ] <note>(Abac. II, 3)</note>.
Relege ad Hebraeos Epistolam
Pauli apostoli (sive cujuscumque alterius eam esse
putas, quia jam inter Ecclesiasticas est recepta), totum
illum catalogum fidei enumera, in quo scriptum
est: <hi>Fide majus sacrificium Abel a Cain obtulit Deo <note>(Hebr. XI, 4 segg.)</note>
          </hi>.
Et: <hi>Enoch translatus est, ne videret
mortem;</hi> et Noe de his quae necdum videbat,
Deo credens fabricatus est arcam, et Abraham in terram
quam nesciebat, egressus est. Et ne videretur
Scriptura nullum mulieribus fidei exemplum dare,
in eadem Epistola scribitur, quia et Sara acceperit
<pb n="0578D"/>
virtutem ad recipiendum semen, alieno jam aetatis
suae tempore, quia fidelem eum qui repromiserat,
arbitrata est. Laudatur ibi fides Isaac, et Jacob, Joseph,
Moysi quoque et Rahab, caeterorum, quos melius
potest scire, qui ipsam Epistolam legerit. Quomodo
est igitur fidei <emph>715</emph> sanitas: ita eadem sanitas
et in charitate est. Quis autem sanitatem possidet
charitatis, nisi ille qui primum Deum dilexerit
<pb n="0579A"/>
ex tota anima sua, et ex toto corde suo, et ex totis
viribus suis? Deinde Christi praeceptum audiens in
proximum: <hi>Diliges proximum tuum sicut teipsum <note>(Matth. V)</note>
          </hi>,
diviserit charitatem: quia in his duobus
mandatis pendet omnis Lex et Prophetae. Qui habet
sanitatem charitatis, non aemulatur, non inflatur, non
agit perperam, non inhoneste, non ad iracundiam
concitatur, non cogitat malum, non gaudet [ <hi>Al.</hi> congaudet]
super iniquitate, congaudet autem veritati,
omnia sustinet, omnia credit, omnia sperat, omnia
praestolatur <note>(I Cor. XIII)</note>. Et quia charitas numquam
excidit, qui in charitatis est sanitate, numquam et
ipse corruit. Siquidem nec tribulatio eum, nec angustia,
nec fames, nec persecutio, nec nuditas, nec
periculum, nec gladius separare poterit a sanitate
<pb n="0579B"/>
charitatis, quam habuerit in Christo Jesu. Quid de
gladio et caeteris minoribus loquar, quae non possunt
eum dividere, qui sanitatis possidet charitatem:
cum nec mors, nec vita, nec angeli, nec principatus,
nec praesentia, nec futura, nec fortitudo, nec
altitudo, nec profundum, nec alia quaelibet creatura
possit separare eum qui habet charitatem sanitatis in
Christo Jesu? Si intellecta est a nobis sanitas charitatis,
de Scripturis aliquod sumamus exemplum, eorum
qui in infirmitate sunt charitatis. Ait Salvator
de extremis temporibus: <hi>Quia cum multiplicata fuerit
iniquitas, refrigescet charitas multorum <note>(Matth. XXIV)</note>
          </hi>.
Calida quippe est charitas in his qui fervent in spiritu:
frigens autem et glacialis et gelida in his qui
flatus Aquilonis durissimos suscepere. <hi>Ab Aquilone
<pb n="0579C"/>
enim exardescent mala super omnes inhabitantes terram <note>(Jerem. I, 14)</note>
          </hi>.
De hoc frigore charitatis et Ammon
in sorore sua Thamar obriguerat <note>(II Reg. XIII)</note>.
Timendum ergo ne forte et nos hac infirmitate charitatis
aliquando superemur. Nonnumquam enim evenit,
ut primum a nobis in virginem, sive in quamlibet
feminam sit sancta dilectio: et cum mollita mens
fuerit in affectus, paulatim sanitas charitatis languore
pallescat, et infirmari incipiat, et ad extremam mortem
diligentem ferat. Unde et Apostolus caute et prudenter
Timotheo praecipit, ut exhortetur adolescentulas
in omni castitate <note>(I Tim. V)</note>. Omnis autem castitas
in carne et spiritu et anima est: ne scandalizetur <emph>716</emph> 
 oculus; ne in pulchritudine vultus feminae haerentes
pendeamus [ <hi>Al. impendeamus</hi> ]: ne blanda nos
<pb n="0579D"/>
audire verba delectet: ne ad simulatos sermones
mens prius dura marcescat. Caveant ergo, ut diximus,
tam juvenes quam senes, tam adolescentulae
quam vetulae, et omni diligentia custodiant cor suum:
ne per sanitatem dilectionis, morbus charitatis introeat,
et per amorem sanctum, fiat non sancta dilectio,
quae illos pertrahat ad gehennam. Qui sanus
<pb n="0580A"/>
est in fide, qui sanus in charitate, sanus quoque sit
in patientia: et patientia, quae maxime in tentationibus
comprobatur: quia nihil prodest habuisse quae
supra enumeravimus, nisi omnes divitiae et mercimonia,
quibus onusta navis est, in tempestate serventur,
et perflantibus hinc inde ventis, absque naufragio
ea, quae bene parta sunt, liberentur. <hi>Qui</hi> 
enim <hi>perseveraverit usque in finem, hic salvus erit <note>(Matth. XXIV, 13)</note>
          </hi>.</p>
<p> <hi>
            <note>(Vers. 3 seqq.)</note> Anus similiter in habitu sancto, non
incentrices, non vino multo servientes; bene docentes,
ut ad castitatem erudiant adolescentulas, ut ament viros
suos, ut ament filios: pudicas, castas, habentes
domus diligentiam, benignas, subditas viris suis, ut
verbum Dei non blasphemetur.</hi> Tametsi apostolus Petrus
<pb n="0580B"/>
praeceperit, ut viri uxoribus suis tamquam infirmiori
vasculo honorem tribuant, non tamen arbitrandum
est, quod uxor, quae corporis vasculum habet
infirmum, statim et anima infirmior sit. Unde
nunc praecipitur eis, ut in ipsis quoque illud Apostoli
compleatur: <hi>Virtus in infirmitate perficitur <note>(II Cor.
XII, 9)</note>
          </hi>, et dicitur, ut et omnia habeant, quae senibus
viris sunt praecepta communiter, in eo scilicet quod
ait: <hi>Anus similiter,</hi> hoc est, ita ut viri senes, in omnibus
honestae, sobriae, pudicae, sanae in fide, et
charitate, et patientia, et pro sexu suo hoc habeant
proprium, ut sint in habitu sancto, sive ut melius
legitur in Graeco, <foreign xml:lang="greek">ἐν καταστήματι ἱεροπρεπεῖς,</foreign> ut ipse
quoque earum incessus et motus, vultus, sermo, silentium,
<pb n="0580C"/>
quamdam decoris sacri praeferant dignitatem.
Et quia hoc genus muliercularum esse solet
garrulum, juxta illud: <hi>Simul autem et otiosae discunt
circumire domos: non solum autem otiosae, sed et verbosae,
et curiosae, loquentes quae non oportet <note>(I Tim.
V, 13)</note>
          </hi>: propterea eas vult esse non incentrices,
id est, non accusatrices, non tales quae ut aliis
placeant, de aliis detrahant. Aut certe quia ipsae <emph>717</emph> 
 adolescentiam jam transgressae sunt, de adolescentularum
aetatibus disputent, et dicant: Illa sic
ornatur, illa sic comitur, sic illa procedit: amat
illum, amatur ab illo: cum etiam si haec vera sint,
non tam apud caeteros debeant accusare, quam
ipsam secrete Christi charitate corripere, et magis
docere ne faciat, quam in publico accusare quod fecerit.
<pb n="0580D"/>
Solent hae aetates, quia corporis frixere luxuria
[ <hi>Al.</hi> luxuriam] (licet sint plurimae, quae nec canos
suos erubescant, et ante gregem nepotum trementes
virgunculae componantur), vino se dedere
pro libidine; et cum inter pocula sibi prudentes visae
fuerint et facundae, morum quasi austeritatem assumere,
loquentes hoc quod sibi videntur esse, et non
<pb n="0581A"/>
recordantes illud quod fuerunt. Et a vini ergo nimio
potu anus prohibeantur, quoniam quod in adolescentibus
libido, hoc in senibus ebrietas est. Aut quomodo
potest docere anus adolescentulas castitatem,
cum si ebrietatem vetulae mulieris adolescentula fuerit
imitata, pudica esse non possit? Signanter autem
 expressit: <hi>Non vino multo servientes.</hi> Servitus
enim quaedam est et extrema conditio, vino sensus
hominis occupari, et non suum esse, sed vini. Quia
igitur docuit quales primo anus deberent esse, et
post illa quae cum senibus viris habent communia,
etiam propria earum exposuit, ut honesto et sancto
habitu, et omni decore sint plenae: nec accusatrices,
nec aliis detrahentes, nec vino sensibus occupatis.
Nunc consequenter doctrinae eis frena permittit, ut
<pb n="0581B"/>
cum tales fuerint, docendi habeant libertatem, ut
scilicet doceant ea quae bona sunt. Licet enim in
alio loco dixerit: <hi>Docere autem mulieribus non permitto <note>(I Tim. II, 12)</note>
          </hi>,
sic intelligendum est, ut in viros
sit illis doctrina sublata. Caeterum adolescentulas
doceant, quasi filias suas. Primum castitatem:
quia adversus hanc magis in aetate florenti pugnat
inimicus, et virtus ejus omnis contra feminas in umbilico <emph>718</emph> 
 ventris est: deinde ut ament viros suos,
diligant filios. Quae doctrina est amare viros; cum
hoc non in eloquio docentis, sed in corde amantis
sit constitutum? Vult eas amare viros suos caste:
vult inter virum et mulierem esse pudicam dilectionem,
ut cum pudore, et verecundia, et quasi necessitate
sexus, reddat potius debitum viro quam ipsa
<pb n="0581C"/>
exigat ab eo, et opera liberorum ante oculos Dei et
angelorum perpetrare se credat: ita nec illa erubescet etiam secretum cubile, et noctis tenebras, et
clausum cubiculum suum, cum omnia patere Dei
oculis cogitarit. Filios autem ita diligunt, si eos in Dei
erudiant disciplina. Caeterum nolle eos contristare
docendo quae bona sunt, et libertatem tribuere peccandi
[ <hi>Al.</hi> peccati], non est amare filios, sed odisse.
Erudiantur quoque adolescentulae, ut domus habeant
diligentiam. Et quia poterat evenire, ut diligentia
domus cum austeritate regeretur, et per hoc
Apostoli praeceptum, matrona severior fieret in servulos:
ideo copulavit, <hi>benignas:</hi> ut tunc se crederet
mariti bene domum regere, si cum benignitate
imperet servulis, non in terrore. Necnon et <hi>subditas
viris suis:</hi> ne forte divitiis et nobilitate perflatae
Dei sententiae non meminerint, per quam subjectae
sunt viris. Ait quippe ad mulierem: <hi>Ad virum tuum
<pb n="0582A"/>
conversio tua; et ipse tui dominabitur <note>(Gen. III, 16)</note>
          </hi>.
In quo sanctae Scripturae consideranda prudentia
est: quia non viro hoc Dominus sit locutus, et dixerit: <hi>Dominaberis uxori tuae;</hi> 
 sed ipsi mulieri, ut
illi praemium relinqueret obsequelae, dum in potestate
ejus est, si Dei velit obedire praeceptis, servite
viro et marito esse subjecta, ut quodammodo esset
libera servitus, et dilectione plena, ideo serviens est
viro, dum eum metuit offendere. Etenim non est
creatus vir propter mulierem, sed mulier propter
virum. Et cum caput mulieris vir sit, caput autem
viri Christus: quaecumque <emph>719</emph> uxor non subjicitur
viro suo, hoc est capiti suo, ejusdem criminis
rea est, cujus et vir si non subjiciatur Christo capiti
suo. Verbum autem Domini blasphematur: vel dum
<pb n="0582B"/>
contemnitur Dei prima sententia, et pro nihilo ducitur:
vel Christi infamatur Evangelium, dum contra
legem fidemque naturae, ea quae Christiana est,
et ex Dei lege subjecta, viro imperare desiderat.
cum etiam gentiles feminae viris suis serviant communi
lege naturae.</p>
<p> <hi>
            <note>(Vers 6 seqq.)</note> Juvenes similiter exhortare, ut pudici
sint in omnibus: teipsum exemplum praebens bonorum
operum, in doctrina, in integritate et castitate,
in sermone sano et irreprehensibili: ut qui ex adverso
est, revereatur, nihil habens de nobis dicere mali.</hi> 
Sicut in eo quod supra praeceperat, dicens: <hi>Anus
similiter in habitu sancto,</hi> similitudinem anuum dixeramus,
ad senes esse referendam: ita nunc in eo quod
intulit: <hi>Juvenes similiter hortare, ut pudici sint,</hi> similitudinem
<pb n="0582C"/>
juvenum ad anus, et per anus ad senes
arbitramur aptandam: ut senum habeant sobrietatem,
et honesti sint et pudici, et sani in fide, et charitate,
et patientia. Anuum autem in habitus sanctitate [ <hi>Al.</hi> 
habitu sanctitatem], ut non sint accusatores, non vino
multo servientes, bene docentes, et caetera. Proprium
autem adolescentulorum hoc posuit, ut pudici sint in
omnibus, tam scilicet mente, quam corpore: tam
opere, quam cogitatione, ut nulla sit in adolescente
suspicio turpitudinis. Et licet quidam de Latinis
ita existiment legendum: <hi>Juvenes similiter hortare ut
pudici sint,</hi> et postea inferant, <hi>in omnibus teipsum
formam praebens bonorum operum:</hi> tamen sciamus, <hi>in omnibus,</hi> 
 ad superiora esse referendum, id est,
hortare ut pudici sint in omnibus. Sciendum quoque
est quod continentia non solum in carnis opere et
animi concupiscentia; sed in omnibus rebus necessaria
sit: ne honores indebitos appetamus: ne accendamur
<pb n="0583A"/>
avaritia: ne ulla passione superemur. <hi>Teipsum,</hi> 
 inquit, <hi>formam praebens bonorum operum.</hi> 
Nihil prodest aliquem exercitatum esse in dicendo,
et ad loquendum trivisse linguam, nisi plus exemplo
docuerit, quam verbo. Denique qui impudicus est, <emph>720</emph> 
 quamvis disertus sit, si ad castitatem audientes
cohortetur, sermo ejus infirmus est, et auctoritatem
non habet cohortandi. Et econtrario quamvis
sit rusticanus et tardus ad loquendum, si castus
fuerit, exemplo suo homines potest ad vitae similitudinem
impellere. Quod autem ait, <hi>in incorruptione,</hi> 
sic accipiendum, quod incorruptio proprie virginitatem
sonet. Denique qui virgines sunt, vulgo incorrupti
appellari solent; et qui virgines esse desierint,
corrupti nominantur; et dicimus, illa quae fuit olim
<pb n="0583B"/>
virgo, corrupta est. Unde et Titum existimo, priusquam
carnis opere occuparetur, Evangelio credentem
accepisse baptisma, et virginem permansisse,
et nunc ab Apostolo, ut in incorruptione formam
sui praebeat commoneri: quam quidem incorruptionem
 in Timotheo non videmus. Nam cum ei diceret: <hi>Nemo adolescentiam tuam contemnat; sed forma
esto fidelium</hi> 
 [Al. <hi>filiorum] in sermone, in conversatione,
in charitate, in fide, in castitate <note>(I Tim. IV, 12)</note>
          </hi>,
de incorruptione tacuit, et tantum posuit <hi>castitatem.</hi> 
Castitas autem et in coelibatu absque virginitate intelligi
potest. Nisi forte castitatem accipiamus in
mente, incorruptionem vero in corpore, juxta illud
quod alibi in virginis definitione scribitur: <hi>Ut sit sancta
corpore et spiritu <note>(I Cor. VII)</note>
          </hi>. Et ipse nunc consequenter
<pb n="0583C"/>
adjunxit: <hi>in doctrina, in incorruptione, in pudicitia.</hi> 
Possemus [ <hi>Al.</hi> possumus] et pudicitiam, et
incorruptionem etiam in doctrinae integritate interpretari:
nisi quod specialiter sequitur, <hi>sermone sano et irreprehensibili,</hi> 
proprium haberet super doctrinae institutione
praeceptum. Quod autem ait, <hi>sermone irreprehensibili,</hi> 
non quod ullus tantae facundiae et prudentiae
sit, ut a nemine reprehendatur (reprehenduntur
quippe et apostoli et evangelistae ab haereticis
et gentibus), sed quod nihil dignum reprehensione
dicat aut faciat, licet adversarii sint ad reprehendendum
parati. Et quia sunt multi non subditi,
vaniloqui et mentium deceptores, qui oderunt in portis
arguentem, et sermonem sanctum abominantur,
propterea exemplum nos in omnibus praebeamus in
<pb n="0583D"/>
doctrina, in integritate, <emph>721</emph> in pudicitia, in sermone
sano et irreprehensibili: ut adversarii vitae et
doctrinae nostrae sanitate perterriti, non audeant accusare,
hoc est, nihil verisimile in accusatione confingere.
Et revera usque hodie videmus nonnullos
in Ecclesiis (quamquam haec rara avis sit) tantae
gravitatis continentiaeque esse, ut etiam ab adversariis
habeant testimonium, et dicatur, vir magnus
<pb n="0584A"/>
est ille, et sanctae conversationis, probisque moribus,
nisi esset haereticus. Nemo est enim tam immoderatae
impudentiae, ut solis radios possit accusare
tenebrosos, et clarum lumen caligine noctis
offundere. Unde et Apostolus haec eadem praecavens
ait: <hi>Ut auferam occasionem his qui volunt occasionem <note>(II Cor. XI, 12)</note>
          </hi>.
Potest autem is qui ex adverso
est, et diabolus intelligi, qui accusator est fratrum nostrorum,
ut Joannes Evangelista praedicat: qui cum
nihil habuerit mali quod nobis objiciat, erubescit,
et criminator non poterit criminari. <hi>Diabolus</hi> autem
in Latina lingua <hi>criminatorem</hi> sonat.</p>
<p> <hi>
            <note>(Vers. 9, 10.)</note> Servi dominis suis subditi sint in
omnibus: sint placentes, non contradicentes, non furantes;
sed omnem fidem ostendentes bonam, ut doctrinam
<pb n="0584B"/>
Salvatoris nostri Dei ornent in omnibus.</hi> Quoniam
Dominus et Salvator noster, qui in Evangelio
ait: <hi>Venite ad me, omnes qui laboratis et onerati estis,
et ego reficiam vos <note>(Matth. XI, 28)</note>
          </hi>, nullam conditionem,
aetatem, sexum, a beatitudine arbitratur alienum:
propterea nunc Apostolus et servis praecepta
constituit, scilicet ut parti Ecclesiae membrisque
corporis Christi. Et quomodo superius senes, anus,
adolescentulas, juvenes, quid Titus erudire deberet
edocuit: ita nunc servis apta praecepta constituit.
Primum ut subditi sint dominis suis in omnibus. In
his autem omnibus, quae non sunt contraria Deo: ut
si dominus ea jubet quae non sunt adversa Scripturis
sanctis, subjiciatur servus domino. Sin vero contraria
praecipit, magis obediat spiritus, quam corporis
<pb n="0584C"/>
domino. Diligenter attendite quomodo congrua
personis praecepta decernat. <hi>Servi,</hi> inquit, <hi>dominis
suis subditi sint in omnibus <note>(Ephes. VI, 5)</note>
          </hi>. In alio loco
disputans de filiis, ait: <hi>Filii, obedite parentibus <note>(Coloss.
III, 20)</note>
          </hi>. Filios quippe decet parentibus obedire: servos
vero imperanti domino esse subjectos. Nec illud putemus <emph>722</emph> 
 esse contrarium, quod in alia Epistola: <hi>Mulieres,</hi> 
 ait, <hi>subjectae sint viris <note>(Ephes. V, 22; Coloss.
III, 18)</note>
          </hi>, et in hac subjectas viris suis asseruit
uxores, quasi eodem verbo et in servis, et in uxoribus
usus sit. Quodammodo enim maritus uxoris est
dominus. <hi>Ipse,</hi> inquit, <hi>dominabitur tui <note>(Genes. III,
16)</note>
          </hi>. Erat et Salvator subjectus parentibus suis <note>(Luc.
II)</note>, sed cum adhuc duodecim esset annorum, et
nihil differret a servo, Dominus omnium: necdum
<pb n="0584D"/>
enim ad perfectam viri aetatem quae posset haereditatem
capere, pervenerat. Sed et alibi de eo scriptum
est: <hi>Quia cum subjecta ei fuerint omnia, tunc ipse
filius subjicietur ei qui sibi subjecit omnia, ut sit Deus
omnia in omnibus <note>(I Cor. XV, 28)</note>
          </hi>. Subjicientur autem
ei omnia, cum dixerit, <hi>Dominus Domino meo, sede a
dextris meis, donec ponam inimicos tuos scabellum pedum
tuorum <note>(Ps. CIX, 1)</note>
          </hi>. In subjectis servis Dominus subjicitur.
<pb n="0585A"/>
Et quomodo pro nobis dicitur esse maledictum,
cum non sit maledictum, sed vera benedictio:
ita pro nobis, vel subjectus scribitur, vel non subjectus:
si aut subditi fuerimus Deo, aut non subditi.
Quidam hunc locum ita legunt: <hi>Servi dominis suis
subditi sint,</hi> et postquam huc usque distinxerint, inferunt, <hi>in omnibus placeant:</hi> 
 cum in Graeco alius sit
ordo lectionis, id est, <hi>servi dominis suis subditi sint in
omnibus;</hi> ut sequatur, <foreign xml:lang="greek">εὐαρέστους εἶναι</foreign>: quod nos licet
non plene, tamen ex parte aliqua interpretari possumus, <hi>ut complaceant sibi:</hi> 
 ne videlicet super conditione
sua videatur eis Dei iniqua sententia. Sed
quomodo pauper juxta mensuram suam salvari potest;
et mulier in sexus infirmitate a regno Dei non
excluditur, et omnis conditio secundum ordinem
<pb n="0585B"/>
suum beatitudinem capere potest: ita et servi complaceant
sibi quod servi sint: et non idcirco putent
Deo se servire non posse, quia subjecti sint hominibus;
sed in eo magis placere voluntati Dei, si et dominis
suis subditi fuerint in omnibus, et complacuerint
sibi in conditione sua; et quod deinceps
Apostolus praecipit exsequantur, ut non sint contradicentes,
non furantes. Vel maximum servorum
vitium est, dominis contradicere, et cum
aliquid jusserint, secum mussitare. Itaque Titum
commonet, ut per doctrinam sanam ab his
qui Christiani servi sunt, istiusmodi auferat passionem.
Si enim quae dominus <emph>723</emph> imperat necesse
habet servus implere: cur hoc ipsum non cum bona
faciat voluntate; sed et dominum offendat, et tamen
<pb n="0585C"/>
faciat quod jubetur: maxime cum et Deus ad
aquam contradictionis offensus sit? Et in alio loco
de murmurante populo loquatur: <hi>Desinat a me murmuratio
eorum, et non morientur <note>(Num. XIV)</note>
          </hi>. Post
contradictionem et aliud servorum vitium doctrina
Christi corrigat, <hi>ne fures sint.</hi> Fur autem non solum
in majoribus, sed etiam in minoribus judicatur. Non
enim id quod furto ablatum est, sed mens furantis
attenditur. Quomodo in fornicatione et adulterio,
non idcirco diversa sit fornicatio aut adulterium, si
pulchra, vel dives, deformis aut pauper, meretrix
vel adultera sit: sed qualiscumque illa fuerit, una
est fornicatio, vel adulterium. Ita et in furto, quantumcumque
servus abstulerit, furti crimen incurrit.
Unde et in Moysi lege fures nonnumquam septuplum,
<pb n="0585D"/>
nonnumquam quadruplum reddere compelluntur,
et interdum obtruncatur, interdum venditur
fur ipse pro furto, de quibus nuper vobis in Levitico
exposuisse me memini. Si autem hoc prohibetur
in servo, quanto magis in libero: ne aut judex rapiat,
aut miles non contentus stipendiis suis aliena
devastet? Pulchre quidam vir apprime gravis, cum
ei cujusdam judicis laudaretur integritas, et diceret
de eo ille qui laudabat, Non est fur: respondit, Optimum
servum faceret, si nec fugitivus esset: intantum
furti suspicio ab omni libero debet esse aliena.
Sint itaque servi subditi dominis suis in omnibus,
<pb n="0586A"/>
sint complacentes conditioni suae: ut non ferant aspere
servitutem, non contradicant dominis, non furentur,
et post haec in omnibus fidem bonam ostendant,
ut doctrinam Salvatoris Dei nostri ornent in
omnibus. Si enim apud carnales dominos in minimo
fideles fuerint, incipient eis apud Deum majora
committi. Ornat autem doctrinam Domini, qui ea
quae conditioni suae apta sunt, facit. Et e diverso
confundit eam, qui non est subjectus in omnibus,
cui conditio sua displicet, qui contradictor atque
fraudator in nullo fidem bonam ostendit. Quomodo
enim potest [ <hi>Al.</hi> poterit] fidelis esse in substantia
Dei, qui carnali domino fidem exhibere non potuit?</p>
<p> <emph>724</emph> <hi>
            <note>(Vers. 12 seqq.)</note> Illuxit enim gratia Dei
<pb n="0586B"/>
Salvatoris omnibus hominibus erudiens nos, ut abnegantes
impietatem et saecularia desideria, pudice, et
juste, et pie vivamus in hoc soeculo: exspectantes beatam
spem, et adventum gloriae magni Dei, et Salvatoris
nostri Jesu Christi: qui dedit semetipsum pro nobis,
ut nos redimeret ab omni iniquitate, et mundaret
sibi populum egregium, aemulatorem bonorum operum.</hi> 
Post catalogum doctrinae ad Titum, quid senes, quid
anus, quid adolescentulas et juvenes, quid ad extremum
servos erudire deberet, recte nunc intulit. <hi>Illuxit
enim gratia Dei Salvatoris omnibus hominibus.</hi> Non
est enim aliqua differentia liberi et servi, Graeci et
barbari, circumcisi, et habentis praeputium, mulieris
et viri: sed cuncti in Christo unum sumus, universi
ad Dei regnum vocamur, omnes post offensam
<pb n="0586C"/>
Patri nostro reconciliandi sumus; non per
merita nostra, sed per gratiam Salvatoris: vel quod
Dei Patris vivens et subsistens gratia ipse sit Christus:
vel quod Christi Dei Salvatoris haec sit gratia
· et non nostro merito salvati simus, secundum
illud quod in alio loco dicitur: <hi>Pro nihilo salvabis
eos <note>(Psal. LV, 8)</note>
          </hi>. Quae gratia omnibus hominibus
ideo illuxit, ut erudiret nos abnegantes impietatem
et saecularia desideria, pudice, et juste et pie vivere
in hoc saeculo. Quid sit autem abnegare impietatem,
et saecularia desideria, ex eo quod supra exposuimus, <hi>Deum confitentur se nosse, factis autem negant,</hi> 
 intelligi
posse confido, et per contraria disserta contraria. Saecularia
ergo desideria sunt, quae a mundi istius principe
suggeruntur: et cum sint saeculi, cum saeculi
<pb n="0586D"/>
hujus nube pertranseunt. Nos autem cum pudice et
juste, nec corpore scilicet, nec mente peccantes,
vixerimus in Christo, pie quoque vivemus in hoc
saeculo: quae pietas exspectat beatam spem, et adventum
gloriae magni Dei, et Salvatoris nostri Jesu
Christi. Sicut enim impietas magni Dei reformidat
adventum, ita secura de opere suo, et de fide illum
pietas praestolatur. Ubi est serpens Arius? ubi Eunomius
coluber? Magnus Deus Jesus Christus, Salvator
dicitur, non primogenitus omnis creaturae,
non Verbum Dei et sapientia; sed Jesus Christus:
<pb n="0587A"/>
quae vocabula assumpti hominis sunt. Neque vero alium
Jesum Christum <emph>725</emph> alium Verbum dicimus, ut nova
haeresis calumniatur: sed eumdem et ante saecula, et
post saecula, et ante mundum, et post Mariam: immo
ex Maria, magnum Deum appellamus Salvatorem
nostrum Jesum Christum, qui dedit semetipsum pro
nobis, ut pretioso sanguine suo nos redimeret ab
omni iniquitate, et mundaret sibi populum <foreign xml:lang="greek">περιούσιον</foreign>
(ita quippe habetur in Graeco) et bonorum operum
faceret aemulatorem. Saepe mecum considerans quid
sibi vellet verbum <foreign xml:lang="greek">περιούσιον,</foreign> et a sapientibus saeculi
hujus interrogans si forte alicubi legissent, numquam
invenire potui qui mihi quid significaret, exponeret.
Quamobrem compulsus sum ad vetus instrumentum
<pb n="0587B"/>
recurrere, unde arbitrabar et Apostolum
sumpsisse quod dixerat. Hebraeus enim ex Hebraeis,
et secundum legem Pharisaeus, utique id ponebat
in Epistola sua, quod in veteri Testamento
legisse se noverat. In Deuteronomio itaque reperi: <hi>Quoniam populus sanctus tu Domino Deo tuo, et in te
complacuit Domino Deo tuo; ut esses ei in populum</hi> <foreign xml:lang="greek">περιούσιον,</foreign>
 <hi>ex omnibus populis qui sunt super faciem
terrae <note>(Deut. VII, 6)</note>
          </hi>. Et in centesimo tricesimo quarto
Psalmo, ubi nos habemus, <hi>Psallite nomini ejus, quoniam
suave est: quoniam Jacob elegit sibi Dominus,
<pb n="0588A"/>
Israel in possessione sibi <note>(Ps. CXXXIV, 3, 4)</note>
          </hi>: pro eo
quod est, <hi>in possessione,</hi> in Graeco scriptum est, <foreign xml:lang="greek">εἰς
περιουσιασμὸν,</foreign> quod quidem <emph>726</emph> Aquila et quinta
Editio, <foreign xml:lang="greek">εἰς περιούσιον</foreign> expresserunt. Septuaginta vero
et Theodotio, <foreign xml:lang="greek">περιουσιασμὸν</foreign> transferentes, commutationem
syllabae fecere, non sensus. Symmachus
igitur pro eo quod est in Graeco <foreign xml:lang="greek">περιούσιον,</foreign> in Hebraeo,
 SGOLLA ( ), expressit <foreign xml:lang="greek">ἐξαίρετον,</foreign> id est, <hi>egregium,</hi> 
 vel <hi>praecipuum:</hi> pro quo verbo in alio volumine
Latino sermone utens, <hi>peculiarem</hi> interpretatus
est. Recte igitur Christus Jesus, magnus Deus
noster atque Salvator, redemit nos sanguine suo, ut
sibi Christianum populum peculiarem faceret, qui peculiaris
tunc esse posset, si bonorum operum aemulator
existeret. Unde et illud quod in Evangelio
<pb n="0588B"/>
secundum Latinos interpretes scriptum est: <hi>Panem
nostrum quotidianum da nobis hodie <note>(Matth. VI, 11)</note>
          </hi>,
melius in Graeco habetur <hi>panem nostrum</hi> <foreign xml:lang="greek">ἐπιούσιον,</foreign>
id est, <hi>praecipuum, egregium, peculiarem,</hi> eum videlicet
qui de coelo descendens, ait: <hi>Ego sum panis qui
de coelo descendi <note>(Joan. VI, 5)</note>
          </hi>. Absit quippe ut nos,
qui in crastinum cogitare prohibemur, de pane isto
qui post paululum concoquendus et abjiciendus est
in secessum, in prece Dominica rogare jubeamur.
Nec multum differt inter <foreign xml:lang="greek">ἐπιούσιον</foreign> et <foreign xml:lang="greek">περιούσιον</foreign>: praepositio
enim tantummodo est mutata, non verbum.
<pb n="0589A"/>
Quidam <foreign xml:lang="greek">ἐπιούσιον</foreign> existimant in oratione Dominica
panem dictum, quod super omnes <foreign xml:lang="greek">οὐσίας</foreign> sit, hoc
est, super universas substantias. <emph>727</emph> Quod si accipitur,
non multum ab eo sensu differt quem exposuimus.
Quidquid enim egregium est et praecipuum,
extra omnia est, et super omnia.</p>
<p> <hi>
            <note>(Vers. 15.)</note> Haec loquere et exhortare, et increpa
cum omni imperio.</hi> Tria posuit, <hi>loquere, exhortare, et
increpa.</hi> Et quidem in eo quod ait, <hi>loquere,</hi> ad doctrinam
videtur esse referendum. Quod vero intulit, <hi>exhortare,</hi> 
 id est, <foreign xml:lang="greek">παρακάλει,</foreign> aliud quoddam in Graeco
significat quam in Latino: <foreign xml:lang="greek">παράκλησις</foreign> quippe magis <hi>consolationem</hi> 
 quam <hi>exhortationem</hi> sonat. Hoc verbum
et superius de adolescentibus est locutus: <hi>Juvenes
similiter consolare, pudicos esse in omnibus.</hi> De
<pb n="0589B"/>
quo nos in suo loco ita ut in Latino legitur, quasi <hi>exhortare</hi> 
 scriptum esse, expressimus. Consolatur
igitur audientem, qui dicit: <hi>Rogamus pro Christo,
reconciliamini Deo <note>(I Cor. V, 20)</note>
          </hi>, et seipsum humiliat
et subjicit, ut lucrifaciat quem consolatur. Quod
vero tertium est, <hi>increpa,</hi> consolationi mihi videtur
esse contrarium, ut quicumque consolationem
contempserit, increpatione sit dignus, et mereatur
audire: <hi>Obliti estis consolationis, quae vobis ut filiis
loquitur.</hi> Ad Timotheum quoque alteram consolationem,
et increpationem alteram legimus, dicente
Apostolo: <hi>Insta opportune, importune, argue, increpa,
consolare <note>(II Tim. IV, 2)</note>
          </hi>. Et ibi quidem increpatio
ante assumitur, et postea consolatione severitas
temperatur. Hic vero ante vult discipulos consolari,
<pb n="0589C"/>
et si non profecerint consolando, tunc corripi,
et corripi cum omni imperio. Sic enim intelligo
hoc quod dictum est: <hi>Increpa cum omni imperio,</hi> 
ut specialiter ad increpationem, et non ad duo superiora
in commune referatur. Neque enim convenit
dicere, consolare cum omni imperio, et loquere cum
omni imperio, sed tantummodo, increpa cum omni
imperio.</p>
<p> <hi>Nemo te contemnat.</hi> Existimet aliquis hoc ipsum
nunc ad Titum scribi quod ad Timotheum dictum
est: <hi>Nemo adolescentiam tuam contemnat <note>(I Tim. IV,
14)</note>
          </hi>. Nos vero juxta Graeci sermonis differentiam,
aliud putamus significare <foreign xml:lang="greek">περιφρονείτω,</foreign> quod hic scribitur,
et aliud <foreign xml:lang="greek">καταφρονείτω,</foreign> quod ad Timotheum dictum
est, <emph>728</emph> et praepositiones <foreign xml:lang="greek">περὶ,</foreign> vel <foreign xml:lang="greek">κατὰ,</foreign> sensum
<pb n="0589D"/>
facere diversum. Quod autem non fortuito, et
ut libet, Paulus apostolus, non solum nominibus et
verbis, verum etiam praepositionibus diversis utatur
pro varietate causarum, perspicuum fieri poterit ex
eo quod ait: <hi>Mulier enim ex viro, vir vero per mulierem <note>(II Cor. XI, 12)</note>
          </hi>.
Et alibi: <hi>Quia ex eo et per eum
et in ipso sunt omnia <note>(Rom. XI, 36)</note>
          </hi>. Nec non et illud, <hi>Paulus apostolus non ab hominibus, neque per
<pb n="0590A"/>
hominem 
 <note>(Galat. I, 1)</note>
          </hi>. Existimamus itaque <foreign xml:lang="greek">καταφρόνησιν</foreign>
ad contemptum proprie pertinere, vel cum
quis inter eculeum laminasque distentus, contemnit
dolorem, et nec judicis comminationem, nec circumstantis
populi fremitum pertimescit: sed pro
confessione martyrii, universa supplicia contemnit
et despicit. Econtrario autem est et malus contemptus,
de quo et Abacuc, Spiritu sancto in se loquente,
testatur: <hi>Videte contemptores: et inspicite et
admiramini mirabilia, et disperdimini <note>(Abac. I, 5)</note>
          </hi>.
Juxta quod ad Timotheum quoque scriptum diximus: <hi>Nemo adolescentiam tuam contemnat 
 <note>(I Tim.
IV, 12)</note>
          </hi>, id est, Nolo te talem exhibeas ut possis ab
aliquo merito contemni. <foreign xml:lang="greek">Περιφρόνησις</foreign> autem illud sonat,
sicut Stoici tamen asserunt, qui distinguunt inter
<pb n="0590B"/>
verba subtiliter, cum qui confidens sibi, se alio
esse meliorem, despicit eum quem inferiorem putat,
et super, id est, plus sapiens, humiliorem existimat
dignum esse contemptu. Tale quid intumescens superbiae
vanitate, et coelum ipsum, solemque despiciens
apud Graecos quidam dixisse deluditur: <foreign xml:lang="greek">Ἀεροβατῶ καὶ περιφρονῶ τὸν ἥλιον,</foreign>
 quod nos Latine
possumus dicere, <hi>Scando per aerem, et pluris me novi esse novi
esse quam solem.</hi> <foreign xml:lang="greek">Περιφρόνησις</foreign> ergo, quae nunc ad
Titum ponitur, illum sensum habet: Nemo eorum
qui in Ecclesiis sunt, te segniter agente sic vivat, ut
se putet esse meliorem. Qualis enim aedificatio erit
discipuli, si se intelligat magistro esse majorem?
Unde non solum episcopi, presbyteri et diaconi debent
magnopere providere ut cunctum populum cui
<pb n="0590C"/>
praesident, conversatione et sermone praecedant:
verum et inferior gradus, exorcistae, lectores, aeditui,
et omnes omnino qui domui Dei serviunt. Quia
vehementer Ecclesiam Christi <emph>729</emph> destruit, meliores
laicos esse quam clericos.</p>
<p> <hi>
            <note>(Cap. III.--Vers. 1, 2)</note> Admone illos principibus
et potestatibus subditos esse, obedire: ad omne opus
bonum paratos esse: neminem blasphemare, non litigosos
esse: esse modestos, omnem ostendentes mansuetudinem
ad omnes homines.</hi> Tale quid et ad Romanos
scribitur: <hi>Omnis anima potestatibus superioribus
subdita sit. Non est enim potestas nisi a Deo <note>(Rom.
XIII, 1)</note>
          </hi>. Quod quidem praeceptum, et hic, et ibi propterea
puto editum, quia Judae Galilaei per illud
tempus dogma adhuc vigebat, et habebat plurimos
<pb n="0590D"/>
sectatores, cujus et in Actibus Apostolorum fit mentio,
Scriptura referente: <hi>Ante hos enim dies surrexit
Theodas, dicens, quemdam se esse magnum: cui appositi
sunt viri quasi tria millia <note>(Actor. V, 36)</note>
          </hi>; et, <hi>post hunc surrexit in diebus census Judas Galilaeus:</hi> 
qui inter caetera hoc quasi probabile proferebat ex
Lege, nullum debere Dominum nisi solum Deum
vocari: et eos qui ad templum decimas deferrent,
<pb n="0591A"/>
Caesari tributa non reddere. Quae haeresis intantum
creverat, ut etiam Pharisaeorum et multam partem
populi conturbaret: ita ut ad Dominum quoque
nostrum referretur haec quaestio: <hi>Licet Caesari dare
tributum, an non <note>(Mat. XXII, 17)</note>
          </hi>? Quibus Dominus
prudenter, cauteque respondens ait: <hi>Reddite quae
sunt Caesaris, Caesari: et quae sunt Dei, Deo <note>(Ibid.,
21)</note>
          </hi>. Cui responsioni Paulus apostolus congruens,
docet principatibus et potestatibus credentes debere
esse subjectos. <foreign xml:lang="greek">Ἀρχαὶ</foreign> quippe quae leguntur in Graeco,
magis <hi>principatus</hi> quam <hi>principes</hi> sonant: et
ipsam significant potestatem, non eos qui in potestate
sunt homines. Sed quia dixerat, <hi>Admone illos,
principatibus et potestatibus subditos esse:</hi> poterat his
qui tormenta formidant, occasio ad negandum dari:
<pb n="0591B"/>
juxta Apostoli dictum se assererent principatibus et
potestatibus esse subjectos, et facere quod juberent;
propterea subjecit: <hi>Obedire ad omne opus bonum.</hi> Si
bonum est quod praecipit imperator et praeses, jubentis
obsequere voluntati. Sin vero malum, et
contra Deum sapit: responde ei illud de Actibus
apostolorum: <hi>Obedire oportet Deo magis quam hominibus <note>(Act. V, 29)</note>
          </hi>.
Hoc ipsum et de servis intelligamus
apud dominos, et de uxoribus apud viros, et
de filiis apud parentes, quod in illis tantum debeant
dominis, viris, parentibus esse <emph>730</emph> subjecti, quae
contra Dei mandata non veniunt. Quod vero sequitur: <hi>Paratos esse,</hi> 
 dupliciter legendum, ut vel subaudiatur,
ad omne opus bonum paratos esse: vel
certe cum superioribus copulato hoc quod ait, <hi>obedire
<pb n="0591C"/>
ad omne opus bonum,</hi> et hucusque finito, quasi
aliud proprium et speciale praeceptum sit, <hi>paratos
esse,</hi> juxta illud quod in Levitico scriptum est: <hi>Hircum
qui emittitur maledicta populi sustinentem, tradi in
manus hominis parati <note>(Levit. XVI, 21)</note>
          </hi>. Si quis ergo
paratus est, ut <foreign xml:lang="greek">ἀποπομπαῖον</foreign> teneat, et educat [ <hi>Al.</hi> 
deducat] illum in desertum, et ibi eum disperdat, et
quantum in se est, sorte maledictionis exterminet,
is cum obedierit, omni operi bono etiam paratus
erit. Potest autem et aliter accipi, <hi>paratos esse:</hi> ut
omnia quaecumque evenire possunt, sibi in animo
 praefigurent: et cum acciderint, nihil quasi novum
sustineant, sed eis praeparata sint omnia. <hi>Neminem</hi> 
quoque, <hi>blasphemare,</hi> non simpliciter accipitur. Nec
enim ait, neminem hominem blasphemare: sed absolute,
<pb n="0591D"/>
neminem: non angelum, non aliquam creaturam
Dei. Omnia quippe quae a Deo facta sunt,
valde bona sunt. <hi>Quando Michael archangelus cum
diabolo disputabat de Moysi corpore, non fuit ausus
inferre judicium blasphemiae, sed dixit, imperet tibi
Deus <note>(Jud. IX)</note>
          </hi>. Si igitur Michael non fuit ausus diabolo,
et certe maledictione dignissimo, judicium
inferre blasphemiae: quanto magis nos ab omni
maledicto puri esse debemus? Merebatur diabolus
maledictum: sed per archangeli os blasphemia exire
non debuit. Relege veteres libros, et vide quae
<pb n="0592A"/>
tribus in mente Garizin constitutae sint, ut benedicerent
populo, et quae in monte altero, ut maledicerent.
Ruben, qui maculaverat thorum parentis, et
Zabulon novissimus filius Liae, et ancillarum liberi,
in monte Ebal [ <hi>Al.</hi> Eliel] ponuntur, ut maledicant
eis qui maledictione sunt digni <note>(Deut. XXVII)</note>. Longum
est si nunc enumerem quomodo Jacob, qui ad
benedictionem vocaverat filios <note>(Genes. XLIX, 1)</note>, dicens: <hi>ut benedicam vobis,</hi> 
 postea quasi in benedictione
consociet, <hi>maledictus furor eorum, quia procax:</hi> 
et ipse Dominus loquatur in Genesi: <hi>Maledicta
terra in operibus tuis <note>(Gen. III, 17)</note>
          </hi>. Hoc nunc
tantum dixisse sufficiat, quod blasphemare Christi
discipulos non oportet: nec quod additur, <hi>esse litigiosos.</hi> <emph>731</emph> 
 Si enim sumus filii pacis, et volumus
<pb n="0592B"/>
super nos pacem requiescere, et accessimus ad Jerusalem
coelestem, quae ex pace nomen accepit, cum
his qui oderunt pacem, habeamus pacem: et quantum
in nobis est cum omnibus hominibus pacati
simus: non solum cum modestis, sed etiam cum
rixosis; quia nulla virtus est ferre mansuetos: locumque
demus irae, omnem ostendentes mansuetudinem
ad omnes homines: non quod vanae gloriae
desiderio nos esse mansuetos omnibus hominibus
ostendere debeamus: sed dum omnes ferimus, et
injuriae vicem non rependimus, ipsa opera notiora
universis fiant. Potest aliquis ob jactantiam et opinionem
vulgi auramque popularem simulare apud
quosdam mansuetudinem, et fingere bonitatem. Sed
ubi non est vera et genuina et solida mansuetudo,
<pb n="0592C"/>
nescio an eum esse mansuetum possit omnibus persuaderi.</p>
<p> <hi>
            <note>(Vers. 3 seqq.)</note> Fuimus enim aliquando et nos
stulti, inobedientes, errantes, servientes desideriis et
voluptatibus variis, in malitia et in invidia agentes,
odiosi, odientes alterutrum. Cum autem bonitas et
humanitas illuxit Salvatoris nostri Dei: non ex operibus
justitiae, quae fecimus nos; sed secundum misericordiam
suam salvavit nos, per lavacrum regenerationis
et renovationis Spiritus sancti, quem effudit super
nos opulenter per Jesum Christum Salvatorem
nostrum, ut justificati illius gratia, haeredes efficiamur
secundum spem vitae aeternae.</hi> Quaerat aliquis quomodo
Paulus fuerit stultus, incredulus, errans, et
serviens variis desideriis et voluptatibus in malitia,
<pb n="0592D"/>
et in invidia, odiosus, et odiens, antequam Salvatoris
nostri bonitas atque clementia per lavacrum
secundae regenerationis eum salvum faceret: non
ex justitiae operibus quae fecerat, sed ex misericordia
sua, effuso abundanter et large super apostolos
atque credentes per Jesum Christum Spiritu sancto:
ut haereditatem gratiae consecuti, spem vitae in perpetuum
possiderent. Et certe legimus eum secundum
justitiam quae in Lege est sine querela fuisse
circumcisum octava die <note>(Philipp. III, 5)</note>: Hebraeum
ex Hebraeis, secundum Legem Pharisaeum, de tribu
<pb n="0593A"/>
Benjamin, eruditum ad pedes Gamalielis, et ab
infantia sacris Litteris institutum <note>(Actor. XXII)</note>. Ad
quod respondetur, <emph>732</emph> Judaeos qui ante adventum
Salvatoris et passionem ejus, et resurrectionem in
Lege versati sunt, licet non plenam, attamen aliqua
ex parte habuisse justitiam: sicut Simeon quoque et
Anna prophetissa in templo Dei serviens est reperta.
Postquam vero populus conclamavit, <hi>Crucifige, crucifige
eum; non habemus regem nisi Caesarem <note>(Joan.
XIX, 15)</note>
          </hi>: et: <hi>Sanguis ejus super nos, et super filios
nostros <note>(Mat. XXV, 27)</note>
          </hi>, et ablatum est ab eis regnum
Dei, et traditum genti facienti fructus ejus: ex eo
tempore qui in Christum non credidit, fuit stultus,
errabundus, incredulus, et serviens variis voluptatibus.
An non nobis [ <hi>Al.</hi> vobis] videtur Paulus fuisse
<pb n="0593B"/>
stultus, quando habebat zelum Dei, sed non secundum
scientiam; et persequebatur Ecclesiam: et
lapidantium Stephanum vestimenta servabat? cum
in tantum odii contra Salvatorem instigatus exarserit,
ut litteras a sacerdotibus acciperet, pergens
Damascum ad eos qui in Christum crediderant vinciendos?
Aut ullas poterat habere virtutes sine virtute
Dei Christi Jesu, aut aestuantem flammam restinguere
voluptatum, cum non esset templum Dei?
Quae autem major potest esse malitia et invidia,
quam contra absentes epistolas sumere, et ubique
Christi vastare discipulos; nolle ipsum salvum fieri:
et caeteris qui salvi esse poterant, invidere: odisse
Christianos et consequenter ab omnibus odium
promereri? Quis autem major error, et in obedientia,
<pb n="0593C"/>
et vecordia, quam postquam respiravit dies, et praeterierunt
umbrae, Legem abolitam velle servare, et
dicere: <hi>Ne attrectaveris, ne contigeris, ne gustaveris,</hi> 
et apparente solido cibo et virili, infantiae lacte cupere
 potari? Diligentius attendamus, et inveniemus
in praesenti capitulo manifestissimam Trinitatem.
Benignitas quippe atque clementia Salvatoris nostri
Dei, non alterius quam Dei Patris, per lavacrum
regenerationis, et renovationem Spiritus sancti,
quem effudit super nos abunde per Jesum Christum
Salvatorem nostrum, justificavit nos in vitam
aeternam. Salus credentium, mysterium Trinitatis
est. Alii hunc locum ita intelligunt, ut non de Paulo
et apostolis, sed sub apostolorum persona, de aliis
dictum putent: ut quomodo sub persona sua, et
<pb n="0593D"/>
Apollo, et Cephae de dissensione et schismate, quod
arguebat in Corinthiis <emph>733</emph> est locutus: ita etiam
in praesenti loco, se et apostolos nominans, omnes
qui in Christo crediderant, quales fuerint ante regenerationem
lavacri vitalis, ostenderit. Simul autem
et humilitas ejus est admiranda, quod qui omnem
humilitatem [ <hi>Al.</hi> utilitatem] justitiamque Legis
quasi quisquilias et purgamenta contempsit, recte se
sine Christo vitiis omnibus servisse memorarit.</p>
<p> <hi>
            <note>(Vers. 8.)</note> Fidelis sermo, et de his volo te confirmare</hi> 
[Al. <hi>affirmare], ut curam habeant bonis operibus praeesse
qui credunt in Domino. Haec bona sunt, et utilia
<pb n="0594A"/>
hominibus.</hi> Hoc quod ait, <hi>fidelis sermo,</hi> ad superiora
jungendum est, in quibus praemiserat, <hi>ut justificati
ipsius gratia, haeredes efficiamur secundum spem vitae
aeternae.</hi> Dignus enim fide super haereditate Dei sermo,
et super spe vitae aeternae. Unde oportet de his
non dubium, non timentem et ipsum credere, et ut
credant caeteri, confirmare, non solum autem hoc,
sed et hoc eum caeteris his, qui voluerint credere,
confirmandum est: quapropter ait: <hi>et de his volo te
confirmare.</hi> Qui autem ista vere esse crediderint, necesse
est curam habeant bonorum operum, per quae
haereditas Dei, et spes vitae praeparatur aeternae. Et
pulchre ut majorem fidem faceret, non dixit, qui
credunt hominibus, sed qui credunt Deo. Necesse
est enim, ut curam bonorum operum habeant, quae
<pb n="0594B"/>
adimpleta, et omni studio perpetrata, sunt bona
utiliaque credentibus.</p>
<p> <hi>
            <note>(Vers. 9.)</note> Stultas autem quaestiones, et genealogias,
et contentiones, et pugnas quae veniunt ex Lege, devita:
Sunt quippe inutiles et vanae.</hi> Quia multiplices et diversae
sunt quaestiones, propterea Salomon de his
qui quaerunt Deum, locutus est, dicens: <hi>Recte autem
quaerentes eum, invenerunt pacem <note>(Prov. VIII, 35)</note>
          </hi>. Qui
igitur Deum non recte quaerunt, pacem invenire non
possunt. Plurima exempla sunt quaerentium non recte
Deum. Judaei prave quaerunt Deum, sperantes se eum
invenire posse sine Christo. Haeretici, vano sermonum
strepitu concrepantes, quaerunt quem invenire non
possunt. Philosophi quoque et barbari de Deo varia
sentientes, quaesierunt Deum. Sed quia non recte
<pb n="0594C"/>
quaesierunt, fuerunt eorum fatuae quaestiones, putantium
Deum humanis sensibus posse comprehendi.
Ab his igitur Paulus nos revocat quaestionibus. Caeterum
ad sapientes, et quae Scripturarum auctoritate <emph>734</emph> 
 sunt fultae, magis cohortatur et provocat,
praeceptorum non nescius Salvatoris, in quibus ait: <hi>Quaerite et invenietis, pulsate et aperietur vobis, petite
et dabitur vobis. Omnis enim qui quaerit invenit</hi> 
 [Al. <hi>inveniet], et qui petit accipit</hi> 
 [Al. <hi>accipiet], et qui pulsat
aperietur ei <note>(Luc. XI,)</note>
          </hi>; modo non sit corpus nostrum
subditum peccatis, et ingredietur in nos sapientia.
Exerceatur sensus, mens quotidie divina
lectione pascatur: et quaestiones nostrae stultae non
erunt quaestiones. Quod autem ait: <hi>Genealogias et
contentiones et rixas, quae veniunt ex Lege, devita,</hi> 
<pb n="0594D"/>
proprie pulsat Judaeos, qui in eo se jactant et putant
Legis habere notitiam, si nomina teneant singulorum:
quae quia barbara sunt, et etymologias eorum
non novimus, plerumque corrupte proferuntur a nobis.
Et si forte erraverimus [ <hi>Al.</hi> erravimus] in accentu,
in extensione et brevitate syllabae, vel brevia
producentes, vel producta breviantes, solent irridere
nos imperitiae, maxime in aspirationibus et quibusdam
cum rasura gulae litteris proferendis. Hoc autem
evenit quod LXX interpretes, per quos in Graecum
sermonem Lex divina translata est, specialiter HETH litteram et AIN, et caeteras istiusmodi (quia cum duplici
<pb n="0595A"/>
aspiratione in Graecam linguam transferre non
poterant) aliis litteris additis expresserunt. Verbi
causa, ut <hi>Rahel, Rachel</hi> dicerent: et <hi>Jeriho, Jericho:</hi> 
et <hi>Hebron, Chebron:</hi> et <hi>Seor, Segor:</hi> in aliis vero
eos conatus iste deficit [ <hi>Al.</hi> defecit]. Nam nos et
Graeci unam tantum litteram <hi>s,</hi> habemus, illi vero
tres, SAMECH, SADE, et SIN: quae diversos sonos possident. <hi>Isaac</hi> 
 et <hi>Sion</hi> per SADE scribitur: <hi>Israel</hi> per
SIN, et tamen non sonat hoc quod scribitur. <hi>Seon,</hi> 
rex Amorrhaeorum, per SAMECH litteram et pronuntiatur
et scribitur. Si igitur a nobis haec nominum et
linguae idiomata, ut videlicet barbara, non ita fuerint
expressa, ut exprimuntur, ab Hebraeis, solent cachinnum
attollere, et jurare se penitus nescire quod
dicimus. Unde et nobis curae fuit omnes veteris Legis
<pb n="0595B"/>
libros, quos vir doctus Adamantius in Hexapla digesserat,
de Caesariensi bibliotheca descriptos, ex
ipsis authenticis emendare, in quibus et ipsa Hebraea
propriis sunt characteribus verba descripta; et Graecis
litteris tramite expressa vicino. Aquila etiam et Symmachus,
Septuaginta quoque et Theodotio suum ordinem
tenent. Nonnulli <emph>735</emph> vero libri et maxime
hi qui apud Hebraeos versu compositi sunt, tres alias
editiones additas habent: quam quintam, et sextam,
et septimam translationem vocant: auctoritatem sine
nominibus interpretum consecutas. Haec immortale
illud ingenium suo nobis labore donavit, ut non magnopere
pertimescamus supercilium Judaeorum; solutis
labiis, et obtorta lingua, et stridente saliva, et
rasa fauce gaudentium. Est et illis alia occasio superbiae,
<pb n="0595C"/>
quoniam sicut nos qui Latini sumus, Latina
nomina et origines de lingua nostra habentia [ <hi>Al.</hi> 
trahentia], facilius memoriae tradimus: ita illi a
parva aetate, vernacula sui sermonis vocabula penitissimis
[ <hi>Al.</hi> peritissimis] sensibus imbiberunt: [ <hi>Al.</hi> 
imbuerunt [et ab exordio Adam usque ad extremum
Zorobabel, omnium generationes ita memoriter velociterque
percurrunt, ut eos suum, putes referre
nomen. Hoc nos qui aut alias litteras didicimus, aut
certe sero credidimus in Christum, aut etiam si infantes
sumus Ecclesiae mancipati, magis Scripturarum
sensum quam verba sectamur: si forte non ita [ <hi>Al.
tacet</hi> ita] novimus, putant se in nominibus referendis,
et in supputatione annorum, et in nepotibus et abnepotibus,
avis, proavis, et atavis, doctiores. Audivi
<pb n="0595D"/>
ego quemdam de Hebraeis, qui se Romae in Christum
credidisse simulabat, de genealogiis Domini nostri
Jesu Christi, quae scripta sunt in Matthaeo, et Luca
facere quaestionem; quod videlicet a Salomone usque
ad Joseph, nec numero sibi, nec vocabulorum aequalitate
consentiant: qui cum corda simplicium
<pb n="0596A"/>
pervertisset quasi ex adytis et oraculo deferebat
quasdam, ut sibi videbatur, solutiones, cum magis
debuerit justitiam et misericordiam, et dilectionem
Dei quaerere, et post illa, si forte occurrisset, de
nominibus et numeris disputare. Satis forsitan de
Hebraeorum supercilio et plusquam necesse fuerit
dixerimus: sed occasio nobis data est, de genealogiis
et contentione et rixis, quae ex Lege veniunt,
disserendi. Dialectici, quorum Aristoteles princeps
est, solent argumentationum retia tendere, et vagam
rhetoricae libertatem <emph>736</emph> in syllogismorum
spineta concludere. Hi ergo qui in eo totos dies et
noctes terunt, ut vel interrogent, vel respondeant,
vel dent propositionem, vel accipiant, assumant,
confirment, atque concludant, quosdam contentiosos
<pb n="0596B"/>
vocant, qui ut libet, non ratione, sed stomacho disputent
litigantium. Si igitur illi hoc faciunt, quorum
proprie ars contentio est, quid debet facere Christianus
nisi omnino fugere contentionem? Rixae quoque
legales penitus respuendae sunt, et Judaeorum
stultitiae relinquendae. Sunt enim inutiles et vanae,
quae tantum speciem scientiae habent: caeterum nec
dicentibus, nec audientibus prosunt. Quid enim mihi
prodest scire quot annos vixerit Mathusalem, quoto
aetatis suae anno Salomon sortitus sit conjugem, ne
forsitan Roboam undecimo aetatis illius anno natus
esse credatur? et multa istiusmodi, quae aut difficile
est invenire propter librorum varietatem, et
(dum paulatim de inemendatis inemendata scribuntur)
errores inolitos: aut etiam si inveniremus magno
<pb n="0596C"/>
studio et labore, nihil profutura cognovimus.
Frequenter accidit ut habeamus pugnas Legis, non
ob desiderium veritatis; sed ob jactantiam gloriae,
dum apud eos qui audiunt, docti volumus aestimari:
aut certe ex hoc rumusculo turpia sectamur lucra:
Quid enim prodest spumantibus labiis, et latratu
garrire canum: cum simplex et moderata responsio
aut possit te placare si vera est, aut si falsa, leniter
et placabiliter emendari?</p>
<p> <hi>
            <note>(Vers. 10, 11.)</note> Haereticum hominem post unam et
alteram correptionem devita: sciens quod subversus
est ejusmodi, et delinquit qui est a semetipso damnatus.</hi> 
Nomen haereseos, et in Epistola ad Corinthios
ponitur: <hi>Oportet enim et haereses in nobis esse, ut
probati quique manifesti fiant <note>(I Cor. XI, 19)</note>
          </hi>. Et
<pb n="0596D"/>
ad Galatas inter carnis opera numeratur: <hi>Manifesta
autem sunt opera carnis: quae sunt fornicatio,
immunditia, luxuria, idololatria, veneficia, inimicitiae,
contentiones, aemulationes, irae, rixae,
dissentiones, haereses, invidiae, ebrietates, comessationes,
et caetera his similia, quae praedico vobis sicut</hi> 
<pb n="0597A"/> <emph>737</emph> 
 <hi>praedixi: quoniam qui haec agunt, regnum Dei
non possidebunt <note>(Gal. V, 19 seqq.)</note>
          </hi>. In quibus diligenter
est observandum, quod quomodo caetera vitia, quae
inter carnis opera numerata sunt, excludunt nos
[ <hi>Al.</hi> excluduntur] a regno Dei: ita etiam nobis haereses
auferant regnum Dei; et non interest quomodo
quis, dum tantum excludatur a regno. Quod autem
magis mirum sit etiam illud de Actibus apostolorum
videtur esse relegendum, fidem nostram in Christum,
et Ecclesiasticam disciplinam, jam tunc a perversis
hominibus haeresim nuncupatam. <hi>Nos enim,</hi> inquiunt
Judaei ad apostolum Paulum, <hi>nec litteras a te
accepimus de Judaea</hi> [Al. <hi>de te . . . a Judaea], nec veniens
quis de fratribus annuntiavit nobis, aut locutus
est aliquis de te in malum. Petimus autem, ut audiamus
<pb n="0597B"/>
a te quid sentias: de haeresi enim ista notum est nobis,
quia ubique ei contradicitur <note>(Act. XXVIII, 21, 22)</note>
          </hi>. Et
licet nomen haereseos Mileti non dicatur, a Paulo
tamen opera nominantur, loquente ad presbyteros
Ecclesiae: <hi>Ego scio quoniam venient post abscessum
meum lupi graves in vos, non parcentes gregi: et ex
vobis ipsis consurgent viri loquentes perversa, ut abducant
discipulos post se <note>(Act. XX, 29, 30)</note>
          </hi>. Haec in
transitu dicta sint, ubi et alibi haeresis appelletur.
Nunc ipsum nomen videtur plenissime ventilandum.
Haeresis Graece ab electione dicitur, quod scilicet
unusquisque id sibi eligat quod ei melius esse videatur.
Philosophi quoque Stoici, Peripatetici, Academici,
Epicurei, illius vel illius haereseos appellantur.
Superfluum est ire per singula, et Marcionem, Valentinum,
<pb n="0597C"/>
Apellem, Ebionem, Montanum, et Manichaeum
cum suis enumerare dogmatibus: cum perfacile
sit unicuique cognoscere quibus singuli ducantur
erroribus. Arius et Eunomius, et novae auctor
haereseos, utinam tam noti non essent, minus forsitan
plurimos decepissent! Haereticum igitur hominem
post unam correptionem, sive ut in Graeco melius
habetur, <foreign xml:lang="greek">νουθεσίαν,</foreign> devita: <foreign xml:lang="greek">νουθεσία</foreign> autem <hi>commonitionem</hi> 
magis et <hi>doctrinam</hi> absque increpatione
significat. Legitur in Latinis codicibus (quod verum
Papa quoque Athanasius approbabat): <hi>Post unam et
alteram correptionem;</hi> quod scilicet non sufficiat
tantum semel eum corripi, vel commoneri qui aliquo
sit depravatus errore: sed et secunda sit ei <emph>738</emph> adhibenda
doctrina, ut in ore duorum aut trium testium
<pb n="0597D"/>
stet omne verbum. Quare autem post primam et secundam
correptionem devitandus sit, reddit causas
dicens: <hi>quod subversus est ejusmodi, et peccat cum
sit a semetipso damnatus.</hi> Qui enim semel bisque
correptus, audito errore suo, non vult corrigi, errare
existimat corrigentem: et econtrario se ad pugnas
et jurgia verborum parans, eum vult lucrifacere, a
quo docetur. Propterea vero a semetipso dicitur esse
<pb n="0598A"/>
damnatus: quia fornicator, adulter, homicida, et
caetera vitia, per sacerdotes de Ecclesia propelluntur.
Haeretici autem in semetipsos sententiam ferunt,
suo arbitrio de Ecclesia recedentes: quae recessio
propriae conscientiae videtur esse damnatio. Inter
haeresim et schisma hoc esse arbitrantur, quod haeresis
perversum dogma habeat: schisma propter
episcopalem dissensionem ab Ecclesia separetur:
quod quidem in principio aliqua ex parte intelligi
potest. Caeterum nullum schisma non sibi aliquam
confingit haeresim, ut recte ab Ecclesia recessisse
videatur.</p>
<p> <hi>
            <note>(Vers. 12.)</note> Cum misero ad te Arteman, aut Tychicum,
festina venire ad me Nicopolim, ibi enim statui
hiemare.</hi> Legimus in exordio istius Epistolae: <hi>Hujus
<pb n="0598B"/>
rei gratia reliqui te Cretae, ut ea quae deerant corrigas:
et constituas per civitates presbyteros, sicut ego tibi
disposui.</hi> Ut quia Cretenses nuper crediderant, recedente
Paulo, et ad alias Ecclesias transeunte, non
dimitterentur orphani: sed haberent apostolicum
virum, qui ea quae videbantur deesse, corrigeret.
Quia ergo post fundamentum aliarum Ecclesiarum
necessarius erat Titus, qui aedificium superstrueret,
scribit ei, ut cum Arteman vel Tychicum, unum
scilicet e duobus qui secum fuerant, Cretam misisset,
impleturus [ <hi>Al.</hi> impleturum] locum ejus: ipse Nicopolim
veniret, ibi se hiematurum esse contestans. Ex quo
paternos Pauli in Cretenses probamus [ <hi>Al.</hi> probemus]
affectus. Necessarium habet Titum in Evangelii ministerium:
tamen non eum ante ad se vult venire,
<pb n="0598C"/>
nisi in locum ejus Artemas, vel Tychicus successor
advenerit. Nicopolis ipsa est, quae ob victoriam Augusti,
quod ibi Antonium Cleopatramque superarit,
nomen accepit.</p>
<p> <note>(Vers. 13.)</note> <emph>739</emph> <hi>Zenam legis doctorem, et Apollo
sollicite praemitte, ut nihil illis desit.</hi> Iste est Apollo
de quo et ad Corinthios scribitur: <hi>Unusquisque vestrum
dicit: Ego sum Pauli, ego autem Apollo, ego
vero Cephae <note>(I Cor. I, 12)</note>
          </hi>. Fuit autem vir Alexandrinus
ex Judaeis, valde eloquens et perfectus in
Lege, episcopus Corinthiorum: quem propter dissensiones
quae in Corintho erant, ad vicinam insulam
Cretam cum Zena legis doctore putandum est
transfretasse; et Pauli Epistola dissensionibus quae
Corinthi ortae fuerant temperatis, rursum Corinthum
<pb n="0598D"/>
revertisse. Zenam vero legis doctorem, de alio
Scripturae loco quis fuerit, non possumus dicere,
nisi hoc tantum, quod et ipse apostolicus vir id
operis quod Apollo exercebat habuerit: Christi Ecclesias
 exstruendi. Praecipit itaque Tito, ut quoniam
de Creta ad Graeciam navigaturi erant, non
eos faciat sitarciis indigere, sed habere ea quae ad
viaticum necessaria sunt.</p>
<p>
          <pb n="0599A"/> <hi>
            <note>(Vers. 14.)</note> Discant autem et nostri bonis operibus
praeesse in necessariis usibus, ut non infructuosi sint.</hi> 
Supra dixerat: <hi>Zenam Legis doctorem et Apollo sollicite
praemitte, ut nihil illis desit.</hi> Quia ergo poterat
suboriri occulta responsio, ut non tam Titus quam
quicumque Epistolae lector hoc diceret: et unde
Tito, ut viaticum non habentibus largiretur, solvit
hanc quaestionem, et quasi nihil sibi opponatur elidit,
dicendo: <hi>Discant autem et nostri bonis operibus
praeesse in necessariis usibus, ut non infructuosi sint.</hi> 
Nostros suos vocat qui in Christo crediderant: qui
quia Christi erant, recte et Pauli et Titi appellari
merebantur. Habes, inquit, in discipulos potestatem;
doce eos non esse infructuosos: sed evangelistis
et apostolicis viris, qui bonis operibus serviunt,
<pb n="0599B"/>
ministrare: et ministrare, non in quibuscumque
causis, sed in necessariis usibus: <hi>Habentes quippe
victum et vestimentum</hi> [Al. <hi>vestitum], his contenti simus <note>(I Tim. VI, 8)</note>
          </hi>:
et qui altario serviunt, de altario
vivant: et qui participes spiritualium nostrorum
facti sunt, debent nobis sua participare carnalia.
Et ne forsitan vel epistolam Pauli, vel praeceptum
Titi facile contemnerent, infructuosos vocat, quicumque
evangelistis non ministraverint. Dicit et
Salomon in Proverbiis: <hi>Fructus vero eleemosyna <note>(Prov. III, 12)</note>
          </hi>.
Et ipse Paulus primum spiritus fructum
charitatem vocat <hi>(Galat, V)</hi>. Charitas autem in
communicatione et in ministerio <emph>740</emph> vel maxime
comprobatur. <hi>Ut non,</hi> inquit, <hi>infructuosi sint. Omnis
enim arbor quae non facit fructum bonum, excidetur, et
<pb n="0599C"/>
in ignem mittetur <note>(Mat. V, 10)</note>
          </hi>. Hoc autem dico:
quia qui parce seminat, parce et metet. Apostolicis
viris et Evangelizatoribus Christi in necessariis usibus
nolle tribuere, sterilitatis seipsum est condemnare.</p>
<p> <hi>
            <note>(Vers. 15.)</note> Salutant te qui mecum sunt omnes.</hi> 
Vel solita consuetudine usus est, ut Titum ab omnibus
<pb n="0600A"/>
qui secum erant diceret salutari: vel certe
proprie in Titum, quod talis esset, ut amorem eorum
qui cum Paulo erant omnium mereretur. Magna
vero laus Titi per Paulum ab omnibus salutari.</p>
<p> <hi>Saluta eos qui nos amant in fide.</hi> Si omnis qui amat,
amaret in fide, et non essent alii qui absque fide diligerent,
numquam Paulus ad amorem, fidem apposuisset,
dicens: <hi>Saluta eos qui nos amant in fide.</hi> 
Amant quippe et matres filios, ita ut mortem pro
eis oppetere sint paratae; sed non amant in fide: et
uxores maritos quibus frequentissime commoriuntur;
sed amor ille non fidei est. Sola sanctorum dilectio
in fide diligit: intantum ut etiam si ille qui
diligitur infidelis sit: tamen sanctus in fide eum
diligat, secundum illud: <hi>Omnia vestra in fide fiant</hi> 
<pb n="0600B"/> <note>(I Cor. XVI, 14)</note>.
Et alibi: <hi>Diligite inimicos vestros <note>(Luc. VI, 35)</note>
          </hi>.
Diligit sanctus inimicos suos, et ideo
in fide diligit: quia credit in eum qui pollicitus est
se pro expletione mandati retributurum esse mercedem.</p>
<p> <hi>Gratia Domini nostri cum omnibus vobis.</hi> Sciendum
quod in Graecis codicibus ita scriptum est: <hi>Gratia
cum omnibus vobis:</hi> ut nec <hi>Domini,</hi> nec <hi>nostri,</hi> in
libris feratur authenticis. In commune itaque sanctis
atque credentibus, Tito et caeteris qui cum eo erant,
imprecatur gratiam. Et quomodo Isaac patriarcha
benedixit filium suum Jacob <note>(Gen. XXVII)</note>, et ipse
duodecim Patriarchas <note>(Ibid., 29)</note>: Apostoli quoque
ingredientes domum dicebant: <hi>Pax huic domui <note>(Mat. X, 12)</note>
          </hi>.
Et si digna erat domus, requiescebat
<pb n="0600C"/>
pax eorum super eam: si vero exhibebat se indignam,
revertebatur ad eos qui eam fuerant imprecati.
Ita et nunc in fine Epistolae suae Apostolus gratiam
credentibus imprecatur: quae cum voto habebat
effectum, et erat in potestate credentium, si
talem se benedictus, qualem benedicens praebere
voluisset.
</p>
</div1>
</body>
  </text>
</TEI>