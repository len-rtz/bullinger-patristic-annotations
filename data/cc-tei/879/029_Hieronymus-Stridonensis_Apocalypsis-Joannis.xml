<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Apocalypsis Joannis</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1846</date>
              </publicationStmt>
          <seriesStmt>
           <title>Patrologia Latina, vol. 29</title>
           <idno>HieStr.ApoJoa</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Apocalypsis Joannis</head>
<p>
          <pb n="0851A"/>[ <hi>Cap.</hi> I.] Apocalypsis Jesu Christi, quam dedit
illi Deus palam facere servis suis, quae oportet fieri
cito: et significavit, mittens per angelum suum servo
suo Joanni. Qui testimonium perhibuit verbo Dei, et
testimonium Jesu Christi, quaecumque vidit. Beatus,
qui legit et [ <hi>Ms.</hi> et qui] audit verba prophetiae [ <hi>Ms.</hi> 
libri] hujus: et servat ea, quae in ea scripta sunt:
tempus enim prope est. Joannes septem Ecclesiis;
quae sunt in Asia. Gratia vobis et pax ab eo, qui est,
et qui erat, et qui venturus est; et a septem spiritibus,
qui in conspectu throni ejus sunt; et a Jesu
Christo, qui est testis fidelis, primogenitus mortuorum,
et princeps regum terrae; qui dilexit nos, et
lavit nos a peccatis nostris in sanguine suo, et fecit
nos regnum et sacerdotes Deo et Patri suo: ipsi gloria,
<pb n="0851B"/>
et imperium in saecula saeculorum. Amen. Ecce
venit cum nubibus, et videbit eum omnis oculus, et
qui eum pupugerunt. Et plangent se super eum omnes
tribus terrae: Etiam: Amen. Ego sum <foreign xml:lang="greek">Α</foreign> et <foreign xml:lang="greek">Ω,</foreign>
principium et finis, dicit Dominus Deus, qui est, et
qui erat, et qui venturus est, omnipotens. Ego Joannes
frater vester, et particeps in tribulatione, et regno,
et patientia in Christo Jesu, fui in insula, quae
appellatur Patmos, propter verbum Dei, et testimonium
Jesu [ <hi>Ms. add.</hi> Christi]. Fui in spiritu in Dominica
die, et audivi post me vocem magnam tamquam
tubae, dicentis: Quod vides, scribe in libro: et mitte
septem Ecclesiis, quae sunt in Asia, Epheso, et
Smyrnae, et Pergamo, et Thyatirae, et Sardis, et Philadelphiae,
et Ladodiciae. Et conversus sum, ut viderem
<pb n="0851C"/>
vocem, quae loquebatur mecum. Et conversus
vidi septem candelabra aurea: et in medio septem
candelabrorum aureorum similem Filio hominis, vestitum
podere, et praecinctum ad mamillas zona aurea:
caput autem ejus et capilli erant candidi tamquam
lana alba, et tamquam nix, et oculi ejus tamquam
flamma ignis, et pedes ejus similes aurichalco,
sicut in camino ardenti, et vox illius tamquam vox
aquarum multarum: et habebat in dextera sua stellas
septem: et de ore ejus gladius utraque parte acutus
exibat: et facies ejus sicut sol lucet in virtute
sua. Et cum vidissem eum, cecidi ad pedes ejus tamquam
mortuus. Et posuit dexteram suam super me,
dicens: Noli timere: ego sum primus, et novissimus,
et vivus, et fui mortuus; et ecce sum vivens in saecula
<pb n="0852A"/>
saeculorum, et habeo claves mortis, et inferni.
Scribe ergo quae vidisti, et quae sunt, et quae oportet
fieri post haec. Sacramentum septem stellarum, quas
vidisti in dextera mea, et septem candelabra aurea:
septem stellae: angeli sunt septem Ecclesiarum: et
candelabra septem, septem Ecclesiae sunt.</p>
<p>[ <hi>Cap.</hi> II.] Angelo Ephesi Ecclesiae scribe: Haec
dicit, qui tenet septem stellas in dextera sua, qui
ambulat in medio septem candelabrorum aureorum:
Scio opera tua, et laborem, et patientiam tuam, et
quia non potes sustinere malos: et tentasti eos, qui
se dicunt apostolos esse, et non sunt: et invenisti
eos mendaces: et patientiam habes, et sustinuisti
propter nomen meum, et non defecisti. Sed habeo
[ <hi>Ms. add.</hi> aliquid] adversum te, quod charitatem
<pb n="0852B"/>
tuam primam reliquisti. Memor esto itaque unde excideris:
et age poenitentiam, et prima opera fac. Sin
autem, venio tibi, et movebo candelabrum tuum de
loco suo, nisi poenitentiam egeris. Sed hoc habes,
quia odisti facta Nicolaitarum, quae et ego odi. Qui
habet aurem, audiat quid Spiritus dicat Ecclesiis.
Vincenti dabo edere de ligno vitae, quod est in Paradiso
Dei mei. Et angelo Smyrnae Ecclesiae scribe:
Haec dicit primus, et novissimus, qui fuit mortuus,
et vivit: Scio tribulationem tuam [ <hi>Ms. tac.</hi> tuam]
et paupertatem tuam, sed dives es: et blasphemaris
ab his, qui se dicunt Judaeos esse et non sunt, sed
sunt synagoga Satanae. Nihil horum timeas quae passurus
es. Ecce missurus est diabolus aliquos [ <hi>Ms.
tac.</hi> aliquos] ex vobis in carcerem, ut tentemini: et
<pb n="0852C"/>
habebitis tribulationem diebus decem. Esto fidelis
usque ad mortem, et dabo tibi coronam vitae. Qui
habet aurem, audiat quid Spiritus dicat Ecclesiis:
Qui vicerit, non laedetur a morte secunda. Et angelo
Pergami Ecclesiae scribe: Haec dicit qui habet romphaeam
utraque parte acutam: Scio ubi habitas, ubi
sedes est Satanae: et tenes nomen meum, et non negasti
fidem meam. Et in diebus illis Antipas testis
meus fidelis, qui occisus est apud vos ubi Satanas
habitat. Sed habeo adversus te pauca: quia habes
illic tenentes doctrinam Balaam, qui docebat Balac
mittere scandalum coram filiis Israel, edere, et
fornicari: ita habes et tu tenentes doctrinam Nicolaitarum.
Similiter poenitentiam age: si quo minus
[ <hi>Ms. add.</hi> poenitentiam egeris], veniam tibi cito, et
<pb n="0853A"/>
pugnabo cum illis in gladio oris mei. Qui habet aurem,
audiat quid Spiritus dicat Ecclesiis: Vincenti
dabo manna absconditum, et dabo illi calculum candidum:
et in calculo nomen novum scriptum, quod
nemo scit, nisi qui accipit. Et angelo Thyatirae Ecclesiae
scribe: Haec dicit Filius Dei, qui habet oculos
tamquam flammam ignis, et pedes ejus similes aurichalco:
Novi opera tua, et fidem, et charitatem tuam,
et ministerium, et patientiam tuam, et opera tua
novissima plura prioribus. Sed habeo adversus te
pauca: quia permittis mulierem Jezabel, quae se
dicit propheten, docere, et seducere servos meos,
fornicari, et manducare de idolothytis. Et dedi illi
tempus ut poenitentiam ageret: et non vult poenitere
a fornicatione sua. Ecce mittam eam in lectum: et
<pb n="0853B"/>
qui moechantur cum ea in tribulatione maxima erunt,
nisi poenitentiam ab operibus suis egerint. Et filios
ejus interficiam in morte, et scient omnes Ecclesiae,
quia ego sum scrutans renes et corda: et dabo unicuique
vestrum secundum opera sua. Vobis autem
dico, et caeteris qui Thyatirae estis: Quicumque non
habent doctrinam hanc, et qui non cognoverunt altitudines
Satanae, quemadmodum dicunt, non mittam
super vos aliud pondus: tamen id, quod habetis, tenete
donec veniam. Et qui vicerit, et custodierit usque
in finem opera mea, dabo illi potestatem super
gentes, et reget eas in virga ferrea, et tamquam vas
figuli confringentur, sicut et ego accepi a Patre meo:
et dabo illi stellam matutinam. Qui habet aurem,
audiat quid Spiritus dicat Ecclesiis.</p>
<p>
          <pb n="0853C"/>[ <hi>Cap.</hi> III.] Et angelo Ecclesiae Sardis scribe: Haec
dicit qui habet septem Spiritus Dei, et septem stellas:
Scio opera tua, quia nomen habes quod vivas,
et mortuus es. Esto vigilans, et confirma caetera,
quae moritura erant. Non enim invenio opera tua
plena coram Deo meo. In mente ergo habe qualiter
acceperis, et audieris, et serva, et poenitentiam age.
Si ergo non vigilaveris, veniam ad te tamquam fur,
et nescies qua hora veniam ad te. Sed habes pauca
nomina in Sardis, qui non inquinaverunt vestimenta
sua: et ambulabunt mecum in albis, quia digni sunt.
Qui vicerit, sic vestietur vestimentis albis, et non
delebo nomen ejus de libro vitae, et confitebor nomen
ejus coram Patre meo, et coram angelis ejus.
Qui habet aurem, audiat quid Spiritus dicat Ecclesiis.
<pb n="0853D"/>
Et angelo Philadelphiae Ecclesiae scribe: Haec
dicit Sanctus et Verus, qui habet clavem David: qui
aperit, et nemo claudit: claudit, et nemo aperit:
Scio opera tua. Ecce dedi coram te ostium apertum,
quod nemo potest claudere: quia modicam [ <hi>Ms.</hi> 
modicum] habes virtutem, et servasti verbum meum,
et non negasti nomen meum. Ecce dabo [ <hi>Ms.</hi> tibi]
de synagoga Satanae, qui dicunt se Judaeos esse, et
non sunt, sed mentiuntur. Ecce faciam illos ut veniant,
et adorent ante pedes tuos: et scient quia
ego dilexi te. Quoniam servasti verbum patientiae
meae, et ego servabo te ab hora tentationis, quae
<pb n="0854A"/>
ventura est in orbem universum tentare habitantes
in terra. Ecce venio cito: tene quod habes, ut nemo
accipiat coronam tuam. Qui vicerit, faciam illum
columnam in templo Dei mei, et foras non egredietur
amplius: et scribam super eum nomen Dei mei,
et nomen civitatis Dei mei [ <hi>Ms. tac.</hi> Dei mei] novae
Jerusalem, quae descendit de coelo a Deo meo, et nomen
meum novum. Qui habet aurem, audiat quid
Spiritus dicat Ecclesiis. Et angelo Laodiciae Ecclesiae
scribe: Haec dicit: Amen, testis fidelis, et verus,
qui est principium creaturae Dei. Scio opera tua,
quia neque frigidus es, neque calidus: utinam frigidus
esses, aut calidus: sed quia tepidus es, et nec
frigidus, nec calidus, incipiam te evomere ex ore
meo. Quia dicis: Quod dives sum, et locupletatus,
<pb n="0854B"/>
et nullius egeo: et nescis quia tu es miser, et miserabilis,
et pauper, et caecus, et nudus. Suadeo tibi
emere a me aurum ignitum probatum, ut locuples
fias, et vestimentis albis induaris, et non appareat
confusio nuditatis tuae, et collyrio inunge oculos tuos,
ut videas. Ego quos amo, arguo, et castigo. Aemulare
ergo, et poenitentiam age. Ecce sto ad ostium,
et pulso: si quis audierit vocem meam, et aperuerit
mihi januam, intrabo ad illum, et coenabo cum illo,
et ipse mecum. Qui vicerit, dabo ei sedere mecum in
throno meo: sicut et ego vici, et sedi cum Patre meo
in throno ejus. Qui habet aurem, audiat quid Spiritus
dicat Ecclesiis.</p>
<p>[ <hi>Cap.</hi> IV.] Post haec vidi: et ecce ostium apertum
in coelo; et vox prima, quam audivi, tamquam tubae
<pb n="0854C"/>
loquentis mecum, dicens: Ascende huc, et ostendam
 tibi quae oportet fieri post haec. Et statim fui in spiritu:
et ecce sedes posita erat in coelo, et supra sedem
sedens. Et qui sedebat, similis erat aspectui lapidis
jaspidis et sardinis: et iris erat in circuitu sedis,
similis visioni smaragdinae. Et in circuitu sedis
sedilia viginti quatuor: et super thronos viginti quatuor
seniores sedentes, circumamicti vestimentis albis,
et in capitibus eorum coronae aureae. Et de throno
procedebant fulgura, et voces, et tonitrua: et
septem lampades ardentes ante thronum, qui sunt
septem spiritus Dei. Et in conspectu sedis tamquam
mare vitreum simile crystallo: et in medio sedis, et
in circuitu sedis, quatuor animalia plena oculis ante
et retro. Et animal primum simile leoni, et secundum
<pb n="0854D"/>
animal simile vitulo, et tertium animal habens
faciem quasi hominis, et quartum animal simile
aquilae volanti. Et quatuor animalia, singula eorum
habebant alas senas et in circuitu, et intus plena
sunt oculis: et requiem non habebant die ac nocte,
dicentia: Sanctus, Sanctus, Sanctus, Dominus Deus
omnipotens, qui erat, et qui est, et qui venturus est.
Et cum darent illa animalia gloriam, et honorem, et
benedictionem sedenti super thronum, viventi in saecula
saeculorum; procidebant viginti quatuor seniores
ante sedentem in throno, et adorabant viventem
in saecula saeculorum, et mittebant coronas suas ante
<pb n="0855A"/>
thronum, dicentes: Dignus es, Domine Deus noster,
accipere gloriam, et honorem, et virtutem: quia tu
creasti omnia, et propter voluntatem tuam erant, et
creata sunt.</p>
<p>[ <hi>Cap.</hi> V.] Et vidi in dextera sedentis supra thronum,
librum scriptum intus et foris signatum sigillis
septem. Et vidi [ <hi>Ms.</hi> audivi] Angelum fortem,
praedicantem voce magna: Quis est dignus aperire
librum, et solvere signacula ejus? Et nemo poterat,
neque in coelo, neque in terra, neque subtus terram,
aperire librum, neque respicere illum. Et ego flebam
multum, quoniam nemo dignus inventus est aperire
librum, nec videre eum. Et unus de senioribus
dixit mihi: Ne fleveris: ecce vicit leo de tribu Juda,
radix David, aperire librum, et solvere septem signacula
<pb n="0855B"/>
ejus. Et vidi: et ecce in medio throni et quatuor
animalium, et in medio seniorum, Agnum stantem
tamquam occisum, habentem cornua septem, et
oculos septem: qui sunt septem spiritus Dei, missi
in omnem terram. Et venit, et accepit de dextera sedentis
in throno librum. Et cum aperuisset librum,
quatuor animalia, et viginti quatuor seniores ceciderunt
coram Agno, habentes singuli citharas, et phialas
aureas plenas odoramentorum, quae sunt orationes
sanctorum: et cantabant canticum novum, dicentes:
Dignus es, Domine, accipere librum, et aperire
signacula ejus: quoniam occisus es, et redemisti
nos Deo in sanguine tuo ex omni tribu, et lingua, et
populo, et natione: et fecisti nos Deo nostro regnum,
et sacerdotes: et regnabimus super terram.
<pb n="0855C"/>
Et vidi, et audivi vocem angelorum multorum in circuitu
throni et animalium, et seniorum: et erat
numerus eorum [ <hi>Ms. tac.</hi> eorum] millia millium, dicentium
voce magna: Dignus est Agnus, qui occisus
est, accipere virtutem, et divinitatem, et sapientiam,
et fortitudinem, et honorem, et gloriam, et benedictionem.
Et omnem creaturam quae in coelo est, et
super terram, et sub terra, et quae sunt in mari, et
quae in eo: omnes audivi dicentes: Sedenti in throno,
et Agno, benedictio, et honor, et gloria; et potestas
in saecula saeculorum. Et quatuor animalia dicebant:
Amen. Et viginti quatuor seniores ceciderunt
in facies suas: et adoraverunt viventem in saecula
saeculorum.</p>
<p>[ <hi>Cap.</hi> VI.] Et quod vidi aperuisset Agnus unum de
<pb n="0855D"/>
septem sigillis, et audivi unum de quatuor animalibus,
dicens [ <hi>Ms. add.</hi> mihi], tamquam vocem tonitrui:
Veni, et vide. Et vidi: et ecce equus albus,
et qui sedebat super illum habebat arcum, et data
est ei corona, et exivit vincens, ut vinceret. Et cum
aperuisset sigillum secundum, audivi secundum animal,
dicens: Veni, et vide. Et exivit alius equus rufus:
et qui sedebat super illum, datum est ei, ut sumeret
pacem de terra, et ut invicem se interficiant
[ <hi>Ms.</hi> interficerent]: et datus est ei gladius magnus.
<pb n="0856A"/>
Et cum aperuisset sigillum tertium, audivi tertium
animal, dicens: Veni, et vide. Et ecce equus niger:
et qui sedebat super illum, habebat stateram in manu
sua. Et audivi tamquam vocem in medio quatuor
animalium dicentium; Bilibris tritici denario, et
tres bilibres hordei denario, et vinum, et oleum ne
laeseris. Et cum aperuisset sigillum quartum, audivi
vocem quarti animalis dicentis: Veni, et vide. Et
ecce equus pallidus: et qui sedebat super eum, nomen
illi Mors, et Infernus sequebatur eum; et data
est illi potestas super quatuor partes terrae, interficere
gladio, fame, et morte, et bestiis terrae. Et cum
aperuisset sigillum quintum, vidi subtus altare animas
interfectorum propter verbum Dei, et propter
testimonium, quod habebant, et clamabant voce
<pb n="0856B"/>
magna, dicentes: Usquequo, Domine (sanctus, et
verus), non judicas, et non vindicas sanguinem nostrum
de iis, qui habitant in terra? Et datae sunt illis
singulae stolae albae; et dictum est illis, ut requiescerent
adhuc tempus modicum, donec compleantur
conservi eorum, et fratres eorum, qui interficiendi
sunt sicut et illi. Et vidi cum aperuisset sigillum
sextum: et ecce terrae motus magnus factus
est, et sol factus est niger tamquam saccus cilicinus;
et luna tota facta est sicut sanguis: et stellae de coelo
ceciderunt super terram, sicut ficus emittit grossos
suos, cum a vento magno movetur. Et coelum recessit
sicut liber involutus: et omnis mons, et insulae
de locis suis motae sunt. Et reges terrae, et principes,
et tribuni, et divites, et fortes, et omnis servus,
<pb n="0856C"/>
et liber, absconderunt se in speluncis, et in petris
montium; et dicunt [ <hi>Ms.</hi> dicent] montibus, et petris:
Cadite super nos, et abscondite nos a facie sedentis
super thronum, et ab ira Agni: quoniam venit
dies magnus irae ipsorum: et quis poterit stare?</p>
<p>[ <hi>Cap.</hi> VII.] Post haec vidi quatuor angelos stantes
super quatuor angulos terrae, tenentes quatuor ventos
terrae [ <hi>Ms. tac.</hi> terrae], ne flarent super terram,
neque super mare, neque in ullam arborem. Et vidi
alterum angelum ascendentem ab ortu solis, habentem
signum Dei vivi; et clamavit voce magna quatuor
angelis, quibus datum est nocere terrae, et mari,
dicens: Nolite nocere terrae, et mari, neque arboribus,
quoadusque signemus servos Dei nostri in
frontibus eorum. Et audivi numerum signatorum,
<pb n="0856D"/>
centum quadraginta quatuor millia signati, ex omni
tribu filiorum Israel. Ex tribu Juda duodecim millia
signati. Ex tribu Ruben duodecim millia signati.
Ex tribu Gad duodecim millia signati. Ex tribu Aser
duodecim millia signati. Ex tribu Nephthali duodecim
millia signati. Ex tribu Manasse duodecim
millia signati. Ex tribu Simeon duodecim millia signati.
Ex tribu Levi duodecim millia signati. Ex tribu
Issachar duodecim millia signati. Ex tribu Zabulon
duodecim millia signati. Ex tribu Joseph duodecim
<pb n="0857A"/>
millia signati. Ex tribu Benjamin duodecim millia
signati. Post haec vidi turbam magnam, quam dinumerare
nemo poterat, ex omnibus gentibus, et tribubus,
et populis, et linguis: stantes ante thronum,
et in conspectu Agni, amicti stolis albis, et palmae in
manibus eorum; et clamabant voce magna dicentes:
Salus Deo nostro, qui sedet super thronum, et
Agno. Et omnes angeli stabant in circuitu throni,
et seniorum, et quatuor animalium; et ceciderunt
in conspectu throni in facies suas, et adoraverunt
Deum, dicentes: Amen. Benedictio, et claritas, et
sapientia, et gratiarum actio, honor, et virtus, et
fortitudo Deo nostro, in saecula saeculorum. Amen.
Et respondit unus de senioribus, et dixit mihi: Hi,
qui amicti sunt stolis albis, qui sunt? et unde venerunt?
<pb n="0857B"/>
Et dixi illi: Domine mi, tu scis, et dixit mihi:
Hi sunt, qui venerunt de tribulatione magna, et laverunt
stolas suas, et dealbaverunt eas in sanguine
Agni. Et ideo sunt ante thronum Dei, et serviunt ei
die ac nocte in templo ejus: et qui sedet in throno,
habitabit super illos. Non esurient, neque sitient
amplius, nec cadet super illos sol, neque ullus aestus:
quoniam Agnus, qui in medio throni est, reget illos,
et deducet eos ad vitae fontes aquarum, et absterget
Deus omnem lacrymam ab oculis eorum.</p>
<p>[ <hi>Cap.</hi> VIII.] Et cum aperuisset sigillum septimum,
factum est silentium in coelo, quasi media hora. Et
vidi septem angelos stantes in conspectu Dei: et
datae sunt illis septem tubae. Et alius angelus venit,
et stetit ante altare habens thuribulum aureum:
<pb n="0857C"/>
et data sunt illi incensa multa, ut daret de orationibus
sanctorum omnium super altare aureum, quod
est ante thronum Dei. Et ascendit fumus incensorum
de orationibus sanctorum de manu angeli coram Deo.
Et accepit angelus thuribulum, et implevit illud de
igne altaris, et misit in terram, et facta sunt tonitrua,
et voces et fulgura, et terraemotus magnus. Et
septem angeli, qui habebant septem tubas, praeparaverunt
se, ut tuba canerent. Et primus angelus tuba
cecinit, et facta est grando, et ignis, mixta in sanguine,
et missum est in terram: et tertia pars terrae
combusta est, et tertia pars arborum concremata est,
et omne fenum viride combustum est. Et secundus
angelus tuba cecinit: et tamquam mons magnus igne
ardens missus est in mare: et facta est tertia pars
<pb n="0857D"/>
maris sanguis, et mortua est tertia pars creaturae
eorum, quae habebant animas in mari, et tertia pars
navium interiit. Et tertius angelus tuba cecinit: et
cecidit de coelo stella magna ardens tamquam facula,
et cecidit in tertiam partem fluminum, et in fontes
aquarum: et nomen stellae dicitur Absinthium: et
facta est tertia pars aquarum in absinthium: et
multi hominum mortui sunt de aquis, quia amarae
factae sunt. Et quartus angelus tuba cecinit, et percussa
est tertia pars solis, et tertia pars lunae, et
tertia pars stellarum: ita ut obscuraretur tertia pars
<pb n="0858A"/>
eorum, et diei non luceret pars tertia, et noctis similiter.
Et vidi, et audivi vocem unius aquilae volantis
per medium coeli, dicentis voce magna: Vae, vae,
vae habitantibus in terra, de caeteris vocibus trium
angelorum, qui erant tuba canituri.</p>
<p>[ <hi>Cap.</hi> IX.] Et quintus angelus tuba cecinit: et
vidi stellam de coelo cecidisse in terram, et data est
ei clavis putei abyssi. Et aperuit puteum abyssi: et
ascendit fumus putei, sicut fumus fornacis magnae:
et obscuratus est sol et aer de fumo putei: et de
fumo putei exierunt locustae in terram, et data est
illis potestas, sicut habent potestatem scorpiones
terrae: et praeceptum est illis, ne laederent fenum
terrae, neque omne viride, neque omnem arborem:
nisi tantum homines, qui non habent signum Dei in
<pb n="0858B"/>
frontibus suis: et datum est illis, ne occiderent eos;
sed ut cruciarent mensibus quinque: et cruciatus
eorum ut cruciatus scorpii cum percutit hominem.
Et in diebus illis quaerent homines mortem, et non
invenient eam: et desiderabunt mori, et fugiet mors
ab eis. Et similitudines locustarum, similes equis
paratis in praelium: et super capita earum tamquam
coronae similes auro: et facies earum tamquam
facies hominum. Et habebant capillos sicut
capillos mulierum; et dentes earum, sicut dentes
leonum erant: et habebant loricas sicut loricas
ferreas, et vox alarum earum sicut vox curruum
equorum multorum currentium in bellum: et
habebant caudas similes scorpionum, et aculei erant
in caudis earum: et potestas earum nocere hominibus
<pb n="0858C"/>
mensibus quinque: et habebant super se regem
angelum abyssi, cui nomen Hebraice Abaddon [ <hi>Ms.</hi> 
Abdon], Graece autem Apollyon, Latine habens nomen
Exterminans. Vae unum abiit, et ecce veniunt
adhuc duo vae post haec. Et sextus angelus tuba cecinit:
et audivi vocem unam ex quatuor cornibus
altaris aurei, quod est ante oculos Dei, dicentem
sexto angelo, qui habebat tubam: Solve quatuor angelos,
qui alligati sunt in flumine magno Euphrate.
Et soluti sunt quatuor angeli, qui parati erant in
horam, et diem, et mensem, et annum, ut occiderent
tertiam partem hominum. Et numerus equestris
exercitus vicies millies dena millia. Et audivi numerum
eorum. Et ita vidi equos in visione: et qui sedebant
super eos, habebant loricas igneas, et hyacinthinas,
<pb n="0858D"/>
et sulphureas, et capita equorum erant
tamquam capita leonum: et de ore corum procedit
ignis, et fumus, et sulphur. Et ab his tribus plagis occisa
est tertia pars hominum, de igne, et de fumo, et sulphure,
quae procedebant de ore ipsorum. Potestas enim
equorum in ore eorum est, et in caudis eorum. Nam
caudae eorum similes serpentibus, habentes capita:
et in his nocent. Et caeteri homines, qui non sunt occisi
in his plagis, neque poenitentiam egerunt de
operibus manuum suarum, ut non adorarent daemonia,
et simulacra aurea, argentea, et aerea, et lapidea,
<pb n="0859A"/>
et lignea, quae neque videre possunt, neque
audire, neque ambulare: et non egerunt poenitentiam
ab homicidiis suis, neque a veneficiis suis, neque
a fornicatione sua, neque a furtis suis.</p>
<p>[ <hi>Cap.</hi> X.] Et vidi alium angelum fortem descendentem
de coelo amictum nube, et iris in capite ejus,
et facies ejus erat ut sol, et pedes ejus tamquam
columnae ignis: et habebat in manu sua libellum
apertum: et posuit pedem suum dextrum super
mare, sinistrum autem super terram: et clamavit
voce magna, quemadmodum cum leo rugit. Et cum
clamasset, locuta sunt septem tonitrua voces suas.
Et cum locuta fuissent septem tonitrua voces suas,
ego scripturus eram: et audivi vocem de coelo dicentem
mihi: Signa quae locuta sunt septem tonitrua,
<pb n="0859B"/>
et noli ea scribere. Et angelus, quem vidi
stantem super mare, et super terram, levavit manum
suam ad coelum: et juravit per viventem in
saecula saeculorum, qui creavit coelum, et ea quae
in eo sunt; et terram, et ea quae in ea sunt; et
mare, et ea quae in eo sunt: Quia tempus non erit
amplius: sed in diebus vocis septimi angeli, cum
coeperit tuba canere, consummabitur mysterium Dei,
sicut evangelizavit per servos suos prophetas. Et
audivi vocem de coelo iterum loquentem mecum, et
dicentem: Vade, et accipe librum apertum de manu
angeli stantis super mare, et super terram. Et abii
ad angelum, dicens ei, ut daret mihi librum, et dixit
mihi: Accipe librum, et devora illum: et faciet
amaricare ventrem tuum, sed in ore tuo erit dulce
<pb n="0859C"/>
tamquam mel. Et accepi librum de manu angeli, et
devoravi illum: et erat in ore meo tamquam mel
dulce, et cum devorassem eum, amaricatus est venter
meus; et dixit mihi: Oportet te iterum prophetare
gentibus, et populis, et linguis, et regibus multis.</p>
<p>[ <hi>Cap.</hi> XI.] Et datus est mihi calamus similis virgae,
et dictum est mihi: Surge, et metire templum Dei,
et altare, et adorantes [ <hi>Ms.</hi> habitantes] in eo. Atrium
autem, quod est foris templum, ejice foras, et ne
metiaris illud: quoniam datum est gentibus, et civitatem
sanctam calcabunt mensibus quadraginta
duobus: et dabo duobus testibus meis, et prophetabunt
diebus mille ducentis sexaginta, amicti saccis.
Hi sunt duae olivae, et duo candelabra in conspectu
Domini terrae stantes. Et si quis voluerit eos
<pb n="0859D"/>
nocere, ignis exiet de ore eorum, et devorabit inimicos
eorum: et si quis voluerit eos laedere, sic
oportet eum occidi. Hi habent potestatem claudendi
coelum, ne pluat diebus prophetiae ipsorum:
et potestatem habent super aquas convertendi
eas in sanguinem, et percutere terram omni
plaga quotiescumque voluerint. Et cum finierint
testimonium suum, bestia quae ascendit de abysso
faciet adversum eos bellum, et vincet illos, et occidet
eos. Et corpora eorum jacebunt in plateis civitatis
magnae, quae vocatur spiritualiter Sodoma, et Aegyptus,
ubi et Dominus eorum crucifixus est. Et
<pb n="0860A"/>
videbunt de tribubus, et populis, et linguis, et gentibus
corpora eorum per tres dies et dimidium; et
corpora eorum non sinent poni in monumentis. Et
inhabitantes terram gaudebunt super illos, et jucundabuntur;
et munera mittent invicem, quoniam hi
duo prophetae cruciaverunt eos qui habitabant super
terram. Et post dies tres et dimidium, spiritus vitae
a Deo intravit in eos: et steterunt super pedes suos,
et timor magnus cecidit super eos qui viderunt eos.
Et audierunt vocem magnam de coelo dicentem eis:
Ascendite huc. Et ascenderunt in coelum in nube, et
viderunt illos inimici eorum. Et in illa hora factus
est terraemotus magnus, et decima pars civitatis cecidit;
et occisa sunt in terraemotu nomina hominum
septem millia; et reliqui in timorem sunt missi, et
<pb n="0860B"/>
dederunt gloriam Deo coeli. Vae secundum abiit: et
ecce vae tertium veniet cito. Et septimus angelus tuba
cecinit; et factae sunt voces magnae in coelo dicentes:
Factum est regnum hujus mundi, Domini nostri
et Christi ejus, et regnabit in saecula saeculorum.
Amen. Et viginti quatuor seniores qui in conspectu
Dei [ <hi>Ms.</hi> Domini] sedent in sedibus suis, ceciderunt
in facies suas, et adoraverunt Deum, dicentes: Gratias
agimus tibi, Domine Deus omnipotens, qui es,
et qui eras, et qui venturus es: quia accepisti virtutem
tuam magnam, et regnasti. Et iratae sunt gentes,
et advenit ira tua, et tempus mortuorum judicari,
et reddere mercedem servis tuis prophetis, et sanctis,
et timentibus nemen tuum pusillis et magnis,
et exterminandi eos qui corruperunt [ <hi>Ms.</hi> corrumpunt]
<pb n="0860C"/>
terram. Et apertum est templum Dei in coelo, et
visa est arca testamenti ejus in templo ejus, et facta
sunt fulgura, et voces, et terraemotus, et grando magna.</p>
<p>[ <hi>Cap.</hi> XII.] Et signum magnum apparuit in coelo:
Mulier amicta sole, et luna sub pedibus ejus, et in
capite ejus corona stellarum duodecim; et in utero
habens, clamabat parturiens, et cruciabatur ut pariat.
Et visum est aliud signum in coelo: et ecce
draco magnus rufus, habens capita septem et cornua
decem, et in capitibus ejus diademata septem; et
cauda ejus trahebat tertiam partem stellarum coeli,
et misit eas in terram: et draco stetit ante mulierem
quae erat paritura, ut cum peperisset, filium ejus devoraret.
Et peperit filium masculum, qui recturus
erat omnes gentes in virga ferrea; et raptus est filius
<pb n="0860D"/>
ejus ad Deum et ad thronum ejus; et mulier fugit in
solitudinem, ubi habebat locum paratum a Deo, ut
ibi pascant eam diebus mille ducentis sexaginta. Et
factum est praelium magnum in coelo: Michael et
angeli ejus praeliabantur cum dracone, et draco pugnabat,
et angeli ejus; et non valuerunt [ <hi>Ms.</hi> praevaluerunt],
neque locus inventus est eorum amplius in
coelo. Et projectus est draco ille magnus, serpens
antiquus, qui vocatur diabolus, et Satanas, qui seducit
universum orbem; et projectus est in terram,
et angeli ejus cum illo missi sunt. Et audivi vocem
magnam in coelo dicentem: Nunc facta est salus, et
<pb n="0861A"/>
virtus, et regnum Dei nostri, et potestas Christi ejus;
quia projectus est accusator fratrum nostrorum, qui
accusabat illos ante conspectum Dei nostri die ac nocte.
Et ipsi vicerunt eum propter sanguinem Agni,
et propter verbum testimonii sui; et non dilexerunt
animas suas usque ad mortem. Propterea laetamini,
coeli, et qui habitatis in eis. Vae terrae et mari, quia
descendit diabolus ad vos, habens iram magnam,
sciens quod modicum tempus habet. Et postquam
vidit draco quod projectus esset in terram, persecutus
est mulierem quae peperit masculum, et datae sunt
mulieri alae duae aquilae magnae, ut volaret in desertum
in locum suum; ubi alitur per tempus et tempora,
et dimidium temporis, a facie serpentis. Et
misit serpens ex ore suo post mulierem aquam tamquam
<pb n="0861B"/>
flumen, ut eam faceret trahi a flumine. Et adjuvit
terra mulierem, et aperuit terra os suum, et
absorbuit flumen quod misit draco de ore suo: et
iratus est draco in mulierem, et abiit facere praelium
cum reliquis de semine ejus qui custodiunt mandata
Dei et habent testimonium Jesu Christi. Et stetit supra
arenam maris.</p>
<p>[ <hi>Cap.</hi> XIII.] Et vidi de mari bestiam ascendentem,
habentem capita septem et cornua decem, et super
cornua ejus decem diademata, et super capita ejus
nomina blasphemiae. Et bestia quam vidi similis erat
pardo, et pedes ejus sicut pedes ursi, et os ejus sicut
os leonis. Et dedit illi draco virtutem suam et potestatem
magnam. Et vidi unum de capitibus suis quasi
occisum in mortem; et plaga mortis ejus curata est.
<pb n="0861C"/>
Et admirata est universa terra post bestiam; et adoraverunt
draconem qui dedit potestatem bestiae, et
adoraverunt bestiam, dicentes: Quis similis bestiae?
et quis poterit pugnare cum ea? Et datum est ei os
loquens magna et blasphemias; et data est ei potestas
facere menses quadraginta duos. Et aperuit
os suum in blasphemias ad Deum, blasphemare nomen
ejus, et tabernaculum ejus, et eos qui in coelo
habitant. Et est datum illi bellum facere cum sanctis
et vincere eos; et data est illi potestas in omnem tribum,
et populum, et linguam, et gentem: et adoraverunt
eam omnes qui inhabitabant terram, quorum
non sunt scripta nomina in libro Vitae Agni, qui occisus
est ab origine mundi. Si quis habet aurem, audiat.
Qui in captivitatem duxerit, in captivitatem vadet;
<pb n="0861D"/>
qui in gladio occiderit, oportet eum gladio occidi.
Hic est patientia et fides sanctorum. Et vidi aliam
bestiam ascendentem de terra, et habebat [ <hi>Ms.</hi> habentem]
cornua duo similia Agni, et loquebatur sicut
draco; et potestatem prioris bestiae omnem faciebat
in conspectu ejus; et fecit terram et habitantes
in ea adorare bestiam primam, cujus curata est
plaga mortis. Et fecit signa magna, ut etiam ignem
faceret de coelo descendere in terram in conspectu
hominum. Et seduxit habitantes in terra, propter signa
quae data sunt illi facere in conspectu bestiae,
<pb n="0862A"/>
dicens habitantibus in terra ut faciant imaginem bestiae
quae habet plagam gladii, et vixit. Et datum est
illi ut daret spiritum imagini bestiae, et ut loquatur
imago bestiae; et faciat ut quicumque non adoraverint
imaginem bestiae occidantur. Et faciet omnes
pusillos, et magnos, et divites, et pauperes, et liberos,
et servos, habere characterem in dextera manu
sua, aut in frontibus suis. Et ne quis possit emere
aut vendere, nisi qui habet characterem, aut nomen
bestiae, aut numerum nominis ejus. Hic sapientia
est. Qui habet intellectum computet numerum bestiae.
Numerus enim hominis est, et numerus ejus sexcenti
sexaginta sex.</p>
<p>[ <hi>Cap.</hi> XIV.] Et vidi: et ecce Agnus stabat supra
montem Sion, et cum eo centum quadraginta quatuor
<pb n="0862B"/>
millia, habentes nomen ejus, et nomen Patris ejus
scriptum in frontibus suis. Et audivi vocem de coelo
tamquam vocem aquarum multarum, et tamquam
vocem tonitrui magni; et vocem quam audivi, sicut
citharaedorum citharizantium in citharis suis. Et cantabant
quasi canticum novum, ante sedem et ante
quatuor animalia et seniores; et nemo poterat dicere
canticum, nisi illa centum quadraginta quatuor
millia qui empti sunt de terra. Hi sunt qui cum mulieribus
non sunt coinquinati: virgines enim sunt.
Hi sequuntur Agnum quocumque ierit. Hi empti sunt
ex hominibus primitiae Deo et Agno. Et in ore eorum
non est inventum mendacium, sine macula
enim sunt ante thronum Dei. Et vidi alterum angelum
volantem per medium coeli, habentem Evangelium
<pb n="0862C"/>
aeternum, ut evangelizaret sedentibus super
terram, et super omnem gentem, et tribum, et linguam,
et populum, dicens magna voce: Timete Dominum,
et date illi honorem, quia venit hora judicii
ejus; et adorate eum qui fecit coelum, et terram,
 mare, et fontes aquarum. Et alius angelus secutus
est, dicens: Cecidit, cecidit Babylon illa magna quae
a vino irae fornicationis suae potavit omnes gentes.
Et tertius angelus secutus est illos, dicens voce magna:
Si quis adoraverit bestiam et imaginem ejus,
et acceperit characterem in fronte sua aut in manu
sua, et hic bibet de vino irae Dei, quod mistum est
mero in calice irae ipsius, et cruciabitur igne et sulphure
in conspectu angelorum sanctorum et ante conspectum
Agni; et fumus tormentorum eorum ascendet
<pb n="0862D"/>
in saecula saeculorum, nec habent requiem die ac
nocte qui adoraverunt bestiam et imaginem ejus, et si
quis acceperit characterem nominis ejus. Hic patientia
sanctorum est qui custodiunt mandata Dei et fidem
Jesu. Et audivi vocem de coelo dicentem mihi: Scribe:
Beati mortui qui in Domino moriuntur. Amodo jam
dicit Spiritus ut requiescant a laboribus suis; opera
enim illorum sequuntur illos. Et vidi et ecce nubem
candidam, et super nubem sedentem similem Filio
hominis, habentem in capite suo coronam auream,
et in manu sua falcem acutam. Et alius angelus exivit
<pb n="0863A"/>
de templo, clamans voce magna ad sedentem super
nubem: Mitte falcem tuam et mete, quia venit
hora ut metatur, quoniam aruit messis terrae. Et
misit qui sedebat super nubem falcem suam in terram,
et demessa est terra. Et alius angelus exivit de
templo quod est in coelo, habens et ipse falcem acutam.
Et alius angelus exivit de altari, qui habebat
potestatem supra ignem; et clamavit voce magna ad
eum qui habebat falcem acutam, dicens: Mitte falcem
tuam acutam, et vindemia botros vineae terrae, quoniam
maturae sunt uvae ejus. Et misit angelus falcem
suam acutam in terram, et vindemiavit vineam terrae,
et misit in lacum irae Dei magnum; et calcatus
est lacus extra civitatem, et exivit sanguis de lacu
usque ad frenos equorum per stadia mille sexcenta.</p>
<p>
          <pb n="0863B"/>[ <hi>Cap.</hi> XV.] Et vidi aliud signum in coelo magnum
et mirabile, angelos septem, habentes plagas septem
novissimas. Quoniam in illis consummata est ira Dei.
Et vidi tamquam mare vitreum mistum igne, et eos,
qui vicerunt bestiam, et imaginem ejus, et numerum
nominis ejus, stantes super mare vitreum, habentes
citharas Dei: et cantantes canticum Moysi
servi Dei, et canticum Agni, dicentes: Magna et
mirabilia sunt opera tua, Domine Deus omnipotens:
justae et verae sunt viae tuae, rex saeculorum. Quis non
timebit te, Domine, et magnificabit nomen tuum?
quia solus pius es: quoniam omnes gentes venient,
et adorabunt in conspectu tuo, quoniam [ <hi>Ms. add.</hi> 
omnia] judicia tua manifesta sunt. Et post haec vidi,
et ecce apertum est templum tabernaculi testimonii
<pb n="0863C"/>
in coelo: et exierunt septem angeli habentes septem
plagas de templo, vestiti lino [ <hi>Ms.</hi> lapide] mundo
et candido, et praecincti circa pectora zonis aureis.
Et unum de quatuor animalibus dedit septem angelis
septem phialas aureas, plenas iracundiae Dei viventis
in saecula saeculorum. Et impletum est templum
fumo a majestate Dei, et de virtute ejus: et
nemo poterat introire in templum, donec consummarentur
septem plagae septem angelorum.</p>
<p>[ <hi>Cap.</hi> XVI.] Et audivi vocem magnam de templo,
dicentem septem angelis: Ite, et effundite septem
phialas irae Dei in terram. Et abiit primus, et effudit
phialam suam in terram, et factum est vulnus
saevum et pessimum in homines, qui habebant characterem
bestiae; et in eos, qui adoraverunt imaginem
<pb n="0863D"/>
ejus. Et secundus angelus effudit phialam suam
in mare, et factus est sanguis tamquam mortui: et
omnis anima vivens mortua est in mari. Et tertius
effudit phialam suam super flumina, et super fontes
aquarum, et factus est sanguis. Et audivi angelum
aquarum dicentem: Justus es, Domine, qui es, et
qui eras sanctus, qui haec judicasti: quia sanguinem
sanctorum et prophetarum effuderunt, et sanguinem
eis dedisti bibere: digni enim sunt. Et audivi alterum
<pb n="0864A"/>
 ab altari dicentem: Etiam, Domine Deus omnipotens,
vera et justa judicia tua. Et quartus angelus
effudit phialam suam in solem, et datum est illi aestu
affligere homines, et igni: et aestuaverunt homines
aestu magno, et blasphemaverunt nomen Dei habentis
potestatem super has plagas, neque egerunt poenitentiam,
 ut darent illi gloriam. Et quintus angelus
effudit phialam suam super sedem bestiae: et
factum est regnum ejus tenebrosum, et commanducaverunt
[ <hi>Ms.</hi> comederunt] linguas suas prae dolore:
et blasphemaverunt Deum coeli, prae doloribus et
vulneribus suis, et non egerunt poenitentiam ex
operibus suis. Et sextus angelus effudit phialam
suam in flumen illud magnum Euphratem: et siccavit
aquam ejus, ut praepararetur via regibus ab ortu
<pb n="0864B"/>
solis. Et vidi de ore draconis, et de ore bestiae,
et de ore pseudoprophetae spiritus tres immundos
in modum ranarum. Sunt enim spiritus daemoniorum
facientes signa, et procedunt ad reges totius
terrae congregare illos in praelium ad diem magnum
omnipotentis Dei. Ecce venio sicut fur. Beatus qui
vigilat, et custodit vestimenta sua, ne nudus ambulet,
et videant turpitudinem ejus. Et congregabit
illos in locum, qui vocatur Hebraice Armagedon
[ <hi>Ms.</hi> Hermagedon]. Et septimus angelus effudit phialam
suam in aerem, et exivit vox magna de templo
a throno, dicens: Factum est. Et facta sunt fulgura,
et voces et tonitrua, et terraemotus factus est magnus,
qualis numquam fuit, ex quo homines fuerunt
super terram, talis terraemotus, sic magnus. Et facta
<pb n="0864C"/>
est civitas magna in tres partes: et civitates gentium
ceciderunt. Et Babylon magna venit in memoriam
ante Deum, dare illi calicem vini indignationis
irae ejus. Et omnis insula fugit, et montes non sunt
inventi. Et grando magna sicut talentum descendit
de coelo in homines: et blasphemaverunt Deum homines
propter plagam grandinis: quoniam magna
facta est vehementer.</p>
<p>[ <hi>Cap.</hi> XVII.] Et venit unus de septem angelis, qui
habebant septem phialas, et locutus est mecum, dicens:
Veni, ostendam tibi damnationem meretricis
magnae, quae sedet super aquas multas, cum qua fornicati
sunt reges terrae, et inebriati sunt qui inhabitant
terram de vino prostitutionis ejus. Et abstulit
me in spiritu in desertum. Et vidi mulierem sedentem
<pb n="0864D"/>
super bestiam coccineam, plenam nominibus
blasphemiae, habentem capita septem, et cornua decem.
Et mulier erat circumdata purpura, et coccino,
et inaurata auro, et lapide pretioso, et margaritis,
habens poculum aureum in manu sua, plenum abominatione,
et immunditia fornicationis ejus. Et in
fronte ejus nomen scriptum, Mysterium: Babylon
magna, mater fornicationum, et abominationum terrae.
Et vidi mulierem ebriam de sanguine sanctorum,
<pb n="0865A"/>
et de sanguine martyrum Jesu. Et miratus
sum, cum vidissem illam, admiratione magna. Et
dixit mihi angelus: Quare miraris? Ego dicam tibi
sacramentum mulieris, et bestiae quae portat eam,
quae habet capita septem, et cornua decem. Bestia,
quam vidisti, fuit, et non est, et ascensura est de
abysso, et in interitum ibit; et mirabuntur inhabitantes
terram (quorum non sunt scripta nomina in
libro Vitae a constitutione mundi), videntes bestiam,
quae erat, et non est. Et hic est sensus, qui habet
sapientiam. Septem capita, septem montes sunt, super
quos mulier sedet, et reges septem sunt. Quinque
ceciderunt, unus est, et alius nondum venit: et
cum venerit, oportet illum breve tempus manere.
Et bestia, quae erat, et non est, et ipsa octava est:
<pb n="0865B"/>
et de septem est, et in interitum vadit. Et decem
[ <hi>Ms. tac.</hi> Et decem] cornua, quae vidisti, decem reges
sunt: qui regnum nondum acceperunt, sed potestatem
tamquam reges una hora accipient post
bestiam. Hi unum consilium habent, et virtutem et
potestatem suam bestiae tradent. Hi cum Agno pugnabunt,
et Agnus vincet illos: quoniam Dominus
 dominorum est, et Rex regum, et qui cum illo
sunt, vocati, electi, et fideles. Et dixit mihi: Aquae,
quas vidisti ubi meretrix sedet, populi sunt, et gentes,
et linguae. Et decem cornua, quae vidisti in
bestia, hi odient fornicariam, et desolatam facient
illam, et nudam, et carnes ejus manducabunt, et ipsam
igni concremabunt. Deus enim dedit in corda
eorum, ut faciant quod placitum est illi: ut dent regnum
<pb n="0865C"/>
suum bestiae, donec consummentur verba Dei.
Et mulier, quam vidisti, est civitas magna, quae habet
regnum super reges terrae.</p>
<p>[ <hi>Cap.</hi> XVIII.] Et post haec vidi alium angelum
descendentem de coelo, habentem potestatem magnam:
et terra illuminata est a gloria ejus. Et exclamavit
 in fortitudine, dicens: Cecidit, cecidit
Babylon magna: et facta est habitatio daemoniorum,
et custodia omnis spiritus immundi, et custodia omnis
volucris immundae et odibilis; quia de vino irae [ <hi>Ms.</hi> 
de ira] fornicationis ejus biberunt omnes gentes: et
reges terrae cum illa fornicati sunt: et mercatores
terrae de virtute deliciarum ejus divites facti sunt.
Et audivi aliam vocem de coelo, dicentem: Exite de
illa, populus meus: ut ne participes sitis delictorum
<pb n="0865D"/>
ejus, et de plagis ejus non accipiatis. Quoniam pervenerunt
peccata ejus usque ad coelum, et recordatus
est Dominus iniquitatum ejus. Reddite illi sicut
et ipsa reddidit vobis: et duplicate duplicia secundum
opera ejus: in poculo, quo miscuit, miscete illi duplum.
Quantum glorificavit se, et in deliciis fuit; tantum
date illi tormentum et luctum: quia in corde suo
dicit: Sedeo regina: et vidua non sum: et luctum
non videbo. Ideo in una die venient plagae ejus, mors,
<pb n="0866A"/>
et luctus, et fames, et igne comburetur: quia fortis
est Deus. qui judicabit illam. Et flebunt, et plangent
se super illam reges terrae, qui cum illa fornicati sunt,
et in deliciis vixerunt, cum viderent fumum incendii
ejus: longe stantes propter timorem tormentorum
ejus, dicentes: Vae, vae, civitas illa magna Babylon,
civitas illa fortis: quoniam una hora venit judicium
tuum. Et negotiatores terrae flebunt, et lugebunt
super illam: quoniam merces eorum nemo emet amplius,
merces auri, et argenti, et lapidis pretiosi, et
margaritae, et byssi, et purpurae, et serici, et cocci
[ <hi>Ms.</hi> coccini] (et omne lignum thyinum, et omnia
vasa eboris, et omnia vasa de lapide pretioso, et aeramento,
et ferro, et marmore, et cinnamomum), et
odoramentorum, et unguenti, et thuris, et vini, et
<pb n="0866B"/>
olei, et similae, et tritici, et jumentorum, et ovium,
et equorum, et rhedarum, et mancipiorum, et animarum
hominum. Et poma desiderii animae tuae discesserunt
a te, et omnia pinguia et praeclara perierunt
a te, et amplius illa jam non invenient. Mercatores
horum, qui divites facti sunt, ab ea longe stabunt
propter timorem tormentorum ejus, flentes, ac
lugentes, et dicentes: Vae, vae, civitas illa magna, quae
amicta erat bysso, et purpura, et cocco, et deaurata
erat auro, et lapide pretioso, et margaritis: quoniam
una hora destitutae sunt tantae divitiae. Et omnis gubernator,
et omnis qui in lacum navigat, et nautae,
et qui in mari operantur, longe steterunt, et clamaverunt
videntes locum incendii ejus, dicentes: Quae
similis civitati huic magnae? Et miserunt pulverem
<pb n="0866C"/>
super capita sua, et clamaverunt flentes et lugentes,
dicentes: Vae, vae, civitas illa magna, in qua divites
facti sunt omnes, qui habebant naves in mari, de pretiis
ejus: quoniam una hora desolata est. Exsulta super
eam, coelum, et sancti apostoli, et prophetae:
quoniam judicavit Deus judicium vestrum de illa. Et
sustulit unus angelus fortis lapidem quasi molarem
magnum, et misit in mare, dicens: Hoc impetu mittetur
Babylon civitas illa magna, et ultra jam non
invenietur. Et vox citharoedorum, et musicorum, et
tibia canentium, et tuba non audietur in te amplius:
et omnis artifex omnis artis non invenietur in te amplius:
et vox molae non audietur in te amplius: et
lux lucernae non lucebit in te amplius: et vox sponsi
et sponsae non audietur adhuc in te: quia mercatores
<pb n="0866D"/>
tui erant principes terrae, quia in veneficiis tuis
erraverunt omnes gentes. Et in ea sanguis prophetarum
et sanctorum inventus est; et omnium qui interfecti
sunt in terra.</p>
<p>[ <hi>Cap.</hi> XIX.] Post haec audivi quasi vocem tubarum
multarum in coelo dicentium: Alleluia: Salus, et
gloria, et virtus Deo nostro est: quia vera et justa
judicia sunt ejus, qui judicavit de meretrice magna,
quae corrupit terram in prostitutione sua, et vindicavit
<pb n="0867A"/>
sanguinem servorum suorum de manibus ejus. Et
iterum dixerunt: Alleluia. Et fumus ejus ascendit
in saecula saeculorum. Et ceciderunt seniores viginti
quatuor, et quatuor animalia, et adoraverunt Deum
sedentem super thronum, dicentes: Amen, Alleluia.
Et vox de throno exivit, dicens: Laudem dicite Deo
nostro, omnes servi ejus: et qui timetis eum, pusilli
et magni. Et audivi quasi vocem turbae magnae, et
sicut vocem aquarum multarum, et sicut vocem tonitruorum
magnorum, dicentium: Alleluia: quoniam
regnavit Dominus Deus noster omnipotens. Gaudeamus,
et exsultemus, et demus gloriam ei: quia venerunt
nuptiae Agni: et uxor ejus praeparavit se. Et
datum est illi, ut cooperiat se byssino splendenti et
candido. Byssinum enim, justificationes sunt sanctorum.
<pb n="0867B"/>
Et dixit mihi: Scribe: Beati, qui ad coenam
nuptiarum Agni vocati sunt. Et dicit mihi: Haec
verba Dei vera sunt. Et cecidi ante pedes ejus, ut
adorarem eum. Et dicit mihi: Vide, ne feceris: conservus
tuus sum, et fratrum tuorum habentium testimonium
Jesu. Deum adora. Testimonium enim Jesu,
est spiritus prophetiae. Et vidi coelum apertum,
et ecce equus albus, et qui sedebat super eum, vocabatur
Fidelis, et Verax: et cum justitia judicat, et
pugnat. Oculi autem ejus sicut flamma ignis, et in
capite ejus diademata multa, habens nomen scriptum,
quod nemo novit nisi ipse. Et vestitus erat veste
aspersa sanguine: et vocatur nomen ejus, Verbum
Dei. Et exercitus qui sunt in coelo, sequebantur
eum in equis albis, vestiti byssino albo et mundo.
<pb n="0867C"/>
Et de ore ejus procedit gladius ex utraque parte acutus:
ut in ipso percutiat gentes: et ipse reget eas
in virga ferrea: et ipse calcat torcular vini furoris
irae Dei omnipotentis. Et habet in vestimento, et in
femore suo scriptum: Rex regum, et Dominus dominantium.
Et vidi unum angelum stantem in sole, et
clamavit voce magna, dicens omnibus avibus, quae
volabant per medium coeli: Venite, et congregamini
ad coenam magnam Dei; ut manducetis carnes regum,
et carnes tribunorum, et carnes fortium. Et carnes
equorum, et sedentium in ipsis, et carnes omnium
liberorum, et servorum, et pusillorum, et magnorum.
Et vidi bestiam, et reges terrae, et exercitus eorum
congregatos, ad faciendum praelium cum illo, qui
sedebat in equo, et cum exercitu ejus. Et apprehensa
<pb n="0867D"/>
est bestia, et cum ea pseudopropheta: qui fecit signa
coram ipso, quibus seduxit eos, qui acceperunt characterem
bestiae, et qui adoraverunt imaginem ejus.
Vivi missi sunt hi duo in stagnum ignis ardentis sulphure.
Et caeteri occisi sunt in gladio sedentis super
equum, qui procedit de ore ipsius: et omnes aves
saturatae sunt carnibus eorum.</p>
<p>[ <hi>Cap.</hi> XX.] Et vidi angelum descendentem de
coelo, habentem clavem abyssi, et catenam magnam
in manu sua. Et apprehendit draconem, serpentem
<pb n="0868A"/>
antiquum, qui est diabolus et Satanas, et ligavit eum
per annos mille: et misit eum in abyssum, et clausit
et signavit super illum, ut non seducat amplius
gentes, donec consummentur mille anni: et post
haec oportet illum solvi modico tempore. Et vidi sedes,
et sederunt super eas, et judicium datum est
illis: et animas decollatorum propter testimonium
Jesu, et propter verbum Dei, et qui non adoraverunt
bestiam, neque imaginem ejus, nec acceperunt characterem
ejus in frontibus, aut in manibus suis, et
vixerunt, et regnaverunt cum Christo mille annis.
Caeteri mortuorum non vixerunt, donec consummentur
mille anni. Haec est resurrectio prima. Beatus,
et sanctus, qui habet partem in resurrectione prima:
in his secunda mors non habet potestatem: sed erunt
<pb n="0868B"/>
sacerdotes Dei et Christi, et regnabunt cum illo mille
annis. Et cum consummati fuerint mille anni, solvetur
Satanas de carcere suo, et exibit, et seducet
gentes, quae sunt super quatuor angulos terrae, Gog,
et Magog, et congregabit eos in praelium, quorum
numerus est sicut arena maris. Et ascenderunt super
latitudinem [ <hi>Ms.</hi> altitudinem], terrae, et circuierunt
castra sanctorum, et civitatem dilectam. Et descendit
ignis a Deo de coelo, et devoravit eos; et
Diabolus, qui seducebat eos, missus est in stagnum
ignis et sulphuris, ubi et bestia et pseudopropheta
 cruciabuntur die ac nocte in saecula saeculorum.
Et vidi thronum magnum candidum, et sedentem super
eum, a cujus conspectu fugit terra et coelum, et
locus non est inventus eis [ <hi>Ms.</hi> ab eis]. Et vidi mortuos,
<pb n="0868C"/>
magnos et pusillos, stantes in conspectu throni,
et libri aperti sunt: et alius liber apertus est qui est
Vitae, et judicati sunt mortui ex his, quae scripta
erant in libris, secundum opera ipsorum. Et dedit
mare mortuos, qui in eo erant; et mors et infernus
dederunt mortuos suos, qui in ipsis erant: et judicatum
est de singulis secundum opera ipsorum. Et
infernus et mors missi sunt in stagnum ignis. Haec
est mors secunda. Et qui non inventus est in libro
Vitae scriptus, missus est in stagnum ignis.</p>
<p>[ <hi>Cap.</hi> XXI.] Et vidi coelum novum, et terram novam.
Primum enim coelum, et prima terra abiit, et
mare jam non est. Et ego Joannes vidi sanctam civitatem
Jerusalem novam descendentem de coelo a Deo,
paratam, sicut sponsam ornatam viro suo. Et audivi
<pb n="0868D"/>
vocem magnam de throno dicentem: Ecce tabernaculum
Dei cum hominibus, et habitabit cum eis. Et
ipsi populus ejus erunt, et ipse Deus cum eis erit
eorum Deus: et absterget Deus omnem lacrymam
ab oculis eorum: et mors ultra non erit, neque luctus,
neque clamor, neque dolor erit ultra, quia
prima abierunt. Et dixit qui sedebat in throno: Ecce
nova facio omnia. Et dixit mihi; Scribe, quia haec
verba fidelissima sunt, et vera. Et dixit mihi: Factum
est. Ego sum <foreign xml:lang="greek">Α</foreign> et <foreign xml:lang="greek">Ω</foreign>: initium, et finis. Ego sitienti
<pb n="0869A"/>
dabo de fonte aquae vitae gratis. Qui vicerit,
possidebit haec, et ero illi Deus, et ille erit mihi filius.
Timidis autem, et incredulis, et exsecratis, et homicidis,
et fornicatoribus, et veneficis, et idololatris, et
omnibus mendacibus, pars illorum erit in stagno ardenti
igne et sulphure: quod est mors secunda. Et
venit unus de septem angelis habentibus phialas plenas
septem plagis novissimis, et locutus est mecum,
dicens: Veni, et ostendam tibi sponsam, uxorem
Agni. Et sustulit me in spiritu in montem magnum
et altum [ <hi>Ms. tac.</hi> et altum], et ostendit mihi civitatem
sanctam Jerusalem descendentem de coelo a
Deo, habentem claritatem Dei: et lumen ejus simile
lapidi pretioso tamquam lapidi jaspidis, sicut crystallum.
Et habebat murum magnum et altum, habentem
<pb n="0869B"/>
portas duodecim: et in portis angelos duodecim,
et nomina inscripta, quae sunt nomina duodecim
tribuum filiorum Israel. Ab oriente portae tres,
et ab Aquilone portae tres, et ab Austro portae tres, et
ab Occasu portae tres. Et murus civitatis habens
fundamenta duodecim, et in ipsis duodecim nomina
duodecim apostolorum Agni. Et qui loquebatur mecum,
habebat mensuram arundineam auream, ut metiretur
civitatem, et portas ejus, et murum. Et civitas
in quadro posita est, et longitudo ejus tanta est
quanta et latitudo: et mensus est civitatem de arundine
aurea per stadia duodecim millia: et longitudo,
et altitudo, et latitudo ejus, aequalia sunt. Et mensus
est murum ejus centum quadraginta quatuor cubitorum,
mensura hominis, quae est angeli. Et erat structura
<pb n="0869C"/>
muri ejus ex lapide jaspide: ipsa vero civitas,
aurum mundum simile vitro mundo. Et fundamenta
muri civitatis, omni lapide pretioso ornata. Fundamentum
primum, jaspis; secundum, sapphirus:
tertium, chalcedonius: quartum, smaragdus: quintum,
sardonyx: sextum, sardius: septimum, chrysolithus:
octavum, beryllus: nonum, topazius:
decimum, chrysoprasus: undecimum, hyacinthus:
duodecimum, amethystus. Et duodecim portae, duodecim
margaritae sunt, per singulas: et singulae portae
erant ex singulis margaritis: et platea civitatis aurum
mundum, tamquam vitrum perlucidum. Et templum
non vidi in ea. Dominus enim Deus omnipotens
templum illius est, et Agnus. Et civitas non eget sole,
neque luna, ut luceant in ea. Nam claritas Dei illuminavit
eam, et lucerna ejus est Agnus. Et ambulabunt
gentes in lumine ejus: et reges terrae afferent
<pb n="0870A"/>
gloriam suam et honorem in illam. Et portae ejus
non claudentur per diem: nox enim non erit illic.
Et afferent gloriam [ <hi>Mss. add.</hi> suam] et honorem
gentium in illam. Non intrabit in eam aliquod
coinquinatum, aut abominationem faciens, et mendacium,
nisi qui scripti sunt in libro Vitae [ <hi>Ms. add.</hi> 
et] Agni.</p>
<p>[ <hi>Cap.</hi> XXII.] Et ostendit mihi fluvium aquae vitae,
splendidum tamquam crystallum, procedentem de
sede Dei et Agni. In medio plateae ejus, et ex utraque
parte fluminis lignum vitae, afferens fructus duodecim,
per menses singulos reddens fructum suum, et
folia ligni ad sanitatem gentium. Et omne maledictum
non erit amplius: sed sedes Dei et Agni in illa
erunt, et servi ejus servient illi. Et videbunt faciem
<pb n="0870B"/>
ejus: et nomen ejus in frontibus eorum. Et nox
ultra non erit: et non egebunt de lumine lucernae,
neque lumine solis, quoniam Dominus Deus illuminabit
illos, et regnabunt in saecula saeculorum. Et
dixit mihi: Haec verba fidelissima sunt, et vera. Et
Dominus Deus spirituum prophetarum misit angelum
suum ostendere servis suis quae oportet fieri cito. Et
ecce venio velociter. Beatus, qui custodit verba
prophetiae libri hujus. Et ego Joannes, qui audivi,
et vidi haec. Et postquam audissem, et vidissem, cecidi
ut adorarem ante pedes angeli, qui mihi haec ostendebat:
et dixit [ <hi>Ms.</hi> dicit] mihi: Vide ne feceris;
conservus enim [ <hi>Ms. tac.</hi> enim] tuus sum, et fratrum
tuorum prophetarum, et eorum, qui servant verba
prophetiae libri hujus: Deum adora. Et dicit mihi:
<pb n="0870C"/>
Ne signaveris verba prophetiae libri hujus: tempus
enim prope est. Qui nocet, noceat adhuc; et qui in
sordibus est, sordescat adhuc; et qui justus est, justificetur
adhuc; et sanctus, sanctificetur adhuc. Ecce
venio cito, et merces mea mecum est, reddere unicuique
secundum opera sua. Ego sum <foreign xml:lang="greek">Α</foreign> et <foreign xml:lang="greek">Ω</foreign> primus,
et novissimus, principium et finis. Beati, qui lavant
stolas suas in sanguine Agni, ut sit potestas eorum
in ligno vitae, et per portas intrent in civitatem. Foris
canes, et venefici, et impudici, et homicidae, et
idolis servientes, et omnis qui amat, et facit
mendacium. Ego Jesus misi Angelum meum, testificari
vobis haec in Ecclesiis. Ego sum radix et genus
David, stella splendida et matutina. Et spiritus [ <hi>Ms.</hi> 
sponsus] et sponsa dicunt: Veni. Et qui audit, dicat,
Veni. Et qui sitit, veniat; et qui vult, accipiat aquam
vitae gratis. Contestor enim omni audienti verba
<pb n="0871A"/>
prophetiae libri hujus: Si quis apposuerit ad haec,
apponet [ <hi>Ms.</hi> apponat] Deus super illum plagas scriptas
in libro isto. Et si quis diminuerit de verbis libri
prophetiae hujus, auferet [ <hi>Ms.</hi> auferat] Deus partem
ejus de libro Vitae, et de Civitate sancta, et de his,
<pb n="0872A"/>
quae scripta sunt in libro isto. Dicit qui testimonium
perhibet istorum: Etiam venio cito. Amen. Veni,
Domine Jesu. Gratia Domini nostri Jesu Christi cum
omnibus vobis. Amen.</p>
<p>
          <emph>
            <pb n="0871"/> <hi>Explicit liber Apocalypsis B. Joannis Apostoli.</hi> </emph>
        </p>
<p>
          <emph> LEGE CUM PACE BIBLIOTHECAM HIERONYMI PRESBYTERI BETHLEEM.</emph>

</p>
      </div1>
</body>
  </text>
</TEI>