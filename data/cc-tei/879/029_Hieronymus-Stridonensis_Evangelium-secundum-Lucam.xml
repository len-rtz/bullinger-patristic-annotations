<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Evangelium secundum Lucam</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1846</date>
              </publicationStmt>
          <seriesStmt>
           <title>Patrologia Latina, vol. 29</title>
           <idno>HieStr.EvSeLu</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Evangelium secundum Lucam</head>
<p>
          <pb n="0607D"/>[ <hi>Cap.</hi> I, I, 10.] Quoniam quidem multi conati
<pb n="0608D"/>
sunt ordinare narrationem, quae in nobis completae
<pb n="0609A"/>
sunt, rerum: sicut tradiderunt nobis, qui ab initio
ipsi viderunt, et ministri fuerunt sermonis: visum
est mihi, assecuto omnia a principio diligenter,
ex ordine tibi scribere, optime Theophile, ut cognoscas
eorum verborum, de quibus eruditus es, veritatem.
Fuit in diebus Herodis, regis Judaeae, sacerdos
quidam nomine Zacharias, de vice Abia; et
uxor illius de filiabus Aaron, et nomen ejus Elizabeth.
Erant autem justi ambo ante Deum, incedentes
in omnibus mandatis et justificationibus Domini
sine querela, et non erat illis filius, eo quod esset
Elizabeth sterilis, et ambo processissent in diebus
suis. Factum est autem, cum sacerdotio fungeretur
 in ordine vicis suae ante Deum, secundum consuetudinem
sacerdotii, sorte exiit ut incensum poneret, ingressus
<pb n="0609B"/>
in templum Domini: et omnis multitudo populi
erat orans foris hora incensi. Apparuit autem illi
angelus Domini, stans a dextris altaris incensi. Et Zacharias
turbatus est videns, et timor irruit super eum.
Ait autem ad illum Angelus: Ne timeas, Zacharia,
quoniam exaudita est deprecatio tua: et uxor tua
Elizabeth pariet tibi filium, et vocabis nomen ejus
Joannem: et erit gaudium tibi, et exsultatio, et
multi in nativitate ejus gaudebunt: erit enim magnus
coram Domino: et vinum et siceram non bibet,
et Spiritu sancto replebitur adhuc ex utero matris
suae: et multos filiorum Israel convertet ad Dominum
Deum ipsorum: et ipse praecedet ante illum in spiritu
et virtute Eliae: ut convertat corda patrum in
filios, et incredulos ad prudentiam justorum, parare
<pb n="0609C"/>
Domino plebem perfectam. Et dixit Zacharias ad
angelum: Unde hoc sciam? ego enim sum senex, et
uxor mea processit in diebus suis. Et respondens
angelus dixit ei: Ego sum Gabriel, qui asto ante
<pb n="0610A"/>
Deum: et missus sum loqui ad te, et haec tibi evangelizare.
Et ecce eris tacens, et non poteris loqui,
usque in diem quo haec fiant, pro eo quod non credidisti
verbis meis, quae implebuntur in tempore
suo. Et erat plebs exspectans Zachariam: et mirabantur
quod tardaret ipse in templo. Egressus autem
non poterat loqui ad illos, et cognoverunt quod visionem
vidisset in templo. Et ipse erat innuens illis,
et permansit mutus. Et factum est, ut impleti sunt
dies officii ejus, abiit in domum suam: post hos
autem dies concepit Elizabeth uxor ejus, et occultabat
se mensibus quinque, dicens: Quia sic fecit
mihi Dominus in diebus, quibus respexit auferre
opprobrium meum inter homines. [II, 5.] In mense
autem sexto missus est angelus Gabriel a Deo in
<pb n="0610B"/>
civitatem Galilaeae, cui nomen Nazareth, ad virginem
desponsatam viro cui nomen erat Joseph, de domo
David, et nomen virginis Maria. [III, 10.] Et ingressus
angelus ad eam dixit: Ave, gratia plena: Dominus
tecum: Benedicta tu in mulieribus. Quae cum
audisset, turbata est in sermone ejus, et cogitabat
qualis esset ista salutatio. Et ait angelus ei: Ne timeas,
Maria; invenisti enim gratiam apud Deum:
ecce concipies in utero, et paries filium, et vocabis
nomen ejus Jesum. Hic erit magnus, et filius Altissimi
vocabitur, et dabit illi Dominus Deus sedem
David patris ejus: et regnabit in domo Jacob in
aeternum, et regni ejus non erit finis. Dixit autem
Maria ad angelum: Quomodo fiet istud, quoniam virum
non cognosco? Et respondens angelus dixit ei:
<pb n="0610C"/>
Spiritus sanctus superveniet in te, et virtus Altissimi
obumbrabit tibi: ideoque et quod nascetur ex
te sanctum, vocabitur Filius Dei. Et ecce Elizabeth
cognata tua, et ipsa concepit filium in senectute sua:
<pb n="0611A"/>
et hic mensis sextus est illi, quae vocatur sterilis:
quia non erit impossibile apud Deum omne verbum.
Dixit autem Maria: Ecce ancilla Domini, fiat mihi
secundum verbum tuum. Et discessit ab illa angelus.
Exsurgens autem Maria in diebus illis abiit in
montana cum festinatione, in civitatem Juda: Et intravit
in domum Zachariae, et salutavit Elizabeth.
Et factum est, ut audivit salutationem Mariae Elizabeth,
exsultavit infans in utero ejus, et repleta est
Spiritu sancto Elizabeth: et exclamavit voce magna,
et dixit: Benedicta tu inter mulieres, et benedictus
fructus ventris tui. Et unde hoc mihi, ut veniat
mater Domini mei ad me? Ecce enim ut facta
est vox salutationis tuae in auribus meis, exsultavit
in gaudio infans in utero meo. Et beata quae credidisti,
quoniam perficientur ea, quae dicta sunt tibi
<pb n="0611B"/>
a Domino. Et ait Maria:
<l>Magnificat anima mea Dominum, et exsultavit spiritus
meus in Deo salutari meo.</l> 
<l>Quia respexit humilitatem ancillae suae: ecce enim
ex hoc beatam me dicent omnes generationes.</l> 
<l>Quia fecit mihi magna qui potens est, et sanctum
nomen ejus.</l> 
<l>Et misericordia ejus a progenie in progenies timentibus
eum.</l> 
<l>Fecit potentiam in brachio suo: dispersit superbos
mente cordis sui.</l> 
<l rend="indent">Deposuit potentes de sede, et exaltavit humiles.</l> 
<l>Esurientes implevit bonis: et divites dimisit inanes.</l> 
<l>Suscepit Israel puerum suum, recordatus misericordiae
<pb n="0611C"/>
suae.</l> 
<l>Sicut locutus est ad patres nostros, Abraham, et
semini ejus in saecula.</l> 
Mansit autem Maria cum illa quasi mensibus tribus:
et reversa est in domum suam. Elizabeth autem impletum
est tempus pariendi, et peperit filium. Et
audierunt vicini et cognati ejus, quia magnificavit
Dominus misericordiam suam cum illa, et congratulabantur
ei. Et factum est in die octavo, venerunt
circumcidere puerum, et vocabant eum nomine patris
sui Zachariam. Et respondens mater ejus, dixit:
Nequaquam, sed vocabitur Joannes. Et dixerunt ad
illam: Quia nemo est in cognatione tua, qui vocetur
hoc nomine. Innuebant autem patri ejus, quem
vellet vocari eum. Et postulans pugillarem scripsit,
<pb n="0611D"/>
dicens: Joannes est nomen ejus. Et mirati sunt universi.
Apertum est autem illico os ejus, et lingua
ejus, et loquebatur benedicens Deum. Et factum
est timor super omnes vicinos eorum: et super
omnia montana Judaeae divulgabantur omnia verba
haec: et posuerunt omnes qui audierant in corde
suo, dicentes: Quis, putas, puer iste erit? Etenim
manus Domini erat cum illo. Et Zacharias pater
<pb n="0612A"/>
ejus repletus est Spiritu sancto: et prophetavit dicens:
<l>Benedictus Dominus Deus Israel: quia visitavit et
fecit redemptionem plebis suae.</l> 
<l>Et erexit cornu salutis nobis, in domo David pueri
sui.</l> 
<l>Sicut locutus est per os sanctorum, qui a saeculo
sunt, prophetarum ejus:</l>
<l>Salutem ex inimicis nostris, et de manu omnium qui
oderunt nos:</l>
<l>Ad faciendam misericordiam cum patribus nostris:
et memorari testamenti sui sancti.</l> 
<l>Jusjurandum, quod juravit ad Abraham patrem nostrum,
daturum se nobis:</l>
<l>Ut sine timore, de manu inimicorum nostrorum liberati,
<pb n="0612B"/>
serviamus illi:</l>
<l>In sanctitate et justitia coram ipso, omnibus diebus
nostris.</l> 
<l>Et tu, puer, Propheta Altissimi vocaberis: praeibis
enim ante faciem Domini parare vias ejus:</l>
<l>Ad dandam scientiam salutis plebi ejus, in remissionem
peccatorum eorum:</l>
<l>Per viscera misericordiae Dei nostri: in quibus visitavit
nos oriens ex alto:</l>
<l>Illuminare his, qui in tenebris, et in umbra mortis
sedent: ad dirigendos pedes nostros in viam
pacis.</l> 
Puer autem crescebat, et confortabatur spiritu: et
erat in desertis usque in diem ostensionis suae ad
Israel.</p>
<p>
          <pb n="0612C"/>[ <hi>Cap.</hi> II.] Factum est autem in diebus illis, exiit
edictum a Caesare Augusto, ut describeretur universus
orbis. Haec descriptio prima facta est a praeside
Syriae Cyrino: et ibant omnes, ut profiterentur singuli
in suam civitatem. Ascendit autem et Joseph a
Galilaea de civitate Nazareth, in Judaeam in civitatem
David, quae vocatur Beth-Lehem: eo quod esset de
domo et familia David, ut profiteretur cum Maria
desponsata sibi uxore praegnante. Factum est autem,
cum essent ibi, impleti sunt dies ut pareret. Et peperit
filium suum primogenitum, et pannis eum involvit,
et reclinavit eum in praesepio: quia non erat
eis locus in diversorio. Et pastores erant in regione
eadem vigilantes, et custodientes vigilias noctis
super gregem suum. Et ecce angelus Domini stetit
<pb n="0612D"/>
juxta illos, et claritas Dei circumfulsit illos, et timuerunt
timore magno. Et dixit illis angelus: Nolite
timere: ecce enim evangelizo vobis gaudium magnum,
quod erit omni populo: quia natus est vobis
hodie Salvator, qui est Christus Dominus, in civitate
David. Et hoc vobis signum: Invenietis infantem
pannis involutum, et positum in praesepio. Et subito
facta est cum angelo multitudo militiae coelestis,
<pb n="0613A"/>
laudantium Deum, et dicentium: Gloria in altissimis
Deo, et in terra pax hominibus bonae voluntatis. Et
factum est, ut discesserunt ab eis angeli in coelum:
pastores loquebantur ad invicem: Transeamus usque
Beth-Lehem, et videamus hoc verbum, quod factum
est, quod Dominus ostendit nobis. Et venerunt festinantes:
et invenerunt Mariam, et Joseph, et infantem
positum in praesepio. Videntes autem cognoverunt
de verbo, quod dictum erat illis de puero hoc.
Et omnes, qui audierunt, mirati sunt: et de his,
quae dicta erant a pastoribus ad ipsos. Maria autem
conservabat omnia verba haec, conferens in corde
suo. Et reversi sunt pastores glorificantes et laudantes
Deum, in omnibus quae audierant, et viderant,
sicut dictum est ad illos. Et postquam consummati
<pb n="0613B"/>
sunt dies octo ut circumcideretur puer:
vocatum est nomen ejus Jesus, quod vocatum est
ab angelo prius quam in utero conciperetur. Et postquam
impleti sunt dies purgationis ejus secundum
legem Moysi, tulerunt illum in Jerusalem, ut sisterent
eum Domino, sicut scriptum est in lege Domini:
Quia omne masculinum adaperiens vulvam sanctum
Domino vocabitur. Et ut darent hostiam secundum
quod dictum est in lege Domini, par turturum, aut
duos pullos columbarum. Et ecce homo erat in Jerusalem,
cui nomen Simeon, et homo iste justus, et
timoratus, exspectans consolationem Israel, et Spiritus
sanctus erat in eo. Et responsum acceperat a
Spiritu sancto, non visurum se mortem, nisi prius
videret Christum Domini. Et venit in spiritu in templum.
<pb n="0613C"/>
Et cum inducerent puerum Jesum parentes
ejus, ut facerent secundum consuetudinem legis pro
eo; et ipse accepit eum in ulnas suas, et benedixit
Deum, et dixit:
<l>Nunc dimittis servum tuum, Domine, secundum verbum
tuum, in pace:</l>
<l>Quia viderunt oculi mei salutare tuum:</l>
<l>Quod parasti ante faciem omnium populorum;</l>
<l>Lumen ad revelationem gentium, et gloriam plebis
tuae Israel.</l> 
Et erat pater ejus et mater mirantes super his, quae
dicebantur de illo. Et benedixit illis Simeon, et dixit
ad Mariam matrem ejus: Ecce positus est hic in ruinam,
et in resurrectionem multorum in Israel: et in
signum, cui contradicetur: et tuam ipsius animam
<pb n="0613D"/>
pertransibit gladius, ut revelentur ex multis cordibus
cogitationes. Et erat Anna prophetissa, filia Phanuel,
de tribu Aser: haec processerat in diebus multis, et
vixerat cum viro suo annis septem a virginitate sua.
Et haec vidua usque ad annos octoginta quatuor: quae
non discedebat de templo, jejuniis et obsecrationibus
serviens nocte ac die. Et haec, ipsa hora superveniens,
confitebatur Domino: et loquebatur de illo
omnibus, qui exspectabant redemptionem Israel.
Et ut perfecerunt omnia secundum legem Domini,
reversi sunt in Galilaeam in civitatem suam Nazareth.
<pb n="0614A"/>
Puer autem crescebat et confortabatur, plenus sapientia:
et gratia Dei erat in illo. Et ibant parentes
ejus per omnes annos in Jerusalem, in die solemni
Paschae. Et cum factus esset annorum duodecim,
ascendentibus illis Jerosolymam secundum consuetudinem
diei festi, consummatisque diebus, cum redirent,
remansit puer Jesus in Jerusalem, et non
cognoverunt parentes ejus. Existimantes autem illum
esse in comitatu, venerunt iter diei, et requirebant
eum inter cognatos et notos. Et non invenientes,
regressi sunt in Jerusalem, requirentes eum. Et
factum est, post triduum invenerunt illum in templo,
sedentem in medio doctorum, audientem illos, et
interrogantem eos. [IV, 2.] Stupebant autem omnes,
qui eum audiebant, super prudentia et responsis
<pb n="0614B"/>
ejus. Et videntes admirati sunt. [V, 10.] Et dixit
mater ejus ad illum: Fili, quid fecisti nobis sic?
ecce pater tuus et ego dolentes quaerebamus te. Et
ait ad illos: Quid est quod me quaerebatis? nesciebatis
quia in his, quae Patris mei sunt, oportet me
esse? Et ipsi non intellexerunt verbum, quod locutus
est ad eos. Et descendit cum eis, et venit Nazareth:
et erat subditus illis. Et mater ejus conservabat
omnia verba haec in corde suo. Et Jesus proficiebat
sapientia, et aetate, et gratia apud Deum et homines.</p>
<p>[ <hi>Cap.</hi> III. VI, 3.] Anno autem quintodecimo imperii
Tiberii Caesaris, procurante Pontio Pilato Judaeam,
tetrarcha autem Galilaeae Herode, Philippo autem
fratre ejus tetrarcha Ituraeae, et Trachonitidis regionis,
et Lysania Abilinae tetrarcha, sub principibus
<pb n="0614C"/>
sacerdotum Anna et Caipha: factum est verbum
Domini super Joannem, Zachariae filium, in deserto.
[VII, 1.] Et venit in omnem regionem Jordanis praedicans
baptismum poenitentiae in remissionem peccatorum,
sicut scriptum est in libro sermonum Isaiae
prophetae: Vox clamantis in deserto: Parate viam
Domini: rectas facite semitas ejus: omnis vallis
implebitur: et omnis mons, et collis humiliabitur:
et erunt prava et directa, et aspera in vias planas:
et videbit omnis caro salutare Dei. [VIII, 5.] Dicebat
ergo ad turbas quae exibant, ut baptizarentur ab
ipso: Genimina viperarum: quis ostendit vobis fugere
a ventura ira? Facite ergo fructus dignos poenitentiae,
et ne coeperitis dicere: Patrem habemus
Abraham. Dico enim vobis, quia potens est Deus de
<pb n="0614D"/>
lapidibus istis suscitare filios Abrahae. Jam enim
securis ad radicem arborum posita est. Omnis ergo
arbor non faciens fructum bonum, excidetur, et in
ignem mittetur. [IX, 10.] Et interrogabant eum
turbae, dicentes: Quid ergo faciemus? Respondens
autem dicebat illis: Qui habet duas tunicas, det non
habenti: et qui habet escas, similiter faciat. Venerunt
autem et publicani, ut baptizarentur, et dixerunt
ad illum: Magister, quid faciemus? At ille dixit
ad eos: Nihil amplius, quam quod constitutum est
vobis, faciatis. Interrogabant autem eum et milites,
<pb n="0615A"/>
dicentes: Quid faciemus et nos? Et ait illis: Neminem
concutiatis, neque calumniam faciatis: et contenti
estote stipendiis vestris. Existimante autem
populo, et cogitantibus omnibus in cordibus suis de
Joanne, ne forte ipse esset Christus: respondit
Joannes, dicens omnibus. [X, 1.] Ego quidem aqua
baptizo vos: veniet autem fortior me, cujus non
sum dignus solvere corrigiam calceamentorum ejus:
ipse vos baptizabit in Spiritu sancto et igni. [XI, 5.]
Cujus ventilabrum in manu ejus, et purgabit aream
suam, et congregabit triticum in horreum suum,
paleas autem comburet igni inexstinguibili. Multa
quidem et alia exhortans evangelizabat populo.
[XII, 2.] Herodes autem tetrarcha, cum corriperetur
ab illo de Herodiade uxore fratris sui, et de omnibus
<pb n="0615B"/>
malis, quae fecit Herodes, adjecit et hoc super
omnia, et inclusit Joannem in carcere. [XIII, 1.]
Factum est autem cum baptizaretur omnis populus,
et Jesu baptizato, et orante, apertum est coelum:
et descendit Spiritus sanctus corporali specie sicut
columba in ipsum: et vox de coelo facta est: Tu es
Filius meus dilectus, in te complacui mihi. [XIV, 5.]
Et ipse Jesus erat incipiens quasi annorum triginta,
ut putabatur, filius Joseph, qui fuit Heli, qui fuit
Mathat, qui fuit Levi, qui fuit Melchi, qui fuit Janne,
qui fuit Joseph, qui fuit Mathatiae, qui fuit Amos,
qui fuit Nahum, qui fuit Hesli, qui fuit Nagge, qui
fuit Mahath, qui fuit Mathathiae, qui fuit Semei, qui
fuit Joseph, qui fuit Juda, qui fuit Johanna, qui fuit
Resa, qui fuit Zorobabel, qui fuit Salathiel, qui fuit
<pb n="0615C"/>
Neri, qui fuit Melchi, qui fuit Addi, qui fuit Cosan,
qui fuit Elmadan, qui fuit Her, qui fuit Jesu, qui
fuit Eliezer, qui fuit Jorim, qui fuit Mathat, qui fuit
Levi, qui fuit Simeon, qui fuit Juda, qui fuit Joseph,
qui fuit Jona, qui fuit Eliakim, qui fuit Melea, qui
fuit Menna, qui fuit Mathatha, qui fuit Nathan, qui
fuit David, qui fuit Jesse, qui fuit Obed, qui fuit
Booz, qui fuit Salmon, qui fuit Naasson, qui fuit
Aminadab, qui fuit Aram, qui fuit Esron, qui fuit
Phares, qui fuit Judae, qui fuit Jacob, qui fuit Isaac,
qui fuit Abrahae, qui fuit Thare, qui fuit Nachor,
qui fuit Sarug, qui fuit Ragau, qui fuit Phaleg, qui
fuit Heber, qui fuit Sale, qui fuit Cainan, qui fuit
Arphaxad, qui fuit Sem, qui fuit Noe, qui fuit
Lamech, qui fuit Mathusale, qui fuit Henoch, qui fuit
<pb n="0615D"/>
Jared, qui fuit Malaleel [ <hi>Ms.</hi> Maleel], qui fuit Cainam,
qui fuit Henos, qui fuit Seth, qui fuit Adam, qui
fuit Dei.</p>
<p>[ <hi>Cap.</hi> IV. XV, 2.] Jesus autem plenus Spiritu
sancto regressus est a Jordane: et agebatur a Spiritu
in desertum, diebus quadraginta, et tentabatur
a diabolo. [XVI, 5.] Et nihil manducavit in diebus
illis: et consummatis illis, esuriit. Dixit autem illi
diabolus: Si Filius Dei es, dic lapidi huic ut panis
<pb n="0616A"/>
fiat. Et respondit ad illum Jesus; Scriptum est:
Quia non in solo pane vivit homo, sed in omni
verbo Dei. Et duxit illum diabolus in montem excelsum,
et ostendit illi omnia regna orbis terrae in
momento temporis, et ait illi: Tibi dabo potestatem
hanc universam, et gloriam illorum: quia mihi tradita
sunt; et cui volo, do illa. Tu ergo si adoraveris
coram me, erunt tua omnia. Et respondens Jesus,
dixit illi: Scriptum est: Dominum tuum adorabis,
et illi soli servies. Et duxit illum in Jerusalem, et
statuit eum super pinnam templi, et dixit illi: Si Filius
Dei es, mitte te hinc deorsum. Scriptum est
enim quod angelis suis mandavit de te, ut conservent
te: et quia in manibus tollent te, ne forte offendas
ad lapidem pedem tuum. Et respondens Jesus,
<pb n="0616B"/>
ait illi: Dictum est: Non tentabis Dominum Deum
tuum. Et consummata omni tentatione, diabolus recessit
ab illo, usque ad tempus. [XVII, 1.] Et regressus
est Jesus in virtute Spiritus in Galilaeam, et fama
exiit per universam regionem de illo. Et ipse docebat
in synagogis eorum, et magnificabatur ab omnibus.
[XVIII, 10.] Et venit Nazareth, ubi erat nutritus,
et intravit secundum consuetudinem suam die
sabbati in synagogam, et surrexit legere. Et traditus
est illi liber Isaiae prophetae. Et ut revolvit librum,
invenit locum ubi scriptum erat: Spiritus Domini
super me: propter quod unxit me, evangelizare
pauperibus misit me, sanare contritos corde, praedicare
captivis remissionem, et caecis visum, dimittere
confractos in remissionem, praedicare annum
<pb n="0616C"/>
Domini acceptum, et diem retributionis. Et cum plicuisset
librum, reddidit ministro, et sedit. Et omnium
in synagoga oculi erant intendentes in eum:
Coepit autem dicere ad illos: Quia hodie impleta est
haec scriptura in auribus vestris. [XIX, 1.] Et omnes
testimonium illi dabant: et mirabantur in verbis
gratiae, quae procedebant de ore ipsius, et dicebant:
Nonne hic est filius Joseph? [XX, 10.] Et ait illis:
Utique dicetis mihi hanc similitudinem: Medice,
cura te ipsum: quanta audivimus facta in Capharnaum,
fac et hic in patria tua. [ XXI, 1.] Ait autem:
Amen dico vobis, quia nemo propheta acceptus est
in patria sua. In veritate dico vobis, multae viduae
erant in diebus Eliae in Israel, quando clausum est
coelum annis tribus et mensibus sex, cum facta esset
<pb n="0616D"/>
fames magna in omni terra: et ad nullam illarum
missus est Elias, nisi in Sarepta Sidoniae, ad mulierem
viduam. Et multi leprosi erant in Israel sub
Elisaeo propheta: et nemo eorum mundatus est nisi
Naaman [ <hi>Ms.</hi> Neman] Syrus. Et repleti sunt omnes
in synagoga ira, haec audientes. Et surrexerunt, et
ejecerunt illum extra civitatem: et duxerunt illum
usque ad supercilium montis, super quem civitas
illorum erat aedificata, ut praecipitarent eum. Ipse
<pb n="0617A"/>
autem transiens per medium illorum, ibat. [XXIII, 8.]
Et descendit in Capharnaum civitatem Galilaeae,
ibique docebat illos sabbatis. [XXIV, 2.] Et stupebant
in doctrina ejus quia in potestate erat sermo
ipsius. [XXV, 8.] Et in synagago erat homo habens
daemonium immundum, et exclamavit voce magna,
dicens: Sine, quid nobis, et tibi, Jesu Nazaraene?
venisti perdere nos? scio te quis sis, sanctus Dei.
Et increpavit illum Jesus, dicens: Obmutesce. et
exi ab eo. Et cum projecisset illum daemonium in
medium, exiit ab illo, nihilque illum nocuit. Et factus
est pavor in omnibus, et colloquebantur ad invicem,
dicentes: Quod est hoc verbum, quia in
potestate et virtute imperat immundis spiritubus, et
exeunt? Et divulgabatur fama de illo in omnem locum
<pb n="0617B"/>
regionis. [XXVI, 2.] Surgens autem Jesus de
synagoga, introivit in domum Simonis. Socrus autem
Simonis tenebatur magnis febribus: et rogaverunt
illum pro ea. Et stans super illam, imperavit
febri et dimisit illam. Et continuo surgens ministrabat
illis. Cum autem sol occidisset, omnes qui habebant
infirmos variis languoribus, ducebant illos
ad eum. At ille singulis manus imponens, curabat
eos. [XXVII, 8.] Exhibant autem daemonia a multis,
clamantia et dicentia: Quia tu es Filius Dei: et
increpans non sinebat ea loqui, quia sciebant ipsum
esse Christum. [XXVIII, 8.] Facta autem die, egressus
ibat in desertum locum, et turbae requirebant
eum, et non venerunt usque ad ipsum: et detinebant
illum ne discederet ab eis. Quibus ille ait:
<pb n="0617C"/>
Quia et aliis civitatibus oportet me evangelizare
regnum Dei: quia ideo missus sum. Et erat praedicans
in synagogis Galilaeae.</p>
<p>[ <hi>Cap.</hi> V. XXIX, 10.] Factum est autem, cum turbae
irruerent in eum, ut audirent verbum Dei, et ipse
stabat secus stagnum Genesareth. Et vidit duas naves
stantes secus stagnum: piscatores autem descenderant,
et lavabant retia. Ascendens autem in
navim, quae erat Simonis, rogavit eum a terra reducere
pusillum. Et sedens docebat de navicula turbas.
[XXX, 9.] Ut cessavit autem loqui, dixit ad Simonem:
Duc in altum, et laxate retia vestra in
capturam. Et respondens Simon, dixit illi: Praeceptor,
per totam noctem laborantes, nihil cepimus,
in verbo autem tuo laxabo rete. Et cum hoc fecissent,
<pb n="0617D"/>
concluserunt piscium multitudinem copiosam,
rumpebatur autem rete eorum. Et annuerunt sociis,
qui erant in alia navi, ut venirent, et adjuvarent
eos. Et tenuerunt, et impleverunt ambas naviculas,
ita ut pene mergerentur. [XXXI, 10.] Quod
cum videret Simon Petrus, procidit ad genua Jesu,
dicens: Exi a me, quia homo peccator sum, Domine.
Stupor enim circumdederat eum, et omnes
qui cum illo erant, in captura piscium, quam ceperant:
similiter autem Jacobum et Joannem, filios
Zebedaei, qui erant socii Simonis. [XXXII, 2.] Et
<pb n="0618A"/>
ait ad Simonem Jesus: Noli timere: ex hoc jam
homines eris capiens. Et subductis ad terram navibus,
relictis omnibus secuti sunt eum. [XXXIII, 2.]
Et factum est, cum esset in unam civitatem, et ecce
vir plenus lepra, et videns Jesum, et procidens in
faciem, rogavit eum, dicens: Domine, si vis, potes
me mundare. Et extendens manum, tetigit eum,
dicens: Volo. Mundare. Et confestim lepra discessit
ab illo. Et ipse praecepit illi, ut nemini diceret:
sed, Vade, ostende te sacerdoti, et offer pro emundatione
tua, sicut praecepit Moyses, in testimonium
illis. [XXXIV, 1.] Perambulabat autem magis sermo
de illo: et conveniebant turbae multae, ut audirent,
et curarentur ab infirmitatibus suis. [XXXV, 2.] Ipse
autem sedebat in desertum, et orabat. [XXXVI, 2.]
<pb n="0618B"/>
Et factum est in una dierum; et ipse sedebat docens.
Et erant Pharisaei sedentes, et legis doctores, qui
venerant ex omni castello Galilaeae, et Judaeae, et
Jerusalem: et virtus Domini erat ad sanandum eos.
[XXXVII, 1.] Et ecce viri portantes in lecto hominem,
qui erat paralyticus: et quaerebant eum inferre,
et ponere ante eum. Et non invenientes qua
parte illum inferrent prae turba, ascenderunt supra
tectum, et per tegulas summiserunt eum cum lecto
in medium ante Jesum. Quorum fidem ut vidit,
dixit: homo, remittuntur tibi peccata tua. Et coeperunt
cogitare scribae, et pharisaei, dicentes: Quis
est hic qui loquitur blasphemias? Quis potest dimittere
peccata, nisi solus Deus? Ut cognovit autem
Jesus cogitationes eorum, respondens, dixit ad
<pb n="0618C"/>
illos: Quid cogitatis in cordibus vestris? Quid est
facilius dicere: dimittuntur tibi peccata; an dicere:
Surge, et ambula? Ut autem sciatis, quia Filius hominis
habet potestatem in terra dimittendi peccata,
(ait paralytico:) Tibi dico, surge, tolle lectum
tuum, et vade in domum tuam. Et confestim consurgens
coram illis, tulit lectum, in quo jacebat, et
abiit in domum suam, magnificans Deum. Et stupor
apprehendit omnes, et magnificabant Deum. Et repleti
sunt timore, dicentes: quia vidimus mirabilia
hodie: [XXXVIII, 2.] Et post haec exiit et vidit publicanum
nomine Levi, sedentem ad telonium, et ait
illi: Sequere me. Et relictis omnibus, surgens secutus
est eum. [XXXIX, 2.] Et fecit ei convivium magnum
Levi in domo sua: et erat turba multa publicanorum,
<pb n="0618D"/>
et aliorum, qui cum illis erant discumbentes.
Et murmurabant pharisaei et scribae eorum,
dicentes ad discipulos ejus: Quare cum publicanis
et peccatoribus manducatis et bibitis? [XL, 2.] Et
respondens Jesus, dixit ad illos: Non egent qui
sani sunt, medico, sed qui male habent. Non veni
vocare justos, sed peccatores ad poenitentiam. At illi
dixerunt ad eum: Quare discipuli Joannis jejunant
frequenter, et obsecrationes faciunt, similiter et
pharisaeorum: fui autem edunt et bibunt? Quibus
ipse ait: Numquid potestis filios sponsi, dum cum
<pb n="0619A"/>
illis est sponsus, facere jejunare? Venient autem
dies, cum ablatus fuerit ab illis sponsus, tunc jejunabunt
in illis diebus. Dicebat autem et similitudinem
ad illos: Quia nemo commissuram a novo vestimento
immittit in vestimentum vetus: alioquin et novum
rumpit, et veteri non convenit commissura a novo.
Et nemo mittit vinum novum in utres veteres: alioquin
rumpet vinum novum utres, et ipsum effundetur, et
utres peribunt. Sed vinum novum in utres novos mittendum
est, et utraque conservantur. Et nemo bibens
vetus, statim vult novum, dicit enim: Vetus melius est.</p>
<p>[ <hi>Cap.</hi> VI. XLI. 2.] Factum est autem in sabbato
secundo primo, cum transiret per sata, vellebant
discipuli ejus spicas, et manducabant confricantes
manibus. Quidam autem pharisaeorum dicebant illis:
<pb n="0619B"/>
Quid facitis quod non licet in sabbatis? Et respondens
Jesus ad eos, dixit: Nec hoc legistis quod
fecit David, cum esurisset ipse, et qui cum illo
erant: quomodo intravit in domum Dei, et panes
propositionis sumpsit, et manducavit, et dedit his
qui cum ipso erant, quos non licet manducare nisi
tantum sacerdotibus? [XLII, 2.] Et dicebat illis: Quia
Dominus est Filius hominis etiam sabbati. Factum
est autem et in alio sabbato, ut intraret in synagogam,
et doceret. Et erat ibi homo, et manus ejus
dextera erat arida. Observabant autem scribae, et
pharisaei, si in sabbato curaret: et invenirent unde
accusarent eum. Ipse vero sciebat cogitationes eorum:
et ait homini, qui habebat manum aridam:
Surge, et sta in medium. Et surgens stetit. Ait autem
<pb n="0619C"/>
ad illos Jesus: Interrogo vos, si licet sabbatis
benefacere, an male; animam salvam facere, an
perdere? et circumspectis omnibus, dixit homini: Extende
manum tuam. Et extendit: et restituta est
manus ejus. Ipsi autem repleti sunt insipientia; e
colloquebantur ad invicem, quidnam facerent Jesu.
[XLIII, 2.] Factum est autem in illis diebus, exiit in
montem orare, et erat pernoctans in oratione Dei.
[XLIV, 2.] Et cum dies factus esset, vocavit discipulos
suos: et elegit duodecim ex ipsis (quos et Apostolos
nominavit): Simonem, quem cognominavit
Petrum, et Andream fratrem ejus, Jacobum, et Joannem,
Philippum, et Bartholomaeum, Matthaeum,
et Thomam, Jacobum Alphaei, et Simonem, qui vocatur
Zelotes: et Judam Jacobi, et Judam Iscariotem
<pb n="0619D"/>
[ <hi>Ms.</hi> Scarioth], qui fuit proditor. [XLV, 1.] Et
descendens cum illis, stetit in loco campestri, et
turba discipulorum ejus, et multitudo copiosa plebis
ab omni Judaea, et Jerusalem, et maritima, et Tyri,
et Sidonis, qui venerant, ut audirent eum, et sanarentur
a languoribus suis. Et qui vexabantur a spiritibus
immundis, curabantur. Et omnis turba quaerebat
eum tangere: quia virtus de illo exibat, et sanabat
omnes: [XLVI, 5.] Et ipse elevatis oculis in
discipulos suos, dicebat: Beati pauperes: quia vestrum
<pb n="0620A"/>
est regnum Dei. [XLVII, 5.] Beati qui nunc
esuritis: quia saturabimini. [XLVIII, 5.] Beati qui
nunc fletis: quia ridebitis. [XLIX, 5.] Beati eritis cum
vos oderint homines, et cum separaverint vos, et
exprobraverint, et ejecerint nomen vestrum tamquam
malum, propter Filium hominis. Gaudete in
illa die, et exsultate; ecce enim merces vestra multa
est in coelo: secundum haec enim faciebant prophetis
patres eorum. [L, 10.] Verumtamen vae vobis
divitibus, quia habetis consolationem vestram. Vae
vobis, qui saturati estis: quia esurietis. Vae vobis,
qui ridetis nunc: quia lugebitis et flebitis. [LI, 10.]
Vae cum benedixerint vobis homines: secundum
haec enim faciebant pseudoprophetis patres eorum.
[LII, 5.] Sed vobis dico, qui auditis: Diligite inimicos
<pb n="0620B"/>
vestros, benefacite his qui oderunt vos. Benedicite
maledicentibus vobis, et orate pro calumniantibus
vos. [LIII, 5.] Et qui te percutit in maxillam,
praebe et alteram. Et ab eo, qui aufert tibi
vestimentum, etiam tunicam noli prohibere. Omni
autem petenti te, tribue: et qui aufert quae tua sunt,
ne repetas. [LIV, 5.] Et prout vultis, ut faciant vobis
homines, et vos facite illis similiter. Et si diligitis
eos, qui vos diligunt, quae vobis est gratia? nam
et peccatores diligentes se diligunt. [LV, 5.] Et si
benefeceritis his, qui vobis benefaciunt, quae vobis
est gratia? siquidem et peccatores hoc faciunt. Et
si mutuum dederitis his, a quibus speratis recipere,
quae gratia est vobis? nam et peccatores peccatoribus
fenerantur, ut recipiant aequalia: Verumtamen
<pb n="0620C"/>
diligite inimicos vestros: benefacite, et mutuum
date, nihil inde sperantes: et erit merces vestra
multa, et eritis filii Altissimi, quia ipse benignus est
super ingratos et malos. Estote ergo misericordes,
sicut et pater vester misericors est. [LVI, 2.] Nolite
judicare, et non judicabimini: nolite condemnare,
et non condemnabimini. Dimittite, et dimittemini.
Date, et dabitur vobis: mensuram bonam, et confertam,
et coagitatam, et supereffluentem dabunt in
sinum vestrum. Eadem quippe mensura, qua mensi
fueritis, remetietur vobis. [LVII, 5.] Dicebat autem
illis et similitudinem: Numquid potest caecus caecum
ducere? nonne ambo in foveam cadunt? [LVIII, 3.]
Non est discipulus super magistrum: perfectus autem
omnis erit, si sit sicut magister ejus. [LIX, 5.]
<pb n="0620D"/>
Quid autem vides festucam in oculo fratris tui; trabem
autem, quae in oculo tuo est, non consideras?
Aut quomodo potes dicere fratri tuo: Frater, sine
ejiciam festucam de oculo tuo, ipse in oculo tuo
trabem non videns? Hypocrita, ejice primum trabem
de oculo tuo: et tunc perspicies ut educas festucam
de oculo fratris tui. [LX, 5.] Non est enim
arbor bona, quae facit fructus malos: neque arbor
mala, faciens fructum bonum. Unaquaeque enim
arbor de fructu suo cognoscitur. [LXI, 5.] Neque,
<pb n="0621A"/>
enim de spinis colligunt ficus: neque de rubo vindemiant
uvam. [LXII, 5.] Bonus homo de bono thesauro
cordis sui profert bonum: et malus homo de
malo thesauro profert malum. Ex abundantia enim
cordis os loquitur. [LXIII, 3.] Quid autem vocatis me,
Domine, Domine: et non facitis quae dico? [LXIV,
5.] Omnis qui venit ad me, et audit sermones meos,
et facit eos: ostendam vobis cui similis sit: similis
est homini aedificanti domum, qui fodit in altum, et
posuit fundamentum super petram; inundatione autem
facta, illisum est flumen domui illi, et non potuit
eam movere: fundata enim erat super petram.
Qui autem audit, et non facit, similis est homini
aedificanti domum suam super terram sine fundamento;
in quam illisus est fluvius, et continuo cecidit:
<pb n="0621B"/>
et facta est ruina domus illius magna.</p>
<p>[ <hi>Cap.</hi> VII. LXV, 3.] Cum autem implesset omnia verba
sua in aures plebis, intravit Capharnaum. Centurionis
autem cujusdam servus male habens, erat moriturus:
qui illi erat pretiosus. Et cum audisset de Jesu, misit
ad eum seniores Judaeorum rogans eum, ut veniret, et
salvaret servum ejus. At illi cum venissent ad Jesum,
rogabant eum sollicite, dicentes ei: Quia dignus est,
ut hoc illi praestes. Diligit enim gentem nostram: et
synagogam ipse aedificavit nobis. Jesus autem ibat cum
illis. Et cum jam non longe esset a domo, misit ad
eum Centurio amicos, dicens: Domine, noli vexari:
Non enim sum dignus, ut sub tectum meum intres.
Propter quod et me ipsum non sum dignum arbitratus,
ut venirem ad te: sed dic verbo, et sanabitur
<pb n="0621C"/>
puer meus. Nam et ego homo sum sub potestate constitutus,
habens sub me milites: et dico huic, Vade,
et vadit; et alii, Veni, et venit; et meo servo,
Fac hoc, et facit. Quo audito, Jesus miratus
est: et conversus sequentibus se turbis, dixit:
Amen dico vobis, nec in Israel tantam fidem inveni.
[LXVI, 5.] Et reversi, qui missi fuerant, domum,
invenerunt servum, qui languerat, sanum.
[LXVII, 10.] Et factum est: deinceps ibat in civitatem,
quae vocatur Naim: et ibant cum eo discipuli
ejus, et turba copiosa. Cum autem appropinquaret
portae civitatis, ecce defunctus efferebatur filius unicus
matris suae: et haec vidua erat: et turba civitatis
multa cum illa. Quam cum vidisset Dominus,
misericordia motus super eam, dixit illi: Noli flere.
<pb n="0621D"/>
Et accessit, et tetigit loculum (hi autem, qui portabant,
steterunt). Et ait, Adolescens, tibi dico, surge.
Et resedit qui erat mortuus, et coepit loqui. Et dedit
illum matri suae. Accepit autem omnes timor: et
magnificabant Deum, dicentes: Quia propheta magnus
surrexit in nobis: et quia Deus visitavit plebem
suam. [LXVIII, 10.] Et exiit hic sermo in universam
<pb n="0622A"/>
Judaeam de eo, et in omnem circa regionem. [LXIX,
5.] Et nuntiaverunt Joanni discipuli ejus de omnibus
his. Et convocavit duos de discipulis suis Joannes,
et misit ad Jesum, dicens: Tu es qui venturus es,
an alium exspectamus? Cum autem venissent ad
eum viri, dixerunt: Joannes Baptista misit nos ad
te, dicens: Tu es qui venturus es, an alium exspectamus?
<note>(in ipsa autem hora multos curavit a languoribus,
et plagis, et spiritibus malis; et caecis
multis donavit visum.)</note> Et respondens, dixit illis:
Euntes renuntiate Joanni quae audistis, et vidistis:
Quia caeci vident, claudi ambulant, leprosi mundantur,
surdi audiunt, mortui resurgunt, pauperes evangelizantur:
et beatus est quicumque non fuerit scandalizatus
in me. Et cum discessissent nuntii Joannis,
<pb n="0622B"/>
coepit de Joanne dicere ad turbas: Quid existis
in desertum videre? arundinem vento agitatam?
Sed quid existis videre? hominem mollibus vestimentis
indutum? Ecce qui in veste pretiosa sunt et
deliciis, in domibus regum sunt. Sed quid existis videre?
Prophetam? Utique dico vobis, et plusquam
prophetam: [LXX, 2.] hic est, de quo scriptum est:
Ecce mitto angelum meum ante faciem tuam, qui
praeparabit viam tuam ante te. [LXXI, 5.] Dico enim
vobis: Major inter natos mulierum propheta Joanne
Baptista nemo est. Qui autem minor est in regno
Dei, major est illo.</p>
<p>[LXXII, 10.] Et omnis populus audiens et publicani justificaverunt
Deum, baptizati baptismo Joannis. Pharisaei
autem, et legis periti consilium Dei spreverunt
<pb n="0622C"/>
in semetipsos, non baptizati ab eo. Ait autem Dominus:
[LXXIII, 5.] Cui ergo similes dicam homines
generationis hujus? et cui similes sunt? Similes sunt
pueris sedentibus in foro, et loquentibus ad invicem,
et dicentibus: Cantavimus vobis tibiis, et non
saltastis: lamentavimus, et non plorastis. Venit
enim Joannes Baptista, neque manducans panem,
neque bibens vinum, et dicitis: Daemonium habet.
Venit Filius hominis manducans, et bibens, et dicitis:
Ecce homo devorator, et bibens vinum, amicus
publicanorum, et peccatorum. Et justificata est sapientia
ab omnibus filiis suis. [LXXIV, 1,] Rogabat
autem illum quidam de Pharisaeis, ut manducaret
cum illo. Et ingressus domum pharisaei discubuit.
Et ecce mulier, quae erat in civitate peccatrix, ut
<pb n="0622D"/>
cognovit quod accubuisset in domo pharisaei, attulit
alabastrum unguenti: et stans retro secus pedes ejus,
lacrymis coepit rigare pedes ejus, et capillis capitis
sui tergebat, et osculabatur pedes ejus, et unguento
ungebat. Videns autem pharisaeus, qui vocaverat
eum, ait intra se dicens: Hic si esset propheta,
sciret utique, quae et qualis est mulier, quae tangit
<pb n="0623A"/>
eum: quia peccatrix est. Et respondens Jesus
dixit ad illum: Simon, habeo tibi aliquid dicere. At
ille ait: Magister, dic. Duo debitores erant cuidam
feneratori: unus debebat denarios quingentos, et
alius quinquaginta. Non habentibus illis unde redderent,
donavit utrisque. Quis ergo eum plus diligit?
Respondens Simon dixit: Aestimo quia is cui
plus donavit. At ille dixit ei: Recte judicasti. Et
conversus ad mulierem: dixit Simoni: Vides hanc
mulierem? Intravi in domum tuam, aquam pedibus
meis non dedisti: haec autem lacrymis rigavit pedes
meos, et capillis suis tersit. Osculum mihi non dedisti:
haec autem ex quo intravit, non cessavit
osculari pedes meos. Oleo caput meum non unxisti:
haec autem unguento unxit pedes meos. Propter
<pb n="0623B"/>
quod dico tibi: Remittuntur ei peccata multa, quoniam
dilexit multum. Cui autem minus dimittitur,
minus diligit. Dixit autem ad illam: Remittuntur
tibi peccata. Et coeperunt qui simul accumbebant,
dicere intra se: Quis est hic, qui etiam peccata dimittit?
Dixit autem ad mulierem: Fides tua te salvam
fecit: vade in pace.</p>
<p>[ <hi>Cap.</hi> VIII. LXXV, 10.] Et factum est deinceps, et
ipse iter faciebat per civitates et castella, praedicans
et evangelizans regnum Dei: et duodecim cum
illo, et mulieres aliquae, quae erant curatae a spiritibus
malignis, et infirmitatibus: Maria, quae vocatur
Magdalene, de qua septem daemonia exierant, et
Joanna uxor Chusae procuratoris Herodis, et Susanna,
et aliae multae, quae ministrabant ei de facultatibus
<pb n="0623C"/>
suis. [LXXVI, 2.] Cum autem turba plurima
convenirent, et de civitatibus properarent ad eum,
dixit per similitudinem: Exiit qui seminat, seminare
semen suum: et dum seminat, aliud cecidit secus
viam, et conculcatum est, et volucres coeli comederunt
illud. Et aliud cecidit super petram: et natum
aruit, quia non habebat humorem. Et aliud cecidit
inter spinas, et simul exortae spinae suffocaverunt
illud. Et aliud cecidit in terram bonam: et ortum
fecit fructum centuplum. Haec dicens clamabat: Qui
habet aures audiendi, audiat. Interrogabant autem
eum discipuli ejus, quae esset haec parabola. Quibus
ipse dixit: Vobis datum est nosse mysterium regni
Dei, [LXXVII, 1.] caeteris autem in parabolis: ut videntes
non videant, et audientes non intelligant.</p>
<p>
          <pb n="0623D"/>[LXXVIII, 2.] Est autem haec parabola: Semen est
verbum Dei. Qui autem secus viam, hi sunt qui audiunt;
deinde venit diabolus, et tollit verbum de
corde eorum, ne credentes salvi fiant. Nam qui supra
petram, qui cum audierint, cum gaudio suscipiunt
verbum, et hi radices non habent: qui ad tempus
credunt et in tempore tentationis recedunt. Quod
autem in spinas cecidit: hi sunt, qui audierunt, et
a sollicitudinibus, et divitiis, et voluptatibus vitae,
euntes suffocantur, et non referunt fructum. Quod
autem in bonam terram: hi sunt, qui in corde bono
<pb n="0624A"/>
et optimo audientes verbum retinent, et fructum afferunt
in patientia. [LXXIX, 2.] Nemo autem lucernam
accendens, operit eam vase, aut subtus lectum
ponit: sed supra candelabrum ponit, ut intrantes videant
lumen. [LXXX, 2.] Non est enim occultum,
quod non manifestetur: nec absconditum, quod non
cognoscatur, et in palam veniat. [LXXI, 5.] Videte
ergo quomodo audiatis. Qui enim habet, dabitur illi:
et quicumque non habet, etiam quod putat se habere,
auferetur ab illo. [LXXXII, 2.] Venerunt autem ad
illum mater et fratres ejus, et non poterant adire
eum prae turba. Et nuntiatum est illi: Mater tua, et
fratres tui stant foris, volentes te videre. Qui respondens,
dixit ad eos: Mater mea, et fratres mei
hi sunt, qui verbum Dei audiunt, et faciunt. [LXXXIII,
<pb n="0624B"/>
2.] Factum est autem in una dierum: et ipse ascendit
in naviculam, et discipuli ejus, et ait ad illos:
Transfretemus trans stagnum. Et ascenderunt. Et
navigantibus illis, obdormivit, et descendit procella
venti in stagnum, et complebantur, et periclitabantur.
Accedentes autem suscitaverunt eum, dicentes:
Praeceptor, perimus. At ille surgens, increpavit ventum,
et tempestatem aquae, et cessavit: et facta est
tranquillitas. Dixit autem illis: Ubi est fides vestra?
Qui timentes, mirati sunt ad invicem, dicentes:
Quis, putas, hic est, quia et ventis et mari imperat,
et obediunt ei? Et navigaverunt ad regionem Gerasenorum,
quae est contra Galilaeam. Et cum egressus
esset ad terram, occurrit illi vir quidam, qui habebat
daemonium jam temporibus multis, et vestimento non
<pb n="0624C"/>
induebatur, neque in domo manebat, sed in monumentis.
Is, ut vidit Jesum, procidit ante illum: et
exclamans voce magna, dixit: Quid mihi et tibi est,
Jesu, Fili Dei altissimi? obsecro te, ne me torqueas.
Praecipiebat enim spiritui immundo, ut exiret ab
homine. Multis enim temporibus arripiebat illum,
et vinciebatur catenis et compedibus custoditus. Et
ruptis vinculis agebatur a daemonio in deserta. Interrogavit
autem illum Jesus, dicens: Quod tibi
nomen est? At ille dixit: Legio: quia intraverant
daemonia multa in eum. Et rogabant illum, ne imperaret
illis, ut in abyssum irent. Erat autem ibi
grex porcorum multorum pascentium in monte: et
rogabant eum, ut permitteret eis in illos ingredi. Et
permisit illis. Exierunt ergo daemonia ab homine, et
<pb n="0624D"/>
intraverunt in porcos: et impetu abiit grex per praeceps
in stagnum, et suffocatus est. Quod ut viderunt
factum qui pascebant, fugerunt, et nuntiaverunt
in civitatem, et in villas. Exierunt autem
videre quod factum est, et venerunt ad Jesum: et
invenerunt hominem sedentem, a quo daemonia exierant,
vestitum, ac sana mente, ad pedes ejus, et
timuerunt. Nuntiaverunt autem illis et qui viderant,
quomodo sanus factus esset a legione; et rogaverunt
illum omnis multitudo regionis Gerasenorum,
ut discederet ab ipsis: quia magno timore tenebantur.
<pb n="0625A"/>
[LXXXIV, 8.] Ipse autem ascendens navim, reversus
est. Et rogabat illum vir, a quo daemonia
exierant, ut cum eo esset. Dimisit autem eum Jesus,
dicens: Redi in domum tuam, et narra quanta tibi
fecit Deus. Et abiit per universam civitatem, praedicans
quanta illi fecit Jesus. [LXXXV, 2.] Factum est
autem cum rediisset Jesus, excepit illum turba.
Erant enim omnes exspectantes eum. Et ecce venit
vir, cui nomen Jairus, et ipse princeps synagogae
erat: et cecidit ad pedes Jesu, rogans eum, ut intraret
in domum ejus, quia unica filia erat ei fere
annorum duodecim, et haec moriebatur. Et contigit,
dum iret, a turbis comprimebatur. Et mulier quaedam
erat in fluxu sanguinis ab annis duodecim, quae
in medicos erogaverat omnem substantiam suam,
<pb n="0625B"/>
nec ab ullo potuit curari: accessit retro, et tetigit
fimbriam vestimenti ejus, et confestim stetit fluxus
sanguinis ejus. Et ait Jesus: Quis est, qui me tetigit?
Negantibus autem omnibus dixit Petrus, et qui cum
illo erant: Praeceptor, turbae te comprimunt, et affligunt,
et dicis: Quis me tetigit? Et dixit Jesus:
Tetigit me aliquis: nam ego novi virtutem de me
exiisse. Videns autem mulier, quia non latuit, tremens
venit, et procidit ante pedes ejus: et ob quam
causam tetigerit eum, indicavit coram omni populo:
et quemadmodum confestim sanata sit. At ipse dixit
ei: Filia, fides tua salvam te fecit: vade in pace.
Adhuc illo loquente, venit quidam ad principem synagogae,
dicens ei: Quia mortua est filia tua, noli
vexare illum. Jesus autem audito hoc verbo, respondit
<pb n="0625C"/>
patri puellae: Noli timere, crede tantum, et
salva erit. Et cum venisset domum, non permisit
intrare secum quemquam, nisi Petrum, et Jacobum,
et Joannem, et patrem, et matrem puellae. Flebant
autem omnes, et plangebant illam: at ille dixit:
Nolite flere, non est mortua puella, sed dormit.
Et deridebant eum, scientes quod mortua esset.
Ipse autem tenens manum ejus clamavit, dicens:
Puella, surge. Et reversus est spiritus ejus, et surrexit
continuo. Et jussit illi dari manducare. Et
stupuerunt parentes ejus, quibus praecepit, ne alicui
dicerent quod factum erat.</p>
<p>[ <hi>Cap.</hi> IX. LXXXVI, 2.] Convocatis autem duodecim
Apostolis, dedit illis virtutem et potestatem super
omnia daemonia, et ut languores curarent. Et misit
<pb n="0625D"/>
illos praedicare regnum Dei, et sanare infirmos.
[LXXXVII, 2.] Et ait ad illos: Nihil tuleritis in via,
neque virgam, neque peram, neque panem, neque
pecuniam, neque duas tunicas habeatis. Et in quamcumque
domum intraveritis, ibi manete, et inde ne
exeatis. [LXXXVIII, 2.] Et quicumque non receperint
vos: exeuntes de civitate illa, etiam pulverem pedum
vestrorum excutite in testimonium supra illos.
[LXXXXIX, 8.] Egressi autem circuibant per castella,
evangelizantes et curantes ubique. [XC, 2.] Audivit
autem Herodes tetrarcha omnia quae fiebant ab eo,
<pb n="0626A"/>
et haesitabat, eo quod diceretur a quibusdam: Quia
Joannes surrexit a mortuis: a quibusdam vero:
Quia Elias apparuit: ab aliis autem: Quia propheta
unus de antiquis surrexit. Et ait Herodes: Joannem
ego decollavi: Quis est autem iste, de quo ego talia
audio? Et quaerebat videre eum. [XCI, 8.] Et reversi
Apostoli, narraverunt illi quaecumque fecerunt:
[XCII, 3.] et assumptis illis secessit seorsum in locum
desertum, qui est Bethsaidae. Quod cum cognovissent
turbae, secutae sunt illum: et excepit eos, et
loquebatur illis de regno Dei, et eos, qui cura indigebant,
sanabat. [XCIII, 1.] Dies autem coeperat
declinare. Et accedentes duodecim dixerunt illi:
Dimitte turbas, ut euntes in castella villasque quae
circa sunt, divertant, et inveniant escas: quia hic
<pb n="0626B"/>
in loco deserto sumus. Ait autem ad illos: Vos date
illis manducare. At illi dixerunt: Non sunt nobis
plus quam quinque panes, et duo pisces: nisi forte
nos eamus, et emamus in omnem hanc turbam
escas. Erant autem fere viri quinque millia. Ait autem
ad discipulos suos: Facite illos discumbere per
convivia quinquagenos. Et ita fecerunt. Et discumbere
fecerunt omnes. Acceptis autem quinque panibus,
et duobus piscibus, respexit in coelum, et benedixit
illis, et fregit, et distribuit discipulis suis, ut ponerent
ante turbas. Et manducaverunt omnes, et saturati
sunt. Et sublatum est quod superfuit illis,
fragmentorum cophini duodecim. [XCIV, 1.] Et factum
est cum solus esset orans, erant cum illo et discipuli:
et interrogavit illos dicens: Quem me dicunt esse
<pb n="0626C"/>
turbae? At illi responderunt, et dixerunt: alii Joannem
Baptistam, alii autem Eliam, alii vero quia unus
propheta de prioribus surrexit. Dixit autem illis:
Vos autem quem me esse dicitis? Respondens Simon
Petrus dixit: Christum Dei. [XCV, 2.] Ait ille increpans illos, praecepit, ne cui dicerent hoc, dicens:
Quia oportet Filium hominis multa pati, et reprobari
a senioribus, et principibus sacerdotum, et
scribis, et occidi, et tertia die resurgere. [XCVI, 2.]
Dicebat autem ad omnes: Si quis vult post me venire,
abneget semetipsum, et tollat crucem suam
quotidie, et sequatur me. Qui enim voluerit animam
suam salvam facere, perdet illam: nam qui perdiderit
animam suam propter me, salvam faciet illam.
Quid enim proficit homo si lucretur universum mundum,
<pb n="0626D"/>
se autem ipsum perdat, et detrimentum sui
faciat? [XCVII, 2.] Nam qui me erubuerit, et meos
sermones, hunc filius hominis erubescet, cum venerit
in majestate sua, et patris, et sanctorum angelorum.
[XCVIII, 2.] Dico autem vobis, vere sunt aliqui
hic stantes, qui non gustabunt mortem, donec videant
regnum Dei. Factum est autem post haec verba
fere dies octo, et assumpsit Petrum, et Jacobum, et
Joannem, et ascendit in montem, ut oraret. Et facta
est, dum oraret, species vultus ejus altera, et vestitus
ejus albus et refulgens. Et ecce duo viri loquebantur
<pb n="0627A"/>
cum illo. Erant autem Moyses et Elias, visi
in majestate, et dicebant excessum ejus, quem completurus
erat in Jerusalem. Petrus vero, et qui cum
illo erant, gravati erant somno. Et evigilantes viderunt
majestatem ejus, et duos viros, qui stabant cum
illo. Et factum est cum discederent ab illo, ait Petrus
ad Jesum: Praeceptor, bonum est nos hic esse:
et faciamus tria tabernacula, unum tibi, et unum
Moysi, et unum Eliae, nesciens quid diceret. Haec
autem illo loquente, facta est nubes, et obumbravit
eos: et timuerunt, intrantibus illis in nubem. Et
vox facta est de nube dicens: Hic est Filius meus
dilectus, ipsum audite. Et dum fieret vox, inventus
est Jesus solus. Et ipsi tacuerunt, et nemini dixerunt
in illis diebus quidquam ex his, quae viderant.
<pb n="0627B"/>
[XCIX, 2.] Factum est autem in sequenti die, descendentibus
illis de monte, occurrit illis turba multa.
Et ecce vir de turba exclamavit, dicens: Magister,
obsecro te, respice in filium meum, quia unicus est
mihi: et ecce spiritus apprehendit eum, et subito
clamat, et elidit, et dissipat eum cum spuma,
et vix discedit dilanians eum: et rogavi discipulos
tuos, ut ejicerent illum, et non potuerunt. Respondens
autem Jesus, dixit: O generatio infidelis, et
perversa, usquequo ero apud vos, et patiar vos?
Adduc huc filium tuum. Et cum accederet, elisit
illum daemonium, et dissipavit. Et increpavit Jesus
spiritum immundum, et sanavit puerum, et reddidit
illum patri ejus. [C, 8.] Stuipebant autem omnes in
magnitudine Dei: [CI, 2.] omnibusque mirantibus
<pb n="0627C"/>
in omnibus quae faciebat, dixit ad discipulos suos:
Ponite vos in cordibus vestris sermones istos: filius
enim hominis futurum est, ut tradatur in manus hominum.
At illi ignorabant verbum istud, et erat velatum
ante eos, ut non sentirent illud: et timebant
eum interrogare de hoc verbo. [CII, 2.] Intravit autem
cogitatio in eos, quis eorum major esset. At Jesus
videns cogitationes cordis illorum, apprehendit
puerum, et statuit illum secus se, et ait illis: Quicumque
susceperit puerum istum in nomine meo, me
recipit: et quicumque me receperit, recipit eum, qui
me misit. Nam qui minor est inter vos omnes, hic
major est. [CIII, 8.] Respondens autem Joannes,
dixit: Praeceptor, vidimus quemdam in nomine tuo
ejicientem daemonia, et prohibuimus eum: quia non
<pb n="0627D"/>
sequitur nobiscum. Et ait ad illum Jesus: Nolite
prohibere: qui enim non est adversum vos, pro vobis
est. [CIV, 10.] Factum est autem dum complerentur
dies assumptionis ejus, et ipse faciem suam firmavit,
ut iret in Jerusalem. Et misit nuntios ante
conspectum suum: et euntes intraverunt in civitatem
Samaritanorum, ut pararent illi. Et non receperunt
eum, quia facies ejus erat euntis in Jerusalem.
Cum vidissent autem discipuli ejus Jacobus et Joannes,
dixerunt; Domine, vis, dicimus ut ignis descendat
de coelo, et consumat illos? Et conversus
increpavit illos, dicens: Nescitis cujus spiritus estis.
<pb n="0628A"/>
Filius hominis non venit animas perdere, sed salvare.
Et abierunt in aliud castellum. [CV, 5.] Factum
est autem: ambulantibus illis in via, dixit quidam
ad illum: Sequar te quocumque ieris. Dixit illi Jesus:
Vulpes foveas habent, et volucres coeli nidos:
Filius autem hominis non habet ubi caput reclinet. Ait
autem ad alterum: Sequere me. Ille autem dixit:
Domine, permitte mihi primum ire, et sepelire patrem
meum. Dixitque ei Jesus: Sine, ut mortui sepeliant
mortuos suos: tu autem vade, et annuntia
regnum Dei. [CVI, 10.] Et ait alter: Sequar te, Domine,
sed permitte mihi primum renuntiare his quae domi
sunt. Ait ad illum Jesus: nemo mittens manum suam
ad aratrum, et respiciens retro, aptus est regno Dei.</p>
<p>[ <hi>Cap.</hi> X. CVII, 10.] Post haec autem designavit
<pb n="0628B"/>
Dominus et alios septuaginta duos: et misit illos
binos ante faciem suam, in omnem civitatem et locum,
quo erat ipse venturus. [CVIII, 5.] Et dicebat
illis: Messis quidem multa: operarii autem pauci.
Rogate ergo Dominus messis, ut mittat operarios
in messem suam. [CIX, 5.] Ite: ecce ego mitto vos
sicut agnos inter lupos. [CX, 2.] Nolite portare sacculum
neque peram, neque calceamenta, et neminem
per viam salutaveritis. [CXI, 5.] In quamcumque domum
intraveritis, primum dicite: Pax huic domui:
et si ibi fuerit filius pacis, requiescet super illum
pax vestra; sin autem, ad vos revertetur. [CXII, 5.]
In eadem autem domo manete, edentes, et bibentes
quae apud illos sunt: dignus est enim operarius
mercede sua. [CXIII, 10.] Nolite transire de domo in
<pb n="0628C"/>
domum. Et in quamcumque civitatem intraveritis,
et susceperint vos, manducate quae apponuntur vobis:
et curate infirmos, qui in illa sunt, et dicite
illis: Appropinquavit in vos regnum Dei. [CXIV, 2.]
In quamcumque autem civitatem intraveritis, et non
susceperint vos, exeuntes in platea ejus, dicite:
Etiam pulverem qui adhaesit nobis de civitate vestra,
extergimus in vos: tamen hoc scitote, quia
appropinquavit regnum Dei. Dico vobis, quia Sodomis
in die illa remissius erit, quam illi civitati. [CXV,
5.] Vae tibi, Corozain; vae tibi, Bethsaida: quia si
in Tyro et Sidone factae fuissent virtutes, quae factae
sunt in vobis, olim in cilicio et cinere sedentes poeniterent.
Verumtamen Tyro et Sidoni remissius erit
in judicio, quam vobis. Et tu, Capharnaum, usque
<pb n="0628D"/>
ad coelum exaltata, usque ad infernum demergeris.
[CXVI, 1.] Qui vos audit, me audit: et qui vos spernit,
me spernit. Qui autem me spernit, spernit eum,
qui misit me. [CXVII, 10.] Reversi sunt autem septuaginta
duo cum gaudio, dicentes: Domine, etiam
daemonia subjiciuntur nobis in nomine tuo. Et ait
illis: Videbam Satanam sicut fulgur de coelo cadentem.
Ecce dedi vobis potestatem calcandi supra serpentes,
et scorpiones, et super omnem virtutem
inimici: et nihil vobis nocebit. Verumtamen in hoc
nolite gaudere quia spiritus vobis subjiciuntur:
gaudete autem, quod nomina vestra scripta sunt in
<pb n="0629A"/>
coelis. [CXVIII, 5.] In ipsa hora exsultavit Spiritu sancto,
et dixit: Confiteor tibi, Pater, Domine coeli et
terrae, quod abscondisti haec a sapientibus, et prudentibus,
et revelasti ea parvulis. Etiam, Pater:
quoniam sic placuit ante te. [CXIX, 3.] Omnia mihi
tradita sunt a Patre meo. Et nemo scit quis sit
Filius, nisi Pater; et quis sit Pater, nisi Filius,
et cui voluerit Filius revelare. [CXX, 5.] Et conversus
ad discipulos suos dixit: Beati oculi, qui vident
quae vos videtis. Dico enim vobis, quod multi
prophetae et reges voluerunt videre quae vos videtis,
et non viderunt, et audire quae auditis, et non audierunt.
[CXXI, 2.] Et ecce quidam legisperitus surrexit
tentans illum, et dicens: Magister, quid faciendo
vitam aeternam possidebo? At ille dixit ad eum:
<pb n="0629B"/>
In lege quid scriptum est? quomodo legis? Ille respondens
dixit: Diliges Dominum Deum tuum ex toto
corde tuo, et ex tota anima tua, et ex omnibus viribus
tuis, et ex omni mente tua: et proximum tuum
sicut teipsum. Dixitque illi: Recte respondisti: hoc
fac, et vives. [CXXII, 10.] Ille autem volens justificare
seipsum, dixit ad Jesum: Et quis est meus
proximus? Suscipiens autem Jesus, dixit: Homo
quidam descendebat ab Jerusalem in Jericho, et incidit
in latrones, qui etiam despoliaverunt eum: et
plagis impositis, abierunt, semivivo relicto. Accidit
autem, ut sacerdos quidam descenderet eadem via:
et viso illo, praeterivit. Similiter et Levita, cum esset
secus locum, et videret eum, pertransiit: Samaritanus
autem quidam iter faciens, venit secus
<pb n="0629C"/>
eum: et videns eum, misericordia motus est. Et
appropians alligavit vulnera ejus, infundens oleum,
et vinum: et imponens illum in jumentum suum,
duxit in stabulum, et curam ejus egit. Et altera die
protulit duos denarios, et dedit stabulario, et ait:
Curam illius habe, et quodcumque supererogaveris,
ego cum rediero, reddam tibi. Quis horum trium videtur
tibi proximus fuisse illi, qui incidit in latrones?
At ille dixit: qui fecit misericordiam in illum.
Et ait illi Jesus: Vade, et tu fac similiter. Factum
est autem, dum irent, et ipse intravit in quoddam
castellum: et mulier quaedam Martha nomine, excepit
illum in domum suam: et huic erat soror nomine
Maria, quae etiam sedens secus pedes Domini, audiebat
verbum illius. Martha autem satagebat circa frequens
<pb n="0629D"/>
ministerium: quae stetit, et ait: Domine, non est tibi
curae, quod soror mea reliquit me solam ministrare?
dic ergo illi, ut me adjuvet. Et respondens dixit illi
Dominus: Martha, Martha, sollicita es, et turbaris
erga plurima. Porro unum est necessarium. Maria
optimam partem elegit, quae non auferetur ab ea.</p>
<p>[ <hi>Cap.</hi> XI. CXXIII, 5.] Et factum est: cum esset in
quodam loco orans, ut cessavit, dixit unus ex discipulis
<pb n="0630A"/>
ejus ad eum: Domine, doce nos orare, sicut
docuit et Joannes discipulos suos. Et ait illis: Cum
oratis, dicite, Pater, sanctificetur nomen tuum. Adveniat
regnum tuum. Panem nostrum quotidianum
da nobis hodie. Et dimitte nobis peccata nostra, siquidem
et ipsi dimittimus omni debenti nobis. Et ne
nos inducas in tentationem. [CXXIV, 10.] Et ait ad illos:
Quis vestrum habebit amicum, et ibit ad illum
media nocte, et dicat illi: Amice, commoda mihi
tres panes, quoniam amicus meus venit de via ad
me, et non habeo quod ponam ante illum. Et ille
deintus respondens dicat: Noli mihi molestus esse,
jam ostium clausum est, et pueri mei mecum sunt
in cubili, non possum surgere, et dare tibi. Et si
ille perseveraverit pulsans: dico vobis, et si non
<pb n="0630B"/>
dabit illi surgens eo quod amicus ejus sit, propter
improbitatem tamen ejus surget, et dabit illi quotquot
habet necessarios. [CXXV, 5.] Et ego dico vobis:
Petite, et dabitur vobis: quaerite, et invenietis:
pulsate, et aperietur vobis. Omnis enim qui petit,
accipit: et qui quaerit, invenit: et pulsanti
aperietur. Quis autem ex vobis patrem petit panem,
numquid lapidem dabit illi? Aut piscem, numquid
pro pisce serpentem dabit illi? Aut si petierit ovum:
numquid porriget illi scorpionem? Si ergo vos cum
sitis mali, nostis bona data dare filiis vestris: quanto
magis Pater vester de coelo dabit spiritum bonum
petentibus se! [CXXVI, 5.] Et erat ejiciens daemonium,
et illud erat mutum. Et cum ejecisset daemonium,
locutus est mutus, et admiratae sunt turbae. [CXXVII,
<pb n="0630C"/>
2.] Quidam autem ex eis dixerunt: In Beelzebub
principe daemoniorum ejicit daemonia. [CXXVIII, 5.]
Et alii tentantes, signum de coelo quaerebant ab eo.
[CXXIX, 2.] Ipse autem, ut vidit cogitationes eorum,
dixit eis: Omne regnum in seipsum divisum desolabitur,
et domus supra domum cadet. Si autem
et Satanas in seipsum divisus est, quomodo stabit
regnum ejus? quia dicitis in Beelzebub me ejicere
daemonia. Si autem ego in Beelzebub ejicio daemonia:
filii vestri in quo ejiciunt? Ideo ipsi judices
vestri erunt. Porro si in digito Dei ejicio daemonia:
profecto pervenit in vos regnum Dei. Cum fortis armatus
custodit atrium suum, in pace sunt ea quae
possidet. Si autem fortior eo superveniens vicerit
eum, universa arma ejus auferet, in quibus
<pb n="0630D"/>
confidebat, et spolia ejus distribuet. Qui non est
mecum, contra me est: et qui non colligit mecum,
dispergit. [CXXX, 5.] Cum immundus spiritus exierit
de homine, ambulat per loca inaquosa, quaerens requiem,
et non inveniens dicit: Revertar in domum
meam unde exivi: et cum venerit, invenit eam scopis
mundatam, et ornatam. Tunc vadit, et assumit septem
alios spiritus secum nequiores se, et ingressi,
<pb n="0631A"/>
habitant ibi. Et fiunt novissima hominis illius pejora
prioribus. [CXXXI, 10.] Factum est autem cum haec
diceret, extollens vocem quaedam mulier de turba,
dixit illi: Beatus venter qui te portavit, et ubera
quae suxisti. At ille dixit: Quinimmo beati qui audiunt
verbum Dei et custodiunt illud. [CXXXII, 5.]
Turbis autem concurrentibus, coepit dicere: Generatio
haec generatio nequam est: signum quaerit, et
signum non dabitur ei, nisi signum Jonae prophetae.
Nam sicut fuit Jonas signum Ninivitis: ita erit et Filius
hominis generationi isti. Regina Austri surget in
judicio cum viris generationis hujus, et condemnabit
illos: quia venit a finibus terrae audire sapientiam
Salomonis: et ecce plus quam Salomon hic. Viri
Ninivitae surgent in judicio cum generatione hac, et
<pb n="0631B"/>
condemnabunt illam, quia poenitentiam egerunt ad
praedicationem Jonae: et ecce plus quam Jonas hic.
[CXXXIII, 1.] Nemo lucernam accendit, et in abscondito
ponit, neque sub modio: sed supra candelabrum,
ut qui ingrediuntur lumen videant. [CXXXIV,
5.] Lucerna corporis tui est oculus tuus. Si oculus
tuus fuerit simplex, totum corpus tuum lucidum erit:
si autem nequam fuerit, etiam corpus tuum tenebrosum
erit. Vide ergo ne lumen quod in te est, tenebrae
sint. Si ergo corpus tuum totum lucidum fuerit,
non habens aliquam partem tenebrarum, erit
lucidum totum, et sicut lucerna fulgoris illuminabit
te. [CXXXV, 5.] Et cum loqueretur, rogavit illum quidam
Pharisaeus ut pranderet apud se. Et ingressus
recubuit. Pharisaeus autem coepit intra se reputans
<pb n="0631C"/>
dicere, quare non baptizatus esset ante prandium.
Et ait Dominus ad illum: Nunc vos, Pharisaei, quod
deforis est calicis et catini mundatis: quod autem
intus est vestrum plenum est rapina et iniquitate.
Stulti, nonne qui fecit quod deforis est, etiam id quod
deintus est fecit? Verumtamen, quod superest, date
eleemosynam: et ecce omnia munda sunt vobis.
[CXXXVI, 5.] Sed vae vobis Pharisaeis, quia decimatis
mentham, et rutam, et omne olus, et praeteritis judicium
et charitatem Dei: haec autem oportuit facere,
et illa non omittere. [CXXXXVII, 2.] Vae vobis
Pharisaeis, quia diligitis primas cathedras in synagogis,
et salutationes in foro. [CXXXVIII, 5.] Vae vobis,
quia estis ut monumenta quae non apparent, et homines
ambulantes supra nesciunt. [CXXXIX, 5.] Respondens
<pb n="0631D"/>
autem quidam ex legisperitis, ait illi: Magister,
haec dicens etiam contumeliam nobis facis.
At ille ait: Et vobis legisperitis vae: quia oneratis
homines oneribus quae portare non possunt, et ipsi
uno digito vestro non tangitis sarcinas. [CXL, 5.] Vae
vobis, qui aedificatis monumenta prophetarum: patres
autem vestri occiderunt illos. Profecto testificamini
quod consentitis operibus patrum vestrorum,
quoniam ipsi quidem eos occiderunt, vos autem aedificatis
eorum sepulcra. [CXLI, 5.] Propterea, et sapientia
Dei dixit: Mittam ad illos prophetas et apostolos,
<pb n="0632A"/>
et ex illis occident et persequentur. Ut inquiratur
sanguis omnium prophetarum qui effusus est a
constitutione mundi a generatione ista: a sanguine
Abel usque ad sanguinem Zachariae, qui periit inter
altare et aedem. Ita dico vobis, requiretur ab hac generatione.
[CXLII, 5.] Vae vobis legisperitis, quia tulistis
clavem scientiae, ipsi non introistis, et eos qui
introibant prohibuistis. [CXLIII, 10.] Cum autem haec
ad illos diceret, coeperunt Pharisaei et legisperiti graviter
insistere, et os ejus opprimere de multis, insidiantes
ei, et quaerentes aliquid capere de ore ejus,
ut accusarent eum.</p>
<p>[ <hi>Cap.</hi> XII.] Multis autem turbis circumstantibus ita
ut se invicem conculcarent, coepit dicere ad discipulos
suos: [CXLIV, 2.] Attendite a fermento Pharisaeorum,
<pb n="0632B"/>
quod est hypocrisis. [CXLV, 5.] Nihil autem
opertum est quod non reveletur, neque absconditum
quod non sciatur. Quoniam quae in tenebris dixistis
in lumine dicentur: et quod in aurem locuti estis in
cubiculis, praedicabitur in tectis. Dico autem vobis
amicis meis: Ne terreamini ab his qui occidunt corpus,
et post haec non habent amplius quod faciant.
Ostendam autem vobis quem timeatis: timete eum
qui, postquam occiderit, habet potestatem mittere
in gehennam. Ita dico vobis, hunc timete. Nonne
quinque passeres veneunt dipondio, et unus ex illis
non est in oblivione coram Deo? Sed et capilli capitis
vestri omnes numerati sunt. Nolite ergo timere:
multis passeribus pluris estis vos. Dico autem vobis:
omnis quicumque confessus fuerit me coram
<pb n="0632C"/>
hominibus, et Filius hominis confitebitur illum coram
angelis Dei: [CXLVI, 2.] qui autem negaverit me coram
hominibus, negabitur coram angelis Dei. [CXLVII,
2.] Et omnis qui dicit verbum in Filium hominis, remittetur
illi: ei autem qui in Spiritum sanctum blasphemaverit,
non remittetur. [CXLVIII, 2.] Cum autem
inducent vos in synagogas, et ad magistratus et potestates,
nolite solliciti esse qualiter aut quid respondeatis,
aut quid dicatis: Spiritus enim sanctus docebit
vos in ipsa hora quid oporteat vos dicere.
[CXLIX, 10.] Ait autem ei quidam de turba: Magister,
dic fratri meo ut dividat mecum haereditatem. At ille
dixit illi: Homo, quis me constituit judicem aut divisorem
super vos? Dixitque ad illos: Videte, et cavete
ab omni avaritia; quia non in abundantia cujusquam
<pb n="0632D"/>
vita ejus est, ex his quae possidet. Dixit autem
similitudinem ad illos, dicens: Hominis cujusdam
divitis uberes fructus ager attulit; et cogitabat intra
se dicens: Quid faciam, quia non habeo quo congregem
fructus meos? Et dixit: Hoc faciam: destruam
horrea mea, et majora faciam; et illuc congregabo
omnia quae nata sunt mihi, et bona mea, et dicam
animae meae: Anima, habes multa bona posita in annos
plurimos: requiesce, comede, bibe, epulare.
Dixit autem illi Deus: Stulte, hac nocte animam tuam
repetunt a te; quae autem parasti, cujus erunt? Sic
<pb n="0633A"/>
est qui sibi thesaurizat, et non est in Deum dives.
[CL, 5.] Dixitque ad discipulos suos: Ideo dico vobis:
Nolite solliciti esse animae vestrae quid manducetis,
neque corpori quid induamini. Anima plus est
quam esca, et corpus plus quam vestimentum. Considerate
corvos, quia non seminant, neque metunt,
quibus non est cellarium neque horreum, et Deus
pascit illos. Quanto magis vos pluris estis illis! Quis
autem vestrum cogitando potest adjicere ad staturam
suam cubitum unum? Si ergo neque quod minimum
est potestis, quid de caeteris solliciti estis? Considerate
lilia quomodo crescunt: non laborant, neque
nent: dico autem vobis, nec Salomon in omni gloria
sua vestiebatur sicut unum ex istis. Si autem fenum
quod hodie est in agro, et cras in clibanum mittitur,
<pb n="0633B"/>
Deus sic vestit: quanto magis vos, pusillae fidei! Et
vos nolite quaerere quid manducetis, aut quid bibatis;
et nolite in sublime tolli: haec enim omnia gentes
mundi quaerunt. Pater autem vester scit quoniam
his indigetis. Verumtamen quaerite primum regnum
Dei et justitiam ejus, et haec omnia adjicientur vobis.
[CLI, 10.] Nolite timere, pusillus grex, quia complacuit
patri vestro dare vobis regnum. [CLII, 2.] Vendite
quae possidetis, et date eleemosynam. [CLIII, 5.]
Facite vobis sacculos qui non veterascunt, thesaurum
non deficientem in coelis; quo fur non appropiat,
neque tinea corrumpit. Ubi enim thesaurus vester
est, ibi et cor vestrum erit. [CLIV, 10.] sint lumbi
vestri praecincti, et lucernae ardentes in manibus
vestris, et vos similes hominibus exspectantibus dominum
<pb n="0633C"/>
suum quando revertatur a nuptis, ut cum venerit
et pulsaverit, confestim aperiant ei. [CLV, 5.]
Beati servi illi quos, cum venerit dominus, invenerit
vigilantes. Amen dico vobis quod praecinget se, et
faciet illos discumbere, et transiens ministrabit illis.
Et si venerit in secunda vigilia, et si in tertia vigilia
venerit, et ita invenerit, beati sunt servi illi. [CLVI, 2.]
Hoc autem scitote, quoniam si sciret paterfamilias
qua hora fur veniret, vigilaret utique, et non sineret
perfodi domum suam. Et vos estote parati, quia qua
hora non putatis, Filius hominis veniet. [CLVII, 5.]
Ait autem ei Petrus: Domine, ad nos dicis hanc parabolam:
an et ad omnes? Dixit autem Dominus:
Quis, putas, est fidelis dispensator, et prudens, quem
constituit dominus supra familiam suam, ut det illis
<pb n="0633D"/>
in tempore tritici mensuram? Beatus ille servus
quem, cum venerit dominus, invenerit ita facientem.
Vere dico vobis, quoniam supra omnia quae
possidet constituet illum. [CLVIII, 5.] Quod si dixerit
servus ille in corde suo: Moram facit dominus meus
venire, et coeperit percutere servos et ancillas, et
edere, et bibere, et inebriari: veniet dominus servi
illius in die qua non sperat, et hora qua nescit, et
dividet eum, partemque ejus cum infidelibus ponet.
<pb n="0634A"/>
[CLIX, 10.] Ille autem servus qui cognovit voluntatem
domini sui, et non praeparavit, et non fecit secundum
voluntatem ejus, vapulabit multis; qui autem non
cognovit, et fecit digna plagis, vapulabit paucis.
Omni autem cui multum datum est, multum quaeretur
ab eo; et cui commendaverunt multum, plus petent
ab eo. [CLX, 5.] Ignem veni mittere in terram,
et quid volo nisi ut accendatur? Baptismo autem habeo
baptizari; et quomodo coarctor usque dum perficiatur?
Putatis quia pacem veni dare in terram?
Non dico vobis, sed separationem: erunt enim ex
hoc quinque in domo una divisi, tres in duos, et duo
in tres dividentur: pater in filium, et filius in patrem
suum; mater in filiam, et filia in matrem; socrus in
nurum suam, et nurus in socrum suam. [CLXI, 5.]
<pb n="0634B"/>
Dicebat autem et ad turbas: Cum videritis nubem
orientem ab occasu, statim dicitis: Nimbus venit, et
ita fit. Et cum austrum flantem, dicitis quia aestus
erit, et fit. Hypocritae, faciem coeli et terrae nostis
probare; hoc autem tempus quomodo non probatis?
Quid autem et a vobis ipsis non judicatis quod justum
est? [CLXII, 5.] Cum autem vadis cum adversario
tuo ad principem, in via da operam liberari ab
illo, ne forte trahat te ad judicem, et judex tradat te
exactori, et exactor mittat te in carcerem. Dico tibi,
non exies inde donec etiam novissimum minutum
reddas.</p>
<p>[ <hi>Cap.</hi> XIII. CLXIII, 10.] Aderant autem quidam
ipso in tempore, nuntiantes illi de Galilaeis, quorum
sanguinem Pilatus miscuit cum sacrificiis eorum. Et
<pb n="0634C"/>
respondens dixit illis: Putatis quod hi Galilaei prae
omnibus Galilaeis peccatores fuerint, quia talia passi
sunt? Non, dico vobis: sed nisi poenitentiam habueritis,
omnes similiter peribitis. Sicut illi decem et
octo, supra quos cecidit turris in Siloe, et occidit
eos: putatis quia et ipsi debitores fuerint praeter
omnes homines habitantes in Jerusalem? Non, dico
vobis: sed si poenitentiam non egeritis, omnes similiter
peribitis. [CLXIV, 10.] Dicebat autem et hanc similitudinem:
Arborem fici habebat quidam plantatam
in vinea sua, et venit quaerens fructum in illa,
et non invenit. Dixit autem ad cultorem vineae: Ecce
anni tres sunt ex quo venio quaerens fructum in ficulnea
hac, et non invenio: succide ergo illam: utquid
etiam terram occupat? At ille respondens, dicit illi:
<pb n="0634D"/>
Domine, dimitte illam et hoc anno usque dum fodiam
circa illam, et mittam stercora: et si quidem fecerit
fructum: sin autem, in futurum succides eam. Erat
autem docens in synagoga eorum sabbatis. Et ecce
mulier, quae habebat spiritum infirmitatis annis decem
et octo: et erat inclinata, nec omnino poterat
sursum respicere. Quam cum videret Jesus, vocavit
eam ad se, et ait illi: Mulier, dimissa es ab infirmitate
tua. Et imposuit illi manus, et confestim erecta
<pb n="0635A"/>
est, et glorificabat Deum. Respondens autem archisynagogus,
indignans quia sabbato curasset Jesus,
dicebat turbae: Sex dies sunt, in quibus oportet operari:
in his ergo venite, et curamini: et non in die
sabbati. [CLXV, 2.] Respondens autem ad illum Dominus
dixit: Hypocritae, unusquisque vestrum sabbato
non solvit bovem suum aut asinum a praesepio,
et ducit adaquare? Hanc autem filiam Abrahae, quam
alligavit Satanas, ecce decem et octo annis, non
oportuit solvi a vinculo isto die sabbati? [CLXVI, 10.]
Et cum haec diceret, erubescebant omnes adversarii
ejus: et omnis populus gaudebat in universis, quae
gloriose fiebant ab eo. [CLXVII, 2.] Dicebat ergo: Cui
simile est regnum Dei, et cui simile aestimabo illud?
Simile est grano sinapis, quod acceptum homo misit
<pb n="0635B"/>
in hortum suum, et crevit, et factum est in arborem
magnam: et volucres coeli requieverunt in ramis
ejus. [CLXVIII, 5.] Et iterum dixit: Cui simile aestimabo
regnum Dei? Simile est fermento, quod acceptum
mulier abscondit in farinae sata tria, donec
fermentaretur totum. [CLXIX, 2.] Et ibat per civitates
et castella, docens, et iter faciens in Jerusalem.
[CLXX, 5.] Ait autem illi quidam: Domine, si pauci
sunt, qui salvantur? Ipse autem dixit ad illos: Contendite
intrare per angustam portam: quia multi, dico
vobis, quaerent intrare, et non poterunt. [CLXXI, 5.]
Cum autem intraverit paterfamilias, et clauserit
ostium, incipietis foris stare, et pulsare ostium, dicentes:
Domine, aperi nobis, et respondens dicet vobis:
Nescio vos unde sitis: tunc incipietis dicere:
<pb n="0635C"/>
Manducavimus coram te, et bibimus, et in plateis
nostris docuisti. Et dicet vobis: Nescio vos unde
sitis: discedite a me, omnes operarii iniquitatis. Ibi
erit fletus, et stridor dentium: [CLXXII, 5.] cum videritis
Abraham, et Isaac, et Jacob, et omnes prophetas
in regno Dei, vos autem expelli foras. Et venient
ab oriente, et occidente, et aquilone, et austro,
et accumbent in regno Dei. [CLXXIII, 2.] Et ecce sunt
novissimi qui erunt primi, et sunt primi, qui erunt
novissimi. [CLXXIV, 10.] In ipsa die accesserunt quidam
pharisaeorum, dicentes illi: Exi, et vade hinc:
quia Herodes vult te occidere. Et ait illis: Ite, et
dicite vulpi illi: Ecce ejicio daemonia et sanitates
perficio hodie et cras, et tertia die consummor. Verumtamen
oportet me hodie et cras et sequenti die
<pb n="0635D"/>
ambulare: quia non capit Prophetam perire extra
Jerusalem. [CLXXV, 5.] Jerusalem, Jerusalem, quae
occidis prophetas, et lapidas eos, qui mittuntur ad
te, quoties volui congregare filios tuos, quemadmodum
avis nidum suum sub pennis, et noluisti? Ecce
relinquetur vobis domus vestra deserta. Dico autem
vobis, quia non videbitis me, donec veniat cum dicetis:
Benedictus, qui venit in nomine Domini.</p>
<p>[ <hi>Cap.</hi> XIV. CLXXVI, 10.] Et factum est cum intraret
Jesus in domum cujusdam principis pharisaeorum
sabbato manducare panem, et ipsi observabant eum.
Et ecce homo quidam hydropicus erat ante illum.
[CLXXVII, 2.] Et respondens Jesus dixit ad legisperitos,
et pharisaeos, dicens: Si licet sabbato curare?
<pb n="0636A"/>
At illi tacuerunt. Ipse vero apprehensum sanavit
eum, ac dimisit. Et respondens ad illos dixit: Cujus
vestrum asinus aut bos in puteum cadet, et non
continuo extrahet illum die sabbati? Et non poterant
ad haec respondere illi. [CLXXVIII, 10.] Dicebat autem
et ad invitatos parabolam, intendens quomodo primos
accubitus eligerent, dicens ad illos: Cum invitatus
fueris ad nuptias, non discumbas in primo loco,
ne forte honoratior te sit invitatus ab illo; et veniens
is, qui te et illum vocavit, dicat tibi: Da huic locum:
et tunc incipias cum rubore novissimum locum tenere.
Sed cum vocatus fueris, vade, recumbe in novissimo
loco: ut, cum venerit qui te invitavit, dicat
tibi: Amice, ascende superius. Tunc erit tibi gloria
coram simul discumbentibus: [CLXXIX, 5.] quia omnis
<pb n="0636B"/>
qui se exaltat, humiliabitur: et qui se humiliat,
exaltabitur. [CLXXX, 10.] Dicebat autem et ei, qui se
invitaverat: Cum facis prandium, aut coenam, noli
vocare amicos tuos, neque fratres tuos, neque cognatos,
neque vicinos, divites, ne forte te et ipsi reinvitent,
et fiat tibi retributio. Sed cum facies convivium,
voca pauperes, debiles, claudos, et caecos: et
beatus eris, quia non habent retribuere tibi: retribuetur
enim tibi in resurrectione justorum. Haec
cum audisset quidam de simul discumbentibus, dixit
illi: Beatus, qui manducabit panem in regno Dei.
[CLXXXI, 5.] At ipse dixit ei: Homo quidam fecit coenam
magnam, et vocavit multos. Et misit servum
suum hora coenae dicere invitatis, ut venirent, quia
jam parata sunt omnia. Et coeperunt simul omnes
<pb n="0636C"/>
excusare. Primus dixit ei: Villam emi, et necesse
habeo exire, et videre illam: rogo te, habe me excusatum.
Et alter dixit: Juga boum emi quinque, et
eo probare illa: rogo te, habe me excusatum. Et
alius dixit: Uxorem duxi, et ideo non possum venire.
Et reversus servus nuntiavit haec domino suo. Tunc
iratus paterfamilias, dixit servo suo: Exi cito in plateas
et vicos civitatis: et pauperes, ac debiles, et caecos,
et claudos introduc huc. Et ait servus: Domine,
factum est ut imperasti, et adhuc locus est. Et ait
dominus servo: Exi in vias, et sepes: et compelle
intrare, ut impleatur domus mea. Dico autem vobis,
quod nemo virorum illorum, qui vocati sunt, gustabit
coenam meam. [CLXXXII, 5.] Ibant autem turbae
multae cum eo: et conversus dixit ad illos: Si quis
<pb n="0636D"/>
venit ad me, et non odit patrem suum, et matrem,
et uxorem, et filios, et fratres, et sorores, adhuc autem
et animam suam, non potest meus esse discipulus.
Et qui non bajulat crucem suam, et venit post
me, non potest meus esse discipulus. [CLXXXIII, 10.]
Quis enim ex vobis volens turrim aedificare, non
prius sedens computat sumptus, qui necessarii sunt,
si habeat ad perficiendum; ne, posteaquam posuerit
fundamentum, et non potuerit perficere, omnes qui
vident incipiant illudere ei, dicentes: Quia hic homo
coepit aedificare, et non potuit consummate? Aut quis
rex iturus committere bellum adversus alium regem,
non sedens prius cogitat, si possit cum decem millibus
occurrere ei, qui cum viginti millibus venit ad
<pb n="0637A"/>
se? alioquin adhuc illo longe agente, legationem
mittens, rogat ea quae pacis sunt. [CLXXXIV, 5.] Sic
ergo omnis ex vobis, qui non renuntiat omnibus quae
possidet, non potest meus esse discipulus. [CLXXXV, 2.]
Bonum est sal. Si autem sal evanuerit, in quo condietur?
Neque in terram, neque in sterquilinium utile
est, sed foras mittetur. Qui habet aures audiendi, audiat.</p>
<p>[ <hi>Cap.</hi> XV. CLXXXVI, 2.] Erant autem appropinquantes
ei publicani, et peccatores, ut audirent illum.
Et murmurabant pharisaei, et scribae, dicentes:
Quia hic peccatores recipit, et manducat cum illis.
[CLXXXVII, 5.] Et ait ad illos parabolam istam dicens:
Quis ex vobis homo, qui habet centum oves: et si
perdiderit unam ex illis; nonne dimittit nonaginta
<pb n="0637B"/>
novem in deserto, et vadit ad illam quae perierat,
donec inveniat eam? Et cum invenerit eam, imponit
in humeros suos gaudens: et veniens domum convocat
amicos et vicinos, dicens illis: Congratulamini mihi,
quia inveni ovem meam, quae perierat? Dico vobis,
quod ita gaudium erit in coelo super uno peccatore
poenitentiam agente, quam super nonaginta novem
justis, qui non indigent poenitentia. [CLXXXVIII, 10.]
Aut quae mulier habens drachmas decem, si perdiderit
drachmam unam, nonne accendit lucernam, et everrit
[ <hi>Ms.</hi> evertit] domum, et quaerit diligenter, donec inveniat?
Et cum invenerit, convocat amicas et vicinas,
dicens: Congratulamini mihi, quia inveni drachmam,
quam perdideram? [CLXXXIX, 5.] Ita dico vobis, gaudium
erit coram angelis Dei super uno peccatore poenitentiam
<pb n="0637C"/>
agente. [CXC, 10.] Ait autem: Homo quidam
habuit duos filios: et dixit adolescentior ex illis
patri: Pater, da mihi portionem substantiae quae me
contingit. Et divisit illis substantiam. Et non post
multos dies congregatis omnibus, adolescentior filius
peregre profectus est in regionem longinquam, et ibi
dissipavit substantiam suam vivendo luxuriose. Et
postquam omnia consummasset, facta est fames valida
in regione illa, et ipse coepit egere. Et abiit, et
adhaesit uni civium regionis illius. Et misit illum in
villam suam ut pasceret porcos. Et cupiebat implere
ventrem suum de siliquis, quas porci manducabant:
et nemo illi dabat. In se autem reversus,
dixit: Quanti mercenarii in domo patris mei abundant
panibus, ego autem hic fame pereo! Surgam,
<pb n="0637D"/>
et ibo ad patrem meum, et dicam ei: Pater, peccavi
in coelum, et coram te. Jam non sum dignus vocari
filius tuus: fac me sicut unum de mercenariis tuis.
Et surgens venit ad patrem suum. Cum autem adhuc
longe esset, vidit illum pater ipsius, et misericordia
motus est, et occurrens cecidit super collum ejus,
et osculatus est eum. Dixitque ei filius: Pater, peccavi
in coelum et coram te, jam non sum dignus
vocari filius tuus. Dixit autem pater ad servos suos:
Cito proferte stolam primam, et induite illum, et
date annulum in manum ejus, et calceamenta in pedes
<pb n="0638A"/>
ejus: et adducite vitulum saginatum, et occidite,
et manducemus, et epulemur: quia hic filius meus
mortuus erat, et revixit; perierat, et inventus est.
Et coeperunt epulari. Erat autem filius ejus senior
in agro: et cum veniret et appropinquaret domui,
audivit symphoniam et chorum: et vocavit unum de
servis, et interrogavit quid haec essent. Isque dixit
illi: Frater tuus venit, et occidit pater tuus vitulum
saginatum, quia salvum illum recepit. Indignatus est
autem, et nolebat introire. Pater ergo illius egressus,
coepit rogare illum. At ille respondens, dixit patri
suo: Ecce tot annis servio tibi, et numquam mandatum
tuum praeterivi, et numquam dedisti mihi
haedum, ut cum amicis meis epularer: sed postquam
filius tuus hic, qui devoravit substantiam suam cum
<pb n="0638B"/>
meretricibus, venit, occidisti illi vitulum saginatum.
At ipse dixit illi: Fili, tu semper mecum es, et omnia
mea tua sunt: epulari autem et gaudere oportebat,
quia frater tuus hic mortuus erat et revixit:
perierat, et inventus est.</p>
<p>[ <hi>Cap.</hi> XVI.] Dicebat autem et ad discipulos suos:
Homo quidam erat dives, qui habebat villicum: et
hic diffamatus est apud illum quasi dissipasset bona
ipsius. Et vocavit illum et ait illi: Quid hoc audio
de te? redde rationem villicationis tuae: jam enim
non poteris villicare. Ait autem villicus intra se:
Quid faciam, quia dominus meus aufert a me villicationem?
fodere non valeo, mendicare erubesco. Scio
quid faciam, ut cum amotus fuero a villicatione, recipiant
me in domos suas. Convocatis itaque singulis
<pb n="0638C"/>
debitoribus domini sui, dicebat primo: Quantum
debes domino meo? At ille dixit: Centum cados olei.
Dixitque illi: Accipe cautionem tuam: et sede cito,
scribe quinquaginta. Deinde alii dixit: Tu vero quantum
debes? Qui ait: Centum coros tritici. Ait illi:
Accipe litteras tuas, et scribe octoginta. Et laudavit
dominus villicum iniquitatis, quia prudenter fecisset:
quia filii hujus saeculi prudentiores filiis lucis in generatione
sua sunt. Et ego vobis dico: facite vobis
amicos de mammona iniquitatis: ut, cum defeceritis,
recipiant vos in aeterna tabernacula. Qui fidelis
est in minimo, et in majori fidelis est; et qui in modico
iniquus est, et in majori iniquus est. Si ergo in
iniquo mammona fideles non fuistis: quod verum est,
quis credet vobis? Et si in alieno fideles non fuistis:
<pb n="0638D"/>
quod vestrum est, quis dabit vobis? [CXCI, 5.] Nemo
servus potest duobus dominis servire: aut enim unum
odiet, et alterum diliget: aut uni adhaerebit et alterum
contemnet: non potestis Deo servire et mammonae.
[CXCII, 10.] Audiebant autem omnia haec pharisaei,
qui erant avari: et deridebant illum. Et ait illis:
Vos estis, qui justificatis vos coram hominibus: Deus
autem novit corda vestra: quia quod hominibus
altum est, abominatio est ante Deum. [CXCIII, 5.] Lex
et Prophetae, usque ad Joannem: ex eo regnum Dei
evangelizatur, et omnis in illud vim facit. [CXCIV, 5.]
<pb n="0639A"/>
Facilius est autem coelum et terram praeterire, quam
de lege unum apicem cadere. [CXCV. 2.] Omnis, qui
dimittit uxorem suam, et alteram ducit, moechatur:
et qui dimissam a viro ducit, moechatur. [CXCVI, 10.]
Homo quidam erat dives, qui induebatur purpura et
bysso: et epulabatur quotidie splendide. Et erat quidam
mendicus, nomine Lazarus, qui jacebat ad januam
ejus, ulceribus plenus, cupiens saturari de
micis, quae cadebant de mensa divitis, et nemo illi
dabat: sed et canes veniebant, et lingebant ulcera
ejus. Factum est autem, ut moreretur mendicus, et
portaretur ab angelis in sinum Abrahae. Mortuus est
autem et dives, et sepultus est in inferno. Elevans
autem oculos suos, cum esset in tormentis, vidit
Abraham a longe, et Lazarum in sinu ejus: et ipse
<pb n="0639B"/>
clamans dixit: Pater Abraham, miserere mei, et
mitte Lazarum, ut intingat extremum digiti sui in
aquam, ut refrigeret linguam meam, quia crucior in
hac flamma. Et dixit illi Abraham: Fili, recordare
quia recepisti bona in vita tua, et Lazarus similiter
mala: nunc autem hic consolatur, tu vero cruciaris;
et in his omnibus, inter nos et vos chaos magnum
firmatum est: ut hi, qui volunt hinc transire ad vos,
non possint, neque inde huc transmeare. Et ait:
Rogo ergo te, pater, ut mittas eum in domum patris
mei. Habeo enim quinque fratres, ut testetur illis,
ne et ipsi veniant in hunc locum tormentorum. Et
ait illi Abraham: Habent Moysen, et Prophetas: audiant
illos. At ille dixit: Non, pater Abraham: sed
si quis ex mortuis ierit ad eos, poenitentiam agent.
<pb n="0639C"/>
Ait autem illi: Si Moysen et Prophetas non audiunt;
neque si quis ex mortuis resurrexerit, credent.</p>
<p>[ <hi>Cap.</hi> XVII. CXCVII, 2.] Et ait ad discipulos suos:
Impossibile est, ut non veniant scandala: vae autem
illi, per quem veniunt. Utilius est illi, si lapis molaris
imponatur circa collum ejus, et projiciatur in
mare, quam ut scandalizet unum de pusillis istis.
[CXCVIII, 5.] Attendite vobis: Si peccaverit in te frater
tuus, increpa illum: et si poenitentiam egerit,
dimitte illi. [CXCIX, 5.] Et si septies in die peccaverit
in te, et septies in die conversus fuerit ad te,
dicens: Poenitet me, dimitte illi. [CC, 5.] Et dixerunt
Apostoli Domino: Adauge nobis fidem. Dixit autem
Dominus: Si habueritis fidem, sicut granum sinapis,
 dicetis huic arbori moro: Eradicare, et transplantare
<pb n="0639D"/>
in mare: et obediet vobis. [CCI, 10.] Quis
autem vestrum habens servum arantem aut pascentem,
qui regresso de agro dicat illi: Statim transi,
recumbe: et non dicat ei: Para quod coenem, et
praecinge te, et ministra mihi donec manducem et biham,
et post haec tu manducabis et bibes? Numquid
gratiam habet servo illi, quia fecit quae ei imperaverat?
Non puto. Sic et vos, cum feceritis omnia
quae praecepta sunt vobis, dicite: Servi inutiles sumus:
quod debuimus facere, fecimus. Et factum est,
<pb n="0640A"/>
dum iret in Jerusalem, transibat per mediam Samariam
in [ <hi>Al.</hi> et] Galilaeam. Et cum ingrederetur
quoddam castellum; occurrerunt ei decem viri leprosi,
qui steterunt a longe: et levaverunt vocem,
dicentes: Jesu praeceptor, miserete nostri. Quos ut
vidit, dixit: Ite, ostendite vos sacerdotibus. Et factum
est, dum irent, mundati sunt. Unus autem ex
illis, ut vidit quia mundatus est, regressus est, cum
magna voce magnificans Deum, et cecidit in faciem
ante pedes ejus, gratias agens: et hic erat Samaritanus.
Respondens autem Jesus, dixit: Nonne decem
mundati sunt? et novem ubi sunt? Non est inventus
qui rediret, et daret gloriam Deo, nisi hic alienigena.
Et ait illi: Surge, vade, quia fides tua te salvum
fecit. [CCII, 5.] Interrogatus autem a Pharisaeis:
<pb n="0640B"/>
Quando venit regnum Dei? respondens eis, dixit:
Non venit regnum Dei cum observatione: neque dicent:
Ecce hic, aut ecce illic. Ecce enim regnum
Dei intra vos est. [CCIII, 10.] Et ait ad discipulos
suos: Venient dies quando desideretis videre unum
diem Filii hominis, et non videbitis. [CCIV, 2.] Et dicent
vobis: Ecce hic, et ecce illic. Nolite ire, neque
sectemini. [CCV, 5.] Nam, sicut fulgur coruscans de
sub coelo, in ea quae sub coelo sunt, fulget: ita erit
Filius hominis in die sua. [CCVI, 2.] Primum autem
oportet illum multa pati, et reprobari a generatione
hac. [CCVII, 5.] Et sicut factum est in diebus Noe, ita
erit et in diebus Filii hominis. Edebant, et bibebant:
uxores ducebant, et dabantur ad nuptias, usque in
diem, qua intravit Noe in arcam: et venit diluvium,
<pb n="0640C"/>
et perdidit omnes. [CCVIII, 10.] Similiter sicut factum
est in diebus Lot: Edebant et bibebant; emebant, et
vendebant: plantabant et aedificabant: qua die autem
exiit Lot a Sodomis, pluit ignem et sulphur de
coelo, et omnes perdidit: secundum haec erit qua die
Filius hominis revelabitur. [CCIX, 2.] In illa hora, qui
fuerit in tecto, et vasa ejus in domo, ne descendat
tollere illa; et qui in agro, similiter non redeat retro.
[CCX, 10.] Memores estote uxoris Lot. [CCXI, 3.]
Quicumque quaesierit animam suam salvam facere,
perdet illam: et quicumque perdiderit illam, vivificabit
eam. [CCXII, 5.] Dico vobis: In illa nocte erunt
duo in lecto uno; unus assumetur, et alter relinquetur:
duae erunt molentes in unum; una assumetur,
et altera relinquetur: duo in agro; unus assumetur,
<pb n="0640D"/>
et alter relinquetur. [CCXIII, 5.] Respondentes dicunt
illi: Ubi, Domine? Qui dixit illis: Ubicumque fuerit
corpus, illuc congregabuntur et aquilae.</p>
<p>[ <hi>Cap.</hi> XVIII. CCXIV, 10.] Dicebat autem et parabolam
ad illos, quoniam oportet semper orare, et non
deficere, dicens: Judex quidam erat in quadam civitate,
qui Deum non timebat, et hominem non reverebatur.
Vidua autem quaedam erat in civitate illa,
et veniebat ad eum, dicens: Vindica me de adversario
meo. Et nolebat per multum tempus. Post haec
<pb n="0641A"/>
autem dixit intra se: Etsi Deum non timeo, nec hominem
revereor: tamen quia molesta est mihi haec
vidua, vindicabo illam, ne in novissimo veniens suggillet
me. Ait autem Dominus: Audite quid judex iniquitatis
dicit: Deus autem non faciet vindictam electorum
suorum clamantium ad se die ac nocte, et patientiam
habebit in illis? Dico vobis, quia cito faciet
vindictam illorum. Verumtamen Filius hominis veniens,
putas, inveniet fidem in terra? Dixit autem et
ad quosdam, qui in se confidebant tamquam justi, et
aspernabantur caeteros, parabolam istam: Duo homines
ascenderunt in templum, ut orarent: unus
pharisaeus, et alter publicanus. Pharisaeus stans,
haec apud se orabat: Deus, gratias ago tibi, quia non
sum sicut caeteri hominum: raptores, injusti, adulteri:
<pb n="0641B"/>
velut etiam hic publicanus. Jejuno bis in sabbato:
decimas do omnium quae possideo. Et publicanus
a longe stans, nolebat nec oculos ad coelum
levare: sed percutiebat pectus suum, dicens: Deus,
propitius esto mihi peccatori. Dico vobis, descendit
hic justificatus in domum suam ab illo: [CCXV, 5.]
quia omnis qui se exaltat, humiliabitur: et qui se
humiliat, exaltabitur. [CCXVI, 2.] Afferebant autem
ad illum et infantes, ut eos tangeret. Quod cum viderent
discipuli, increpabant illos. Jesus autem convocans
illos, dixit: Sinite pueros venire ad me, et nolite
vetare eos: talium est enim regnum Dei. [CCXVII,
2.] Amen dico vobis: Quicumque non acceperit regnum
Dei sicut puer, non intrabit in illud. [CCXVIII,
2.] Et interrogavit eum quidam princeps, dicens:
<pb n="0641C"/>
Magister bone, quid faciens vitam aeternam possidebo?
dixit autem ei Jesus: Quid me dicis bonum? nemo
bonus nisi solus Deus. Mandata nosti: Non occides:
Non moechaberis: Non furtum facies: Non
falsum testimonium dices: Honora patrem tuum et
matrem. Qui ait: Haec omnia custodivi a juventute
mea. [CCXIX, 2.] Quo audito, Jesus ait ei: Adhuc
unum tibi deest: omnia quaecumque habes, vende,
et da pauperibus, et habebis thesaurum in coelo: et
veni, sequere me. [CCXX, 2.] His ille auditis, contristatus
est: quia dives erat valde. Videns autem Jesus
illum tristem factum, dixit: Quam difficile, qui pecunias
habent, in regnum Dei intrabunt! Facilius est
enim camelum per foramen acus transire, quam divitem
intrare in regnum Dei. Et dixerunt qui audiebant:
<pb n="0641D"/>
Et quis potest salvus fieri? Ait illis: quae impossibilia
sunt apud homines, possibilia sunt apud
Deum. Ait autem Petrus: Ecce nos dimisimus omnia,
et secuti sumus te. [CCXXI, 2.] Qui dixit eis: Amen
dico vobis, nemo est, qui reliquit domum, aut parentes,
aut fratres, aut uxorem, aut filios, propter
regnum Dei, et non recipiat multo plura in hoc tempore,
et in saeculo venturo vitam aeternam. [CCXXII,
2.] Assumpsit autem Jesus duodecim, et ait illis:
Ecce ascendimus Jerosolymam, et consummabuntur
omnia, quae scripta sunt per prophetas de Filio hominis.
Tradetur enim gentibus, et illudetur, et flagellabitur,
et conspuetur: et postquam flagellaverint, occident
eum, et tertia die resurget. [CCXXIII, 10.] Et
<pb n="0642A"/>
ipsi nihil horum intellexerunt, et erat verbum istud
absconditum ab eis, et non intelligebant quae dicebantur.
[CCXXIV, 2.] Factum est autem, cum appropinquaret
Jericho, caecus quidam sedebat secus viam,
mendicans. Et cum audiret turbam praetereuntem,
interrogabat quid hoc esset. Dixerunt autem ei, quod
Jesus Nazaraenus transiret. Et clamavit, dicens: Jesu,
fili David, miserere mei. Et qui praeibant, increpabant
eum, ut taceret. Ipse vero multo magis clamabat:
Fili David, miserere mei. Stans autem Jesus
jussit illum adduci ad se. Et cum appropinquasset,
interrogavit illum, dicens: Quid tibi vis faciam?
At ille dixit: Domine, ut videam. Et Jesus
dixit illi: Respice, fides tua te salvum fecit. Et
confestim vidit, et sequebatur illum magnificans
<pb n="0642B"/>
Deum. Et omnis plebs, ut vidit, dedit laudem
Deo.</p>
<p>[ <hi>Cap.</hi> XIX. CCXXV, 10.] Et ingressus perambulabat
Jericho. Et ecce vir nomine Zachaeus: et hic princeps
erat publicanorum, et ipse dives: et quaerebat videre
Jesum, quis esset: et non poterat prae turba, quia
statura pusillus erat. Et praecurrens ascendit in arborem
sycomorum ut videret eum: quia inde erat
transiturus. Et cum venisset ad locum, suspiciens
Jesus vidit illum, et dixit ad eum: Zachaee, festinans
descende: quia hodie in domo tua oportet me manere.
Et festinans descendit, et excepit illum gaudens.
Et cum viderent omnes, murmurabant, dicentes quod
ad hominem peccatorem divertisset. Stans autem
Zachaeus, dixit ad Dominum: Ecce dimidium bonorum
<pb n="0642C"/>
meorum, Domine, do pauperibus: et si quid
aliquem defraudavi, reddo quadruplum. Ait Jesus
ad eum: Quia hodie salus domui huic facta est: eo
quod et ipse filius sit Abrahae. [CCXXVI, 5.] Venit
enim Filius hominis quaerere et salvum facere quod
perierat. [CCXXVII, 10.] Haec illis audientibus, adjiciens
dixit parabolam, eo quod esset prope Jerusalem:
et quia existimarent quod confestim regnum
Dei manifestaretur. [CCXXVIII, 2.] Dixit ergo: Homo
quidam nobilis abiit in regionem longinquam accipere
sibi regnum, et reverti. [CCXXIX, 5.] Vocatis autem
decem servis suis, dedit eis decem mnas, et ait
ad illos: Negotiamini dum venio. Cives autem ejus
oderant eum: et miserunt legationem post illum, dicentes:
Nolumus hunc regnare super nos. Et factum
<pb n="0642D"/>
est, ut rediret accepto regno: et jussit vocari servos,
quibus dedit pecuniam, ut sciret quantum quisque
negotiatus esset. Venit autem primus dicens: Domine,
mna tua decem mnas acquisivit. Et ait illi: Euge,
bone serve, quia in modico fuisti fidelis, eris potestatem
habens super decem civitates. Et alter venit,
dicens: Domine, mna tua fecit quinque mnas. Et
huic ait: Et tu esto super quinque civitates. Et alter
venit, dicens: Domine, ecce mna tua, quam habui
repositam in sudario: timui enim te, quia homo
austerus es: tollis quod non posuisti, et metis quod
non seminasti. Dicit ei: De ore tuo te judico, serve
nequam: sciebas quod ego homo austerus sum,
tollens quod non posui, et metens quod non seminavi:
<pb n="0643A"/>
et quare non dedisti pecuniam meam ad mensam,
ut ego veniens cum usuris utique exegissem
illam? Et astantibus dixit: Auferte ab illo mnam
et date illi qui decem mnas habet. Et dixerunt
ei: Domine, habet decem mnas. [CCXXX, 2.]
Dico autem vobis, quia omni habenti dabitur,
 et abundabit: ab eo autem qui non habet, et
quod habet auferetur ab eo. [CCXXXI, 5.] Verumtamen
inimicos meos illos qui noluerunt me regnare
super se, adducite huc, et interficite ante me. [CCXXXII,
2.] Et his dictis, praecedebat ascendens Jerosolymam.
Et factum est, cum appropinquasset ad Bethphage,
et Bethaniam, ad montem qui vocatur Oliveti, misit
duos discipulos suos, dicens: Ite in castellum, quod
contra est: in quod introeuntes, invenietis pullum
<pb n="0643B"/>
asinae alligatum, cui nemo umquam hominum sedit:
solvite illum, et adducite. Et si quis vos interrogaverit:
Quare solvitis? sic dicetis ei: Quia Dominus
operam ejus desiderat. [CCXXXIII, 2.] Abierunt autem
qui missi erant: et invenerunt, sicut dixit illis, stantem
pullum. Solventibus autem illis pullum, dixerunt
domini ejus ad illos: Quid solvitis pullum? At
illi dixerunt: Quia Dominus eum necessarium habet.
Et duxerunt illum ad Jesum. Et jactantes vestimenta
sua supra pullum, imposuerunt Jesum. Eunte autem
illo, substernebant vestimenta sua in via. [CCXXXIV,
1.] Et cum appropinquaret jam ad descensum montis
Oliveti, coeperunt omnes turbae discipulorum gaudentes
laudare Deum voce magna super omnibus,
quas viderant, virtutibus, dicentes: Benedictus, qui
<pb n="0643C"/>
venit rex in nomine Domini, pax in coelo, et gloria
in excelsis. [CCXXXV, 5.] Et quidam Pharisaeorum de
turbis, dixerunt ad illum: Magister, increpa discipulos
tuos. Quibus ipse ait: dico vobis, quia si hi
tacuerint, lapides clamabunt. [CCXXXVI, 10.] Et ut
appropinquavit, videns civitatem, flevit super illam,
dicens: Quia si cognovisses et tu, et quidem in hac
die tua, quae ad pacem tibi, nunc autem abscondita
sunt ab oculis tuis. Quia venient dies in te: et circumdabunt
te inimici tui vallo, et circumdabunt te:
et coangustabunt te undique: et ad terram prosternent
te, et filios tuos, qui in te sunt, [CCXXXVII, 1.]
et non relinquent in te lapidem super lapidem: eo
quod non cognoveris tempus visitationis tuae.
[CCXXXVIII, 1.] Et ingressus in templum, coepit ejicere
<pb n="0643D"/>
vendentes in illo, et ementes, dicens illis:
Scriptum est: Quia domus mea domus orationis
est. Vos autem fecistis illam speluncam latronum.
[CCXXXIX, 1.] Et erat docens quotidie in templo.
Principes autem sacerdotum, et scribae, et principes
plebis quaerebant illum perdere: et non inveniebant
quid facerent illi. Omnis enim populus suspensus
erat, audiens illum.</p>
<p>[ <hi>Cap.</hi> XX. CCXL, 2.] Et factum est in una dierum,
docente illo populum in templo, et evangelizante,
<pb n="0644A"/>
convenerunt principes sacerdotum, scribae cum senioribus,
et aiunt dicentes ad illum: Dic nobis, in
qua potestate haec facis? aut: Quis est, qui dedit
tibi hanc potestatem? Respondens autem Jesus, dixit
ad illos: Interrogabo vos et ego unum verbum. Respondete
mihi: Baptismus Joannis de coelo erat, an
ex hominibus? At illi cogitabant intra se, dicentes:
Quia si dixerimus, De coelo, dicet: Quare ergo non
credidistis illi? Si autem dixerimus: Ex hominibus,
plebs universa lapidabit nos: certi sunt enim, Joannem
prophetam esse. Et responderunt, se nescire
unde esset. Et Jesus ait illis: Neque ego dico vobis
in qua potestate haec facio. [CCXLI, 2.] Coepit autem
dicere ad plebem parabolam hanc: Homo plantavit
vineam, et locavit eam colonis; et ipse peregre fuit
<pb n="0644B"/>
multis temporibus. Et in tempore misit ad cultores
servum, ut de fructu vineae darent illi. Qui caesum
dimiserunt eum inanem. Et addidit alterum servum
mittere. Illi autem hunc quoque caedentes, et afficientes
contumelia, dimiserunt inanem. Et addidit
tertium mittere: qui et illum vulnerantes ejecerunt.
Dixit autem dominus vineae: Quid faciam? mittam
filium meum dilectum; forsitan, cum hunc viderint,
verebuntur. Quem cum vidissent coloni, cogitaverunt
intra se, dicentes: Hic est haeres, occidamus illum,
ut nostra fiat haereditas. Et ejectum illum extra vineam,
occiderunt. Quid ergo faciet illis dominus
vineae? veniet, et perdet colonos istos, et dabit vineam
aliis. Quo audito, dixerunt illi: Absit. Ille
autem aspiciens eos, ait: Quid est ergo hoc, quod
<pb n="0644C"/>
scriptum est: Lapidem quem reprobaverunt aedificantes,
hic factus est in caput anguli? Omnis qui
ceciderit super illum lapidem, conquassabitur: super
quem autem ceciderit, comminuet illum. [CCXLII, 1.]
Et quaerebant principes sacerdotum, et scribae, mittere
in illum manus in illa hora: et timuerunt populum:
cognoverunt enim quod ad ipsos dixerit
similitudinem hanc. [CCXLIII, 2.] Et observantes
miserunt insidiatores, qui se justos simularent, ut
caperent eum in sermone, ut traderent illum principatui
et potestati praesidis. Et interrogaverunt eum,
dicentes: Magister, scimus quia recte dicis et doces:
et non accipis personam, sed viam Dei in veritate
doces: licet nobis tributum dare Caesari, an non?
Considerans autem dolum illorum, dixit ad eos: Quid
<pb n="0644D"/>
me tentatis? Ostendite mihi denarium. Cujus habet
imaginem, et inscriptionem? Respondentes dixerunt
ei: Caesaris. Et ait illis: Reddite ergo quae sunt
Caesaris, Caesari; et quae sunt Dei, Deo. Et non potuerunt
verbum ejus reprehendere coram plebe: et
mirati in responso ejus, tacuerunt. Accesserunt autem
quidam Sadducaeorum, qui negant esse resurrectionem,
et interrogaverunt eum, dicentes: Magister,
Moyses scripsit nobis: Si frater alicujus
mortuus fuerit habens uxorem, et hic sine liberis
<pb n="0645A"/>
fuerit, ut accipiat eam frater ejus uxorem, et suscitet
semen fratri suo. Septem ergo fratres erant, et primus
accepit uxorem, et mortuus est sine filiis. Et
sequens accepit illam, et ipse mortuus est sine filio.
Et tertius accepit illam. Similiter et omnes septem,
et non reliquerunt semen, et mortui sunt. Novissime
omnium mortua est et mulier. In resurrectione ergo,
cujus eorum erit uxor? siquidem septem habuerunt
eam uxorem. Et ait illis Jesus: Filii hujus saeculi
nubunt, et traduntur ad nuptias: illi vero qui digni
habebuntur saeculo illo, et resurrectione ex mortuis,
 neque nubent, neque ducent uxores: neque enim
ultra mori poterunt: aequales enim angelis sunt, et
filii sunt Dei, cum sint filii resurrectionis. Quia vero
resurgant mortui, et Moyses ostendit secus rubum,
<pb n="0645B"/>
sicut dicit Dominum, Deum Abraham, et Deum Isaac,
et Deum Jacob. Deus autem non est mortuorum, sed
vivorum: omnes enim vivunt ei. Respondentes autem
quidam scribarum, dixerunt ei: Magister, bene
dixisti. [CCXLIV, 2.] Et amplius non audebant eum quidquam
interrogare. [CCXLV, 2.] Dixit autem ad illos:
Quomodo dicunt Christum, filium esse David et ipse
David dicit in libro Psalmorum: Dixit Dominus Domino
meo, sede a dextris meis, donec ponam inimicos
tuos, scabellum pedum tuorum? David ergo Dominum
illum vocat: et quomodo filius ejus est? [CCXLVI, 2.]
Audiente autem omni populo, dixit discipulis suis:
Attendite a scribis, qui volunt ambulare in stolis, et
amant salutationes in foro, et primas cathedras in
synagogis, et primos discubitus in conviviis: [CCXLVII,
<pb n="0645C"/>
8.] qui devorant domos viduarum, simulantes longam
orationem. Hi accipient damnationem majorem.</p>
<p>[ <hi>Cap.</hi> XXI.] Respiciens autem, vidit eos, qui mittebant
munera sua in gazophylacium, divites. Vidit
autem et quamdam viduam pauperculam mittentem
aera minuta duo. Et dixit: Vere dico vobis, quia
vidua haec pauper, plus quam omnes misit. Nam
omnes hi ex abundanti sibi miserunt in munera Dei:
haec autem ex eo quod deest illi, omnem victum suum
quem habuit, misit. [CCXLVIII, 2.] Et quibusdam dicentibus
de templo, quod bonis lapidibus et donis
ornatum esset, dixit: Haec quae videtis, venient dies,
in quibus non relinquetur lapis super lapidem, qui
non destruatur. [CCXLIX, 2.] Interrogaverunt autem
illum, dicentes: Praeceptor, quando haec erunt, et
<pb n="0645D"/>
quod signum cum fieri incipient? Qui dixit: Videte
ne seducamini: multi enim venient in nomine meo
dicentes, quia ego sum: et tempus appropinquavit:
nolite ergo ire post eos. Cum autem audieritis praelia,
et seditiones, nolite terreri: oportet primum haec
fieri, sed nondum statim finis. Tunc dicebat illis:
Surget gens contra gentem, et regnum adversus regnum.
Et terraemotus magni erunt per loca, et pestilentiae,
et fames, terroresque de coelo, et signa magna
<pb n="0646A"/>
erunt. [CCL, 1.] Sed ante haec omnia injicient vobis
manus suas, et persequentur, tradentes in synagogas
et custodias, trahentes ad reges et praesides, propter
nomen meum: continget autem vobis in testimonium.
[CCLI, 2.] Ponite ergo in cordibus
vestris, non praemeditari quemadmodum respondeatis.
Ego enim dabo vobis os et sapientiam,
cui non poterunt resistere et contradicere omnes adversarii
vestri. Trademini autem a parentibus, et
fratribus, et cognatis, et amicis, et morte afficient ex
vobis: et eritis odio omnibus propter nomen meum:
et capillus de capite vestro non peribit. In patientia
vestra possidebitis animas vestras. [CCLII, 10.] Cum
autem videritis circumdari ab exercitu Jerusalem,
tunc scitote quia appropinquavit desolatio ejus:
<pb n="0646B"/>
[CCLIII, 2.] tunc qui in Judaea sunt, fugiant ad montes,
et qui in medio ejus, discedant: et qui in regionibus,
non intrent in eam. Quia dies ultionis hi
sunt, ut impleantur omnia quae scripta sunt. [CCLIV,
2.] Vae autem praegnantibus et nutrientibus in illis
diebus. [CCLV, 2.] Erit enim pressura magna super
terram, et ira populo huic. [CCLVI, 10.] Et cadent in
ore gladii: et captivi ducentur in omnes gentes, et
Jerusalem calcabitur a gentibus: donec impleantur
tempora nationum. [CCLVII, 2.] Et erunt signa in
sole, et luna, et stellis, et in terris pressura gentium
prae confusione sonitus maris, et fluctuum: arescentibus
hominibus prae timore, et exspectatione, quae
supervenient universo orbi. Nam virtutes coelorum
movebuntur: [CCLVIII, 2.] et tunc videbunt Filium
<pb n="0646C"/>
hominis venientem in nube cum potestate magna,
et majestate. His autem fieri incipientibus, respicite,
et levate capita vestra: quoniam appropinquat redemptio
vestra. Et dixit illis similitudinem: Videte
ficulneam, et omnes arbores: cum producunt jam ex
se fructum, scitis quoniam prope est aestas. Ita et
vos cum videritis haec fieri, scitote quoniam prope
est regnum Dei. Amen dico vobis, quia non praeteribit
generatio haec, donec omnia fiant. Coelum et
terra transibunt: verba autem mea non transibunt.
[CCLIX, 10.] Attendite autem vobis, ne forte graventur
corda vestra in crapula, et ebrietate, et curis
hujus vitae: et superveniat in vos repentina dies
illa: tamquam laqueus enim superveniet in omnes,
qui sedent super faciem omnis terrae. Vigilate itaque,
<pb n="0646D"/>
omni tempore orantes, ut digni habeamini fugere
ista omnia, quae futura sunt, et stare ante filium
hominis. Erat autem diebus docens in templo: noctibus
vero exiens, morabatur in monte, qui vocatur
Oliveti. Et omnis populus manicabat ad eum in
templo audire eum.</p>
<p>[ <hi>Cap.</hi> XXII, CCLX, 1.] Appropinquabat autem dies
festus Azymorum, qui dicitur Pascha: [CCLXI, 1.]
et quaerebant principes sacerdotum, et scribae, quomodo
<pb n="0647A"/>
 Jesum interficerent: timebant vero plebem.
[CCLXII, 9.] Intravit autem Satanas in Judam, qui
cognominabatur Iscariotes, unum de duodecim.
[CCLXIII, 2.] Et abiit, et locutus est cum principibus
sacerdotum, et magistratibus, quemadmodum illum
traderet eis. Et gavisi sunt, et pacti sunt pecuniam
illi dare. Et spopondit. Et quaerebat opportunitatem,
ut traderet illum sine turbis. Venit autem dies Azymorum,
in qua necesse erat occidi pascha. Et misit
Petrum et Joannem, dicens: Euntes parate nobis
pascha, ut manducemus. At illi dixerunt: Ubi vis
paremus? Et dixit ad eos: Ecce introeuntibus vobis
in civitatem, occurret vobis homo quidam amphoram
aquae portans: sequimini eum in domum, in
quam intrat, et dicetis patrifamilias domus, dicit
<pb n="0647B"/>
tibi Magister: Ubi est diversorium, ubi pascha cum
discipulis meis manducem? Et ipse ostendet vobis
coenaculum magnum stratum, et ibi parate. Euntes
autem, invenerunt sicut dixit illis, et paraverunt
pascha. Et cum facta esset hora, discubuit, et duodecim
apostoli cum eo. [CCLXIV, 10.] Et ait illis:
Desiderio desideravi hoc pascha manducare vobiscum,
antequam patiar. [CCLXV, 2.] Dico enim
vobis, quia ex hoc non manducabo illud, donec impleatur
in regno Dei. Et accepto calice gratias egit,
et dixit: Accipite, et dividite inter vos. Dico enim
vobis, quod non bibam de generatione vitis, donec
regnum Dei veniat. [CCLXVI, 1.] Et accepto pane
gratias egit, et fregit, et dedit eis, dicens: Hoc est
corpus meum, quod pro vobis datur: hoc facite in
<pb n="0647C"/>
meam commemorationem. [CCLXVII, 2.] Similiter et
calicem, postquam coenavit, dicens: Hic est calix
novum testamentum in sanguine meo, qui pro vobis
fundetur. [CCLXVIII, 2.] Verumtamen ecce manus
tradentis me, mecum est in mensa. Et quidem Filius
hominis, secundum quod definitum est, vadit: verumtamen
vae homini illi, per quem tradetur. [CCLXIX,
1.] Et ipsi coeperunt quaerere inter se, quis esset ex
eis, qui hoc facturus esset. [CCLXX, 2.] Facta est autem
et contentio inter eos, quis eorum videretur esse
major. Dixit autem eis: Reges gentium dominantur
eorum: et qui potestatem habent super eos, benefici
vocantur. Vos autem non sic: sed qui major est
in vobis, fiat sicut minor: et qui praecessor est,
sicut ministrator. [CCLXXI, 10.] Nam quis major est,
<pb n="0647D"/>
qui recumbit, an qui ministrat? nonne qui recumbit?
Ego autem in medio vestrum sum, sicut qui
ministrat. Vos autem estis, qui permansistis mecum
in tentationibus meis. Et ego dispono vobis sicut
disposuit mihi Pater meus regnum, ut edatis, et bibatis
super mensam meam in regno meo [CCLXXII,
5.] et sedeatis super thronos judicantes duodecim
tribus Israel. [CCLXXIII, 10.] Ait autem Dominus:
Simon, Simon, ecce Satanas expetivit vos, ut cribraret
sicut triticum. Ego autem rogavi pro te, ut
non deficiat fides tua: [CCLXXIV, 9.] et tu aliquando
<pb n="0648A"/>
conversus confirma fratres tuos [CCLXXV, 1.] Qui
dixit ei: Domine, tecum paratus sum et in carcerem et
in mortem ire. At ille dixit: Dico tibi, Petre, non cantabit
hodie gallus, donec ter abneges nosse me. [CCLXXVI,
10.] Et dixit eis: Quando misi vos sine sacculo, et
pera, et calceamentis, numquid aliquid defuit vobis?
At illi dixerunt: Nihil. Dixit ergo eis: Sed nunc
qui habet sacculum, tollat; similiter et peram: et
qui non habet, vendat tunicam suam, et emat gladium.
[CCLXXVII, 8.] Dico enim vobis, quoniam adhuc
hoc quod scriptum est, oportet impleri in me: Et
cum iniquis deputatus est. Etenim ea, quae sunt de
me, finem habent. [CCLXXVIII, 10.] At illi dixerunt:
Domine, ecce duo gladii hic. At ille dixit eis: Satis
est. [CCLXXIX, 1.] Et egressus ibat secundum consuetudinem
<pb n="0648B"/>
in montem Olivarum. Secuti sunt autem
illum et discipuli. [CCLXXX, 2.] Et cum pervenisset
ad locum, dixit illis: Orate, ne intretis in tentationem.
[CCLXXXI, 1.] Et ipse avulsus est ab eis quantum
jactus est lapidis: et positis genibus orabat, dicens:
Pater, si vis, transfer calicem istum a me:
[CCLXXXII, 1.] Verumtamen non mea voluntas, sed
tua fiat. [CCLXXXIII, 10.] Apparuit autem illi angelus
de coelo, confortans eum. Et factus in agonia, prolixius
orabat. Et factus est sudor ejus, sicut guttae
sanguinis decurrentes in terram. [CCLXXXIV, 2.] Et
cum surrexisset ab oratione, et venisset ad discipulos
suos, invenit eos dormientes prae tristitia. Et
ait illis: Quid dormitis? surgite, orate, ne intretis in
tentationem. [CCLXXXV, 1.] Adhuc eo loquente, ecce
<pb n="0648C"/>
turba: et qui vocabatur Judas unus de duodecim,
antecedebat eos: et appropinquavit Jesu, ut oscularetur
eum. [CCLXXXVI, 2.] Jesus autem dixit illi:
Juda, osculo Filium hominis tradis? [CCLXXXVII, 1.]
Videntes autem hi, qui circa ipsum erant, quod futurum
erat, dixerunt ei: Domine, si percutimus in
gladio? Et percussit unus ex illis servum principis
sacerdotum, et amputavit auriculam ejus dexteram.
Respondens autem Jesus, ait: Sinite usque huc.
[CCLXXXVIII, 10.] Et cum tetigisset auriculam ejus,
sanavit eum. [CCLXXXIX, 1.] Dixit autem Jesus ad
eos, qui venerant ad se principes sacerdotum, et
magistratus templi, et seniores: Quasi ad latronem
existis cum gladiis et fustibus? Cum quotidie vobiscum
fuerim in templo, non extendistis manus in
<pb n="0648D"/>
me: sed haec est hora vestra, et potestas tenebrarum.
[CCXC, 1.] Comprehendentes autem eum,
duxerunt ad domum principis sacerdotum: [CCXCI, 1.]
Petrus vero sequebatur a longe. Accenso autem igne
in medio atrii, et circumsedentibus illis, erat Petrus
in medio eorum. Quem cum vidisset ancilla quaedam
sedentem ad lumen, et eum fuisset intuita, dixit: Et
hic cum illo erat? At ille negavit eum, dicens: Mulier,
non novi illum. [CCXCII, 1.] Et post pusillum
alius videns eum, dixit: Et tu de illis es? Petrus
vero ait: O homo, non sum. Et intervallo facto
<pb n="0649A"/>
quasi horae unius, alius quidam affirmabat, dicens:
Vere et hic cum illo erat: nam et Galilaeus est. Et
ait Petrus: Homo, nescio quid dicis. Et continuo
adhuc illo loquente cantavit gallus. [CCXCIII, 2.] Et
conversus Dominus respexit Petrum. Et recordatus
est Petrus verbi Domini, sicut dixerat: Quia prius
quam gallus cantet, ter me negabis: Et egressus
foras Petrus flevit amare. [CCXCIV, 1.] Et viri qui tenebant
illum, illudebant ei, caedentes. Et velaverunt
eum, et percutiebant faciem ejus: et interrogabant
eum, dicentes: Prophetiza, quis est, qui te percussit?
Et alia multa blasphemantes dicebant in eum.
[CCXCV, 2.] Et ut factus est dies, convenerunt seniores
plebis, et principes sacerdotum, et scribae, et
duxerunt illum in concilium suum, dicentes: Si tu es
<pb n="0649B"/>
Christus, dic nobis. [CCXCVI, 10.] Et ait illis: Si
vobis dixero, non credetis mihi: si autem et interrogavero,
non respondebitis mihi neque dimittetis.
[CCXCVII, 1.] Ex hoc autem erit filius hominis sedens
a dextris virtutis Dei. [CCXCVIII, 10.] Dixerunt
autem omnes: Tu ergo es Filius Dei? Qui ait: Vos
dicitis, quia ego sum. [CCXCIX, 2.] At illi dixerunt:
Quid adhuc desideramus testimonium? ipsi enim
audivimus de ore ejus.</p>
<p>[ <hi>Cap.</hi> XXIII. CCC, 1.] Et surgens omnis multitudo
eorum, duxerunt illum ad Pilatum. [CCCI, 10.] Coeperunt
autem illum accusare, dicentes: Hunc invenimus
subvertentem gentem nostram, et prohibentem
tributa dare Caesari, et dicentem se Christum
regem esse. [CCCII, 1.] Pilatus autem interrogavit
<pb n="0649C"/>
eum, dicens: Tu es rex Judaeorum? At ille respondens
ait: Tu dicis. [CCCIII, 9.] Ait autem Pilatus ad
principes sacerdotum et turbas: Nihil invenio causae
in hoc homine. [CCCIV, 10.] At illi invalescebant,
dicentes: Commovet populum, docens per universam
Judaeam, incipiens a Galilaea usque huc. Pilatus
autem audiens Galilaeam, interrogavit si homo Galilaeus
esset. Et ut cognovit quod de Herodis potestate
esset, remisit eum ad Herodem, qui et ipse
Jerosolymis erat illis diebus. Herodes autem viso
Jesu, gavisus est valde. Erat enim cupiens ex multo
tempore videre eum: eo quod audierat multa de
eo, et sperabat signum aliquod videre ab eo fieri.
Interrogabat autem eum multis sermonibus. At ipse
nihil illi respondebat. [CCCV, 2.] Stabant autem
<pb n="0649D"/>
principes sacerdotum et scribae constanter accusantes
eum. [CCCVI, 10.] Sprevit autem illum Herodes
cum exercitu suo: et illusit indutum veste alba,
et remisit ad Pilatum. Et facti sunt amici Herodes
et Pilatus in ipsa die: nam antea inimici
erant ad invicem. [CCCVII, 9.] Pilatus autem convocatis
principibus sacerdotum, et magistratibus,
et plebe, dixit ad illos: Obtulistis mihi hunc hominem
quasi avertentem populum, et ecce ego coram
vobis interrogans, nullam causam inveni in homine
isto ex his, in quibus eum accusatis. [CCCVIII,
10.] Sed neque Herodes; nam remisi vos ad illum,
<pb n="0650A"/>
et ecce nihil dignum morte actum est ei. Emendatum
ergo illum dimittam. [CCCIX, 2.] Necesse autem
habebat dimittere eis per diem festum unum. [CCCX,
1.] Exclamavit autem simul universa turba, dicens:
Tolle hunc, et dimitte nobis Barabbam. Qui erat
propter seditionem quamdam factam in civitate, et
homicidium, missus in carcerem. [CCCXI, 1.] Iterum
autem Pilatus locutus est ad eos, volens dimittere
Jesum. At illi succlamabant dicentes: Crucifige, crucifige
eum. [CCCXII, 9.] Ille autem tertio dixit ad illos:
Quid enim mali fecit iste? nullam causam mortis
invenio in eo: corripiam ergo illum, et dimittam.
[CCCXIII, 1.] At illi instabant vocibus magnis
postulantes, ut crucifigeretur: et invalescebant voces
eorum. [CCCXIV, 1.] Et Pilatus adjudicavit fieri
<pb n="0650B"/>
petitionem eorum. Dimisit autem illis eum, qui propter
homicidium et seditionem missus fuerat in carcerem,
quem petebant: Jesum vero tradidit voluntati
eorum. [CCCXV, 1.] Et cum ducerent eum, apprehenderunt
Simonem quemdam Cyrenensem, venientem
de villa: et imposuerunt illi crucem portare
post Jesum. [CCCXVI, 10.] Sequebatur autem illum
multa turba populi, et mulierum: quae plangebant,
et lamentabantur eum. Conversus autem
ad illas Jesus, dixit: Filiae Jerusalem, nolite flere
super me, sed super vos ipsas flete, et super filios
vestros. Quoniam ecce venient dies, in quibus dicent:
Beatae steriles, et ventres qui non genuerunt,
et ubera quae non lactaverunt. Tunc incipient dicere
montibus: Cadite super nos: et collibus: Operite
<pb n="0650C"/>
nos. Quia si in viridi ligno haec faciunt, in arido
quid fiet? [CCCXVII, 1.] Ducebantur autem et alii
duo nequam cum eo, ut interficerentur. [CCCXVIII, 1.]
Et postquam venerunt in locum, qui vocatur Calvariae,
ibi crucifixerunt eum; [CCCXIX, 1.] et latrones,
unum a dextris, et alterum a sinistris. [CCCXX,
10.] Jesus autem dicebat: Pater, dimitte illis: non
enim sciunt quid faciunt. [CCCXXI, 1.] Dividentes
vero vestimenta ejus, miserunt sortes. Et stabat
populus spectans, [CCCXXII, 2.] et deridebant eum
principes cum eis, dicentes: Alios salvos fecit; se
salvum faciat, si hic est Christus Dei electus. [CCCXXIII,
2] Illudebant autem ei et milites accedentes, et
acetum offerentes ei, et dicentes: Si tu es rex Judaeorum,
salvum te fac. [CCCXXIV, 1.] Erat autem
<pb n="0650D"/>
et superscriptio scripta super eum litteris Graecis,
et Latinis, et Hebraicis: Hic est rex Judaeorum.
[CCCXXV, 2.] Unus autem de his, qui pendebant, latronibus,
blasphemabat eum dicens: Si tu es Christus,
salvum fac temetipsum, et nos. [CCCXXVI, 10.]
Respondens autem alter increpabat eum, dicens:
Neque tu times Deum, quod in eadem damnatione
es. Et nos quidem juste, nam digna factis recipimus:
hic vero nihil mali gessit. Et dicebat ad Jesum:
Domine, memento mei, cum veneris in regnum
tuum. Et dixit illi Jesus: Amen dico tibi:
Hodie mecum eris in paradiso, [CCCXXVII, 2.] Erat
<pb n="0651A"/>
autem fere hora sexta, et tenebrae factae sunt in
universam terram usque in horam nonam. Et obscuratus
est sol: [CCCXXVIII, 2.] et velum templi
scissum est medium. [CCCXXIX, 1.] Et clamans voce
magna Jesus ait: Pater, in manus tuas commendo
spiritum meum. Et haec dicens, exspiravit. [CCCXXX,
2.] Videns autem Centurio quod factum fuerat, glorificavit
Deum, dicens: Vere hic homo justus erat.
[CCCXXXI, 10.] Et omnis turba eorum, qui simul
aderant ad spectaculum istud, et videbant quae fiebant,
percutientes pectora sua revertebantur. Stabant
autem omnes noti ejus a longe, et mulieres
quae secutae eum erant a Galilaea, haec videntes.
[CCCXXXII, 1.] Et ecce vir nomine Joseph, qui erat
decurio, vir bonus et justus: hic non consenserat
<pb n="0651B"/>
consilio et actibus eorum, ab Arimathaea civitate
Judaeae, qui exspectabat et ipse regnum Dei. Hic
accessit ad Pilatum, et petiit corpus Jesu: [CCCXXXIII,
1.] et depositum involvit sindone, et posuit eum
in monumento exciso, in quo nondum quisquam positus
fuerat. [CCCXXXIV, 10.] Et dies erat parasceves,
et sabbatum illucescebat. Subsecutae autem mulieres,
quae cum eo venerant de Galilaea, viderunt monumentum,
et quemadmodum positum erat corpus
ejus. [CCCXXXV, 8.] Et revertentes paraverunt aromata,
et unguenta: et sabbato quidem siluerunt
secundum mandatum.</p>
<p>[ <hi>Cap.</hi> XXIV. CCCXXXVI, 1]. Una autem sabbati valde
diluculo venerunt ad monumentum, portantes, quae
paraverant, aromata: et invenerunt lapidem revolutum
<pb n="0651C"/>
a monumento. Et ingressae non invenerunt
corpus Domini Jesu. Et factum est, dum mente consternatae
essent de isto, ecce duo viri steterunt secus
illas in veste fulgenti. [CCCXXXVII, 2.] Cum timerent
autem, et declinarent vultum in terram,
dixerunt ad illas: Quid quaeritis viventem cum mortuis?
non est hic, sed surrexit: recordamini qualiter
locutus est vobis, cum adhuc in Galilaea esset, dicens:
Quia oportet filium hominis tradi in manus
hominum peccatorum, et crucifigi, et die tertia
resurgere. Et recordatae sunt verborum ejus.
[CCCXXXVIII, 2.] Et regressae a monumento nuntiaverunt
haec omnia illis undecim, et caeteris omnibus.
[CCCXXXIX, 10.] Erat autem Maria Magdalene,
et Johanna, et Maria Jacobi, et caeterae quae cum
<pb n="0651D"/>
eis erant, quae dicebant ad Apostolos haec. Et
visa sunt ante illos, sicut deliramentum, verba ista:
et non crediderunt illis. Petrus autem surgens
cucurrit ad monumentum: et procumbens vidit linteamina
sola posita, et abiit secum mirans quod factum
fuerat. [CCCXL, 8.] Et ecce duo ex illis ibant
ipsa die in castellum, quod erat in spatio stadiorum
sexaginta ab Jerusalem, nomine Emmaus. Et ipsi
loquebantur ad invicem de his omnibus quae acciderant.
Et factum est, dum fabularentur, et secum
quaererent, et ipse Jesus appropinquans ibat cum
<pb n="0652A"/>
illis: oculi autem illorum tenebantur ne eum agnoscerent.
Et ait ad illos: Qui sunt hi sermones, quos
confertis ad invicem ambulantes, et estis tristes?
Et respondens unus, cui nomen Cleophas, dixit ei:
Tu solus peregrinus es in Jerusalem, et non cognovisti
quae facta sunt in illa his diebus? Quibus
ille dixit: Quae? Et dixerunt: De Jesu Nazaraeno.
qui fuit vir propheta, potens in opere et sermone,
coram Deo et omni populo: et quomodo eum tradiderunt
summi sacerdotes et principes nostri in
damnationem mortis, et crucifixerunt eum. Nos
autem sperabamus quia ipse esset redempturus
Israel: et nunc super haec omnia, tertia dies est
hodie quo haec facta sunt. Sed et mulieres quaedam
ex nostris terruerunt nos, quae ante lucem fuerunt
<pb n="0652B"/>
ad monumentum, et non invento corpore ejus, venerunt,
dicentes se etiam visionem Angelorum vidisse,
qui dicunt eum vivere. Et abierunt quidam
ex nostris ad monumentum: et ita invenerunt sicut
mulieres dixerunt, ipsum vero non invenerunt.
Et ipse dixit ad eos: O stulti, et tardi corde ad
credendum, in omnibus quae locuti sunt Prophetae!
Nonne haec oportuit pati Christum, et ita intrare
in gloriam suam? Et incipiens a Moyse, et omnibus
Prophetis, interpretabatur illis in omnibus scripturis,
quae de ipso erant. Et appropinquaverunt castello
quo ibant: et ipse se finxit longius ire. Et coegerunt
illum, dicentes: Mane nobiscum, quoniam advesperascit,
et inclinata est jam dies. Et intravit cum
illis. Et factum est, dum recumberet cum eis, accepit
<pb n="0652C"/>
panem, et benedixit, ac fregit, et porrigebat illis.
Et aperti sunt oculi eorum, et cognoverunt eum: et
ipse evanuit ex oculis eorum. Et dixerunt ad invicem:
Nonne cor nostrum ardens erat in nobis, dum loqueretur
in via, et aperiret nobis scripturas? Et
surgentes eadem hora regressi sunt in Jerusalem:
et invenerunt congregatos undecim, et eos qui cum
illis erant, dicentes: Quod surrexit Dominus vere,
et apparuit Simoni. Et ipsi narrabant quae gesta
erant in via: et quomodo cognoverunt eum in fractione
panis. [CCCXLI, 9.] Dum autem haec loquuntur,
stetit Jesus in medio eorum, et dicit eis: Pax vobis:
ego sum, nolite timere. Conturbati vero, et conterriti,
existimabant se spiritum videre. Et dixit eis:
Quid turbati estis, et cogitationes ascendunt in
<pb n="0652D"/>
corda vestra? Videte manus meas, et pedes, quia
ego ipse sum: palpate, et videte, quia spiritus carnem
et ossa non habet, sicut me videtis habere. Et
cum hoc dixisset, ostendit eis manus, et pedes.
[CCCXLII, 9.] Adhuc autem illis non credentibus, et
mirantibus prae gaudio, dixit: Habetis hic aliquid,
quod manducetur? At illi obtulerunt ei partem piscis
assi, et favum mellis. Et cum manducasset coram
eis, sumens reliquias dedit eis. [CCCXLIII, 3.] Et
dixit ad eos: Haec sunt verba, quae locutus sum ad
vos, cum adhuc essem vobiscum, quoniam necesse
<pb n="0653A"/>
est impleri omnia, quae scripta sunt in lege Moysi,
et prophetis, et Psalmis de me. Tunc aperuit illis
sensum, ut intelligerent Scripturas. Et dixit eis:
Quoniam sic scriptum est, et sic oportebat Christum
pati, et resurgere a mortuis tertia die: et praedicare
in nomine ejus poenitentiam et remissionem
peccatorum in omnes gentes, incipientibus ab Jerosolyma.
Vos autem testes estis horum. Et ego
<pb n="0654A"/>
mitto promissum Patris mei in vos: vos autem sedete
in civitate, quoadusque induamini virtute ex
alto. Eduxit autem eos foras in Bethaniam, et elevatis
manibus suis benedixit eis. Et factum est, dum
benediceret illis, recessit ab eis, et ferebatur in
coelum. Et ipsi adorantes, regressi sunt in Jerusalem
cum gaudio magno: et erant semper in templo,
laudantes et benedicentes Deum. Amen.</p>
<p>
          <emph>
            <pb n="0653"/> <hi>Explicit Evangelium secundum Lucam.</hi> </emph>
</p>
</div1>
</body>
  </text>
</TEI>