<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Commentaria in Jonam</title>
              <author ref="http://viaf.org/viaf/95147024">Hieronymus Stridonensis<date>340-420</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 25</title>
           <idno>HieStr.CoInJo3</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>PROLOGUS.</head>
<p>
          <pb n="1117B"/> <emph>387-388</emph> Triennium circiter fluxit, postquam
quinque prophetas interpretatus sum, Michaeam, Nahum,
Abacuc, Sophoniam, Aggaeum; et alio opere
detentus, non potui implere quod coeperam: scripsi
enim librum de Illustribus viris, et adversum Jovinianum
duo volumina: apologeticum quoque, et de optimo
genere interpretandi ad Pammachium: et ad Nepotianum,
vel de Nepotiano duos libros, et alia quae
enumerare longum est. Igitur tanto post tempore,
quasi quodam postliminio a Jona interpretandi sumens
principium, obsecro ut qui typus est Salvatoris,
et tribus diebus ac noctibus in ventre ceti moratus,
praefiguravit Domini resurrectionem, nobis
quoque fervorem pristinum tribuat, ut sancti ad nos
Spiritus mereamur adventum. Si enim <hi>Jonas</hi> interpretatur
<pb n="1117C"/> <hi>columba,</hi> 
 columba autem refertur ad Spiritum
sanctum: nos quoque columbam, ex adventu
[ <hi>Al.</hi> et adventum] ad nos interpretemur columbae.
Scio veteres ecclesiasticos tam Graecos quam Latinos
super hoc libro multa dixisse, et tantis quaestionibus,
non tam aperuisse, quam obscurasse sententias; ut
ipsa interpretatio eorum opus habeat interpretatione,
et multo incertior lector recedat, quam fuerat antequam
legeret. Nec hoc dico, quo magnis ingeniis
detraham, et alios mea laude suggillem; sed quod
<pb n="1118B"/>
commentatoris officium sit, ut quae obscura sunt, breviter
aperteque dilucidet, et non tam disertitudinem
ostentet suam, quam sensum ejus quem exponit, edisserat.
Quaerimus igitur, Jonas propheta, excepto volumine
suo, <emph>389-390</emph> et Evangeliis [ <hi>Al.</hi> Evangelio],
hoc est, Domini de eo testimonio, ut alibi in Scripturis
sanctis lectus sit? Et ni fallor in Regum volumine de
eo ita scriptum est: <hi>Anno quintodecimo Amasiae filii
Joas, regis Juda, regnavit Jeroboam, filius Joas, regis
Israel in Samaria quadraginta annis et uno. Fecitque
malum coram Domino, et non recessit ab universis peccatis
Jeroboam filii Nabath, qui peccare fecit Israel,
Ipse convertit fines Israel in Samaria ab introitu Emath,
usque ad mare solitudinis, juxta verbum Domini Dei
Israel, quod locutus est in manu servi sui Jonae, filii
<pb n="1118C"/>
Amathi prophetae, qui fuit de Geth, quae est in Opher <note>(IV Reg. XIV 25 seqq.)</note>
          </hi>.
Tradunt autem Hebraei hunc
esse filium viduae Sareptanae [ <hi>Al.</hi> Saraptenae], quem
Elias propheta mortuum suscitavit, matre postea
dicente ad eum: <hi>Nunc cognovi quia vir Dei es tu: et
verbum Dei in ore tuo est veritas</hi> [Al. <hi>veritatis</hi> ]; et
ob hanc causam etiam ipsum puerum sic vocatum. <hi>Amathi</hi> 
 enim in nostra lingua <hi>veritatem</hi> sonat: et ex
eo quod verum Elias locutus est, ille qui suscitatus
est, filius esse dicitur veritatis. Porro Geth in secundo
<pb n="1119A"/>
Saphorim [ <hi>Al.</hi> Sapphirim] milliario, quae hodie
appellatur Diocesaraea euntibus Tyberiadem haud
grandis est viculus, ubi et sepulcrum ejus ostenditur.
Quamquam alii juxta Diospolim, id est, Liddam,
eum et natum et conditum velint: non intelligentes
hoc quod additur, <hi>Opher,</hi> ad distinctionem aliarum
Geth urbium pertinere, quae juxta Eleutheropolim,
sive Diospolim, hodie quoque monstrantur. Liber
quoque Tobiae, licet non habeatur in Canone, tamen
quia usurpatur ab ecclesiasticis viris, tale quid memorat,
dicente Tobia ad filium suum. <hi>Fili, ecce senui,
et in eo sum ut revertar de vita mea: Tolle filios tuos,
et vade in Mediam, fili: scio enim quae locutus est Jonas
propheta de Ninive, quoniam subvertetur (Tobiae
XIV)</hi>. Et revera quantum ad historias tam Hebraeas
<pb n="1119B"/>
quam Graecas pertinet, et maxime Herodotum, legimus
Niniven, regnante apud Hebraeos Josia, et Astyage
rege Medorum, fuisse subversam. Ex quo intelligimus
primo tempore ad Jonae praedicationem, acta
poenitentia, Ninivitas veniam consecutos: postea vero
in pristinis vitiis perseverantes, Dei in se provocasse
sententiam. Traduntque Hebraei, Osee, et Amos, et
Isaiam ac Jonam iisdem prophetasse temporibus. Hoc
quantum ad historiae pertinet fundamenta. Caeterum
non ignoramus, Chromati papa venerabilis, sudoris
<pb n="1120A"/>
esse vel maximi totum prophetam referre ad intelligentiam
Salvatoris: videlicet quod fugerit, quod
dormierit, quod praecipitatus in mare sit, quod susceptus
a ceto, quod ejectus in littus poenitentiam praedicarit, <emph>391-392</emph> 
 quod contristatus ob salutem urbis
innumerae, cucurbitae sit delectatus umbraculo: quod
reprehensus a Deo cur majorem curam habuerit herbae
virentis, et extemplo aridae, quam tantae hominum
multitudinis, et caetera quae in ipso volumine explanare
nitemur: et tamen, ut totum prophetae sensum
brevi praefatione comprehendam, nullus melior typi
sui interpres erit, quam ipse qui inspiravit prophetas,
et futurae veritatis in servis suis lineas ante signavit.
Loquitur ergo ad Judaeos sui sermonis incredulos,
et Christum Dei Filium nescientes: <hi>Viri Ninivitae
<pb n="1120B"/>
surgent in judicio cum generatione ista, et condemnabunt
eam, quia poenitentiam egerunt in praedicatione
Jonae; et ecce plus quam Jonas hic <note>(Mat. IV, 41)</note>
          </hi>.
Condemnatur generatio Judaeorum, credente mundo:
et Ninive agente poenitentiam, Israel incredulus perit.
Illi habent libros, nos librorum Dominum <note>(II
Cor. III)</note>: illi tenent prophetas, nos intelligentiam
prophetarum: illos occidit littera, nos vivificat spiritus <note>(Joan. XVIII)</note>:
apud illos Barabbas latro dimittitur,
nobis Christus Dei Filius solvitur.</p>
</div1>

<div1>
        <head>INCIPIT LIBER.</head>

<pb n="1119"/>
<p>
          <pb n="1119D"/> <emph>391</emph> <note>(Cap. I.--Vers. 1.)</note> <hi>Et factum est verbum Domini
ad Jonam, filium Amathi, dicens: Surge, et vade
in Niniven civitatem magnam, et praedica in ea; quia
ascendit malitia ejus coram me.</hi> Septuaginta, excepto
eo quod dixerunt, <hi>ascendit clamor malitiae ejus ad
me,</hi> caetera similiter transtulerunt. In condemnationem
Israelis Jonas ad gentes mittitur, quod Ninive
<pb n="1120D"/>
agente poenitentiam, illi in malitia perseverent. Porro
quod ait, <hi>ascendit malitia ejus coram me,</hi> sive, <hi>clamor
malitiae ejus ad me,</hi> hoc ipsum est quod in Genesi
dicitur: <hi>Clamor Sodomae et Gomorrhae multiplicatus
est <note>(Gen. XVIII, 20)</note>
          </hi>. Et ad Cain: <hi>Vox sanguinis fratris
tui clamat ad me de terra <note>(Gen. IV, 10)</note>
          </hi>. Juxta tropologiam
vero Dominus noster, Jonas, hoc est, <hi>columba,</hi> 
<pb n="1121A"/>
sive <hi>dolens</hi> (utrumque enim interpretatur, vel quia
Spiritus sanctus in specie columbae descendit, et
mansit in eo <note>(Luc. XIX)</note>, vel quia nostris doluit ipse
vulneribus, et flevit super Jerusalem, et livore ejus
sanati sumus <note>(Isai. LIII)</note>: vere filius veritatis; Deus
quippe veritas est), mittitur ad Niniven pulchram,
id est, mundum, quo nihil pulchrius oculis carnis
[ <hi>Al.</hi> carneis] aspicimus <note>(Joan. XIV)</note>. Unde et apud
Graecos ab ornatu nomen accepit <foreign xml:lang="greek">κόσμος</foreign>: consummatisque
operibus singulis, de eo dicit: <hi>Vidit Deus
quia bonum est.</hi> Ad Niniven, inquam, civitatem magnam,
ut quia Israel audire contempsit, totus gentium
mundus exaudiat. Et hoc propterea, quia
ascenderit malitia ejus coram Deo. Cum enim Deus
quasi quamdam pulcherrimam <emph>392</emph> domum servituro
<pb n="1121B"/>
sibi homini exstruxerit, depravatus est homo
propria voluntate, et a pueritia diligenter appositum
est ad malum cor ejus <note>(Gen. VIII)</note>: posuitque in coelum
os suum, et exstructa turre superbiae <note>(Gen. XI)</note>,
meretur ad se descendentem Filium Dei, ut per
 poenitentiae ruinam conscendat ad coelum, qui per
tumorem superbiae [ <hi>Al.</hi> subire] non potuit.</p>
<p divs_removed="true"> <hi>Et surrexit Jonas, ut fugeret in Tharsis a facie Domini.</hi> LXX similiter. Scit propheta, sancto sibi Spiritu
suggerente, quod poenitentia gentium, ruina sit
Judaeorum. Idcirco amator patriae suae, non tam saluti
invidet Ninive, quam non vult perire populum
suum. Alioquin legerat Moyse rogantem dixisse pro
eo: <hi>Si dimittis eis peccatum, dimitte: sin autem non
dimittis, et me dele de libro tuo, quem scripsisti (Exod.
<pb n="1121C"/>
XXXII, 31, 32)</hi>, et ad preces illius servatum Israel,
et Moysen de libro non fuisse deletum, quin potius
Dominum occasionem accepisse per servum, ut caeteris
conservis illius parceret. Dum enim dicit, <hi>dimitte
me,</hi> ostendit se posse retineri. Tale quid et
Apostolus loquitur: <hi>Optabam anathema esse pro fratribus
meis, qui sunt Israelitae secundum carnem <note>(Rom.
IX, 3)</note>
          </hi>. Non quod ipse perire desideret, cui vivere
Christus est, et mori lucrum <note>(Philipp. I)</note>; sed magis
meretur vitam, dum salvare vult caeteros. Praeterea
videns Jonas comprophetas suos mitti ad oves perditas
domus Israel, ut ad poenitentiam populum provocarent,
Balaam quoque divinum de salute Israelitici
populi prophetasse <note>(Num. XXII)</note>, delet se solum <emph>393</emph> 
 electum, qui mitteretur ad Assyrios inimicos
<pb n="1121D"/>
Israel, et ad civitatem hostium maximam,
ubi idololatria, ubi ignoratio Dei: et quod his majus
est, timebat ne per occasionem praedicationis suae,
illis conversis ad poenitentiam, Israel penitus relinqueretur.
Noverat enim eodem spiritu, quo illi
gentium praeconium credebatur, quod quando nationes
credidissent, tunc periret domus Israel, et
quod aliquando futurum erat, hoc ne in suo fieret
<pb n="1122A"/>
tempore, verebatur. Unde imitatus Cain Jonas <note>(Genes.
IV)</note>, et recedens a facie Domini, fugere voluit
in Tharsis, quam Josephus interpretatur Tharsum
Ciliciae civitatem, prima tamen littera commutata:
quantum vero in Paralipomenon libris intelligi datur,
quidam locus Indiae sic vocatur. Porro Hebraei
THARSIS ( ), mare dici generaliter autumant
secundum illud: <hi>In spiritu vehementi confringes naves
Tharsis <note>(Ps. XLVII, 8)</note>
          </hi>, id est, <hi>maris.</hi> Et in Isaia: <hi>Ululate, naves Tharsis 
 <note>(Isai. II, 14)</note>
          </hi>. Super quo
ante annos plurimos in epistola quadam ad Marcellam
dixisse me memini: Non igitur propheta ad
certum fugere cupiebat locum; sed mare ingrediens,
quocumque pergere festinabat: et magis hoc convenit
fugitivo, et timido, non locum fugae otiosae
<pb n="1122B"/>
eligere; sed primam occasionem arripere navigandi.
Hoc quoque possumus dicere, qui notum tantum
putabat in Judaea Deum <note>(Psal. LXXV)</note>, et in Israel
magnum nomen ejus, postquam illum sensit in
fluctibus, confitetur, et dicit: <hi>Hebraeus ego sum, et
Dominum coeli ego timeo, qui fecit mare et aridam:</hi> 
si autem ipse fecit mare et aridam, cur aridam relinquens
arbitraris te conditorem maris in mari
posse vitare? Simulque instruitur per salutem conversionemque
nautarum, etiam tantam multitudinem
Ninive simili posse confessione salvari. De
Domino autem et Salvatore nostro possumus dicere,
quod dimiserit domum, et patriam suam, et assumpta
carne, quodammodo de coelestibus fugerit,
veneritque in Tharsis, hoc est, in mare <emph>394</emph> istius
<pb n="1122C"/>
saeculi, secundum quod alibi dicitur: <hi>Hoc mare
magnum et spatiosum, ibi reptilia, quorum non est
numerus. Animalia pusilla cum magnis, illic naves
pertransibunt</hi> [Al. <hi>perambulabunt]. Draco iste quem
formasti ad illudendum ei <note>(Ps. CIII, 25 seqq.)</note>
          </hi>. Idcirco
enim et in passione dicebat: <hi>Pater, si possibile est,
transeat calix iste a me:</hi> ne populo conclamante: <hi>Crucifige, crucifige talem 
 <note>(Luc. XXII, 42)</note>
          </hi>. Et: <hi>Nos
non habemus regem nisi Caesarem <note>(Joan. XIX, 15)</note>
          </hi>,
plenitudo gentium subintraret, et frangerentur rami
olivae, pro quibus oleastri virgulta succrescerent <note>(Rom. XI)</note>.
Tantaeque pietatis et amoris fuit in populum
pro electione patrum, et repromissione ad
Abraham, ut in cruce positus diceret: <hi>Pater, ignosce
eis, quod enim faciunt, nesciunt <note>(Luc. XXIII, 24)</note>
          </hi>. Vel
<pb n="1122D"/>
certe quoniam <hi>Tharsis</hi> interpretatur <hi>contemplatio
gaudii,</hi> veniens ad <hi>Joppen</hi> propheta, quae et ipsa <hi>speciosam</hi> 
 sonat, ire festinat ad gaudium, et quietis
beatitudine perfrui, totum se tradere theoriae, melius
esse arbitrans pulchritudine et varietate scientiae
perfrui, quam per occasionem salutis gentium
caeterarum perire populum, de quo Christus in
carne generandus sit.
<pb n="1123A"/>

        </p>
        <div3 moved_from_p="true">
            <head>
              <note>(Vers. 3.)</note>
            </head>
          <p>
 <hi>Et descendit in Joppen, et invenit navem
euntem in Tharsis: et dedit naulum ejus, et descendit
in eam, ut iret cum eis in Tharsis a facie Domini.</hi> 
LXX: <hi>Et ascendit in Joppen, et invenit navem
euntem in Tharsis: deditque naulum suum, ascendit
in eam, ut navigaret cum eis in Tharsis a facie Domini.</hi> 
Joppen portum esse Judaeae, et in Regnorum
 et Paralipomenon libris legimus <note>(II Paral. II)</note>, ad
quem Hiram quoque rex Tyri ligna de Libano ratibus
transferebat, quae Jerusalem terreno itinere
perveherentur. Hic locus est, in quo usque hodie
saxa monstrantur in littore, in quibus Andromeda
religata, Persei quondam sit liberata praesidio. Scit
eruditus lector historiam; sed et juxta regionis
naturam de montanis et arduis ad Joppen et campestria
<pb n="1123B"/>
veniens propheta, recte dicitur descendisse, et
invenisse navem funem solventem e littore, et ingredientem
mare, deditque naulum ejus, <emph>395</emph> sive mercedem
navis, id est, subvectionis ejus, juxta Hebraicum,
sive <hi>naulum pro se</hi> [Al. <hi>suum</hi> ], ut Septuaginta
transtulerunt. <hi>Et descendit in eam,</hi> ut proprie continetur
in Hebraico: IERED ( ) enim <hi>descendit</hi> dicitur:
ut fugitivus sollicite latebras quaereret. Vel <hi>ascendit,</hi> 
ut scriptum est in editione Vulgata: ut quocumque
navis pergeret, perveniret: evasisse se putans, si Judaeam
relinqueret. Sed et Dominus noster in extremo
Judaeae littore (quod, quia in Judaea erat, appellabatur
pulcherrimum) non vult tollere panem filiorum,
et dare eum canibus <note>(Matth. XV)</note>; sed quia venerat
ad oves perditas domus Israel, dat vectoribus pretium,
<pb n="1123C"/>
ut qui primum suum sanare [ <hi>Al.</hi> salvare]
vult populum, salvet accolas maris, et inter turbines
ac tempestates, id est, passionem suam, crucisque
convicia submersus in inferno, salvet eos, quos
quasi in navi dormiens negligebat <note>(Matth. VIII)</note>.
Prudens rogandus est lector, ne eumdem velit ordinem
tropologiae, quem et historiae quaerere. Nam
et Apostolus, Agar et Saram ad duo Testamenta
refert: et tamen non omnia quae in historia illa
narrantur, tropologice interpretari possumus. Et
ad Ephesios de Adam et Eva disputans, ait: <hi>Propter
hoc relinquet homo patrem et matrem, et adhaerebit
uxori suae, et erunt duo in carne una: Sacramentum
hoc magnum est: Ego autem dico in Christo, et in
Ecclesia <note>(Ephes. V, 31, 32)</note>
            </hi>. Numquid totum principium
<pb n="1123D"/>
Geneseos, et fabricam mundi, et hominum
conditionem ad Christum, et ad Ecclesiam referre
possumus, quia hoc testimonio sic abusus est Apostolus?
Fac enim hoc quod scriptum est: <hi>Ideo relinquet
homo patrem suum,</hi> referamus ad Christum,
ut dicamus eum Patrem in coelis reliquisse Deum,
<pb n="1124A"/>
ut gentium populus jungeretur Ecclesiae: hoc
quod sequitur, <hi>matrem suam,</hi> quomodo possumus
interpretari, nisi forte dicamus reliquisse eum coelestem
Jerusalem, quae est mater Sanctorum, et
caetera multo his difficiliora? Illud etiam quod ab
eodem Apostolo scribitur: <hi>Bibebant autem de spirituali
consequente eos petra: petra autem erat Christus <note>(I Cor. X, 4)</note>
            </hi>,
nequaquam nos arctat ut omnem Exodi
librum referamus ad Christum. <emph>396</emph> Quid enim
possumus dicere? quod haec petra a Moyse percussa
sit, non semel sed bis <note>(Exod. XVII)</note>, quod aquae fluxerint,
et torrentes repleti sint. Num universam
loci hujus historiam per hanc occasionem cogemus
sub lege allegoriae? et non potius unusquisque locus
secundum historiae diversitatem, diversam recipiet
<pb n="1124B"/>
intelligentiam spiritualem? Igitur sicut haec testimonia
suas interpretationes habent, et nec praecedentia,
nec consequentia eamdem desiderant allegoriam:
sic et Jonas propheta non absque periculo
interpretantis, totus referri ad Dominum poterit.
Nec ex eo quod in Evangelio dicitur: <hi>Generatio
pessima</hi> [Al. <hi>prava] et adultera signum quaerit, et
signum non dabitur ei, nisi signum Jonae Prophetae.
Sicut enim fuit Jonas in ventre ceti tribus diebus et
tribus noctibus, sic erit Filius hominis in corde terrae,
tribus diebus et tribus noctibus <note>(Mat. XII, 39)</note>
            </hi>.
</p>
        </div3>
<div3>
          <head>
            <note>(Vers. 4.)</note> </head>
          <p>
 <hi>Dominus autem misit ventum magnum
in mare, et facta est tempestas magna in mari, et
navis periclitabatur conteri.</hi> LXX: <hi>Et Dominus suscitavit
spiritum magnum in mare, et facta est tempestas
<pb n="1124C"/>
magna in mari, et navis periclitabatur conteri.</hi> 
Potest fuga prophetae et ad hominis referri in communi
personam, qui Dei praecepta contemnens, recessit
a facie ejus, et se mundo tradidit, ubi postea
malorum tempestate, et totius mundi contra se
saeviente naufragio, compulsus est sentire Deum,
et reverti ad eum quem fugerat. Unde intelligimus
etiam ea quae sibi homines aestimant salutaria, Deo
nolente [ <hi>Al.</hi> volente], verti in perniciem, et non
solum non prodesse auxilium his, quibus praebetur;
sed et ipsos qui praebent, pariter conteri. Sicut
legimus victam ab Assyriis Aegyptum, quia opitulabatur
Israeli contra Domini voluntatem. Periclitatur
navis quae periclitantem susceperat: vento maria
concitantur, in tranquillitate tempestas oritur, nihil,
<pb n="1124D"/>
Deo adversante, securum est.
</p>
        </div3>
<div3>
          <head>
            <note>(Vers. 5.)</note> </head>
          <p>
 <hi>Et timuerunt nautae, et clamaverunt viri
ad Deum suum, et miserunt vasa</hi> <emph>397</emph> <hi>quae erant in navi
in mare, ut alleviaretur ab eis.</hi> LXX: <hi>Et timuerunt qui
navigabant, et clamaverunt unusquisque ad Deum
suum, et jactum fecerunt vasorum navis in mare, ut
<pb n="1125A"/>
alleviaretur navis.</hi> Arbitrantur navem solito onere
praegravari, et non intelligunt totum pondus esse
fugitivi prophetae. Timent nautae, clamat unusquisque
ad Deum suum; ignorantes veritatem, non ignorant
providentiam, et sub errore religionis sciunt
aliquid esse venerandum: projiciunt onera in mare,
ut magnitudinem fluctuum classis levior transiliret.
At contra Israel nec bonis nec malis intelligit Deum;
plangente Christo populum, siccos oculos habet.
</p>
          <p> <hi>Et Jonas descendit ad interiora navis, et dormiebat
sopore gravi.</hi> LXX: <hi>Jonas autem descendit in ventrem
navis, et dormiebat, et stertebat.</hi> Quantum ad historiam
pertinet, prophetae mens secura describitur:
non tempestate, non periculis conturbatur, eumdem
et in tranquillo, et imminente naufragio animum
<pb n="1125B"/>
gerens. Denique alii clamant ad deos suos,
vasa projiciunt, nititur unusquisque quod potest. Iste
tam quietus est et securus, animique tranquilli, ut
ad navis interiora descendens, somno placido perfruatur.
Sed et hoc dici potest: Conscius erat fugae
et peccati, quo Domini praecepta neglexerat: et tempestatem,
ignorantibus caeteris, contra se saevire
cernebat: ideo descendit ad interiora navis, et tristis
absconditur, ne quasi Dei vindices fluctus adversum
se videret intumescere. Quod autem dormit,
non securitatis est, sed moeroris. Nam et Apostolos
legimus in Domini passione prae tristitiae magnitudine
somno fuisse depressos <note>(Matth. XXVI)</note>. Sin
autem interpretamur in typo, somnus prophetae et
gravissimus sopor hominem significat erroris sopore
<pb n="1125C"/>
torpentem, cui non suffecerat fugisse a facie Dei,
nisi et quadam vecordia mens illius obruta, ignoraret
iracundiam Dei, et quasi securus dormiret et profundissimum
somnum rauca nare resonaret.
</p>
        </div3>
<div3>
          <head>
            <note>(Vers. 6.)</note> </head>
          <p>
 <hi>Et accessit ad eum gubernator, et dixit
ei: Quid tu sopore deprimeris? Surge, invoca Deum
tuum, si forte recogitet</hi> <emph>398</emph> <hi>Deus de nobis, et non
pereamus,</hi> LXX: <hi>Et accessit ad eum proreta, et dixit
ei, quid tu stertis? Surge, invoca Deum tuum, si quomodo
salvos faciat nos Deus, et non pereamus.</hi> Naturale
est unumquemque in suo periculo de alio plus
sperare: unde gubernator, sive proreta, qui vectores
timidos debuerat consolari, cernens discriminis
magnitudinem, excitat dormientem, et arguit improvidae
securitatis, commonetque ut ipse quoque
<pb n="1125D"/>
pro virili portione deprecetur Deum suum: ut cujus
erat commune periculum, communis esset oratio.
Porro juxta tropologiam plures sunt qui cum
Jona navigantes, et habentes proprios deos, ad contemplationem
gaudii ire festinant. Sed postquam
Jonas fuerit sorte deprehensus, et morte illius
mundi sedata tempestas, marique tranquillitas reddita,
tunc unus adorabitur Deus, et immolabuntur
<pb n="1126A"/>
victimae spirituales, quas utique juxta litteram in
mediis fluctibus non habebant.
</p>
        </div3>
<div3>
          <head>
            <note>(Vers. 7.)</note> </head>
          <p>
 <hi>Et dixit vir ad collegam suum: Venite
et mittamus sortes, et sciamus quare hoc malum sit
nobis: et miserunt sortes, et cecidit sors super Jonam.</hi> 
LXX: <hi>Et dixit unusquisque ad proximum suum: Venite,
mittamus sortes, et cognoscamus cujus gratia
malitia haec est super nos: et miserunt sortes, et cecidit
sors super Jonam.</hi> Noverant naturam maris, et
tanto tempore navigantes sciebant tempestatum ventorumque
rationes, et utique si solitos, et quos aliquando
experti fuerant, fluctus vidissent consurgere,
numquam forte auctorem naufragii quaererent, et
per rem incertam, certum cuperent evitare discrimen.
Nec statim debemus sub hoc exemplo sortibus
<pb n="1126B"/>
credere, vel illud de Actibus Apostolorum huic testimonio
copulare, ubi sorte in Apostolatum Matthias
eligitur <note>(Actor. I)</note>, cum privilegia singulorum
non possint legem facere communem. Sicut enim in
condemnationem Balaam asina loquitur <note>(Num. XXII)</note>,
et Pharao <note>(Gen. XLI)</note>, et Nabuchodonosor in judicium
sui <note>(Dan. II, 4)</note>, somniis futura cognoscunt, et tamen
Deum non intelligunt revelantem: Caiphas quoque
prophetat ignorans, quod expediret unum perire
pro cunctis <note>(Joan. XI et XVIII)</note>: ita et hic fugitivus
sorte deprehenditur, non viribus sortium, <emph>399</emph> et
maxime sortibus ethnicorum, sed voluntate ejus
qui sortes regebat incertas. Quod autem dicitur: <hi>Et cognoscamus propter quem malitia haec est super
nos,</hi> 
 hic malitiam pro afflictione et calamitate accipere
<pb n="1126C"/>
debemus, secundum illud: <hi>Sufficit diei malitia
sua <note>(Matth. VI, 34)</note>
          </hi>. Et in Amos propheta: <hi>Si est
malitia in civitate quam Dominus non fecerit (Amos
III, 6)</hi>. Et in Isaia: <hi>Ego Dominus qui facio pacem, et
creo mala <note>(Isai. XLV, 7)</note>
          </hi>. In alio vero loco malitia
contraria virtuti [ <hi>Al.</hi> veritati] intelligitur, juxta quod
in hoc eodem propheta supra legimus: <hi>Ascendit clamor
malitiae ejus ad me.</hi> 
</p>
        </div3>
<div3>
          <head>
            <note>(Vers. 8.)</note> </head>
          <p>
 <hi>Et dixerunt ad eum: Indica nobis, cujus
causa malum istud sit nobis, quod opus</hi> [Vulg. addit <hi>est] tuum, quae terra tua, 
 et quo vadis, vel ex quo populo
es tu?</hi> LXX: <hi>Et dixerunt ad eum: Annuntia
nobis cujus gratia haec malitia est in nobis, quod opus
tuum, et unde venis, et quo vadis, et ex qua regione
es, et ex quo populo es tu?</hi> Quem sors indicaverat,
<pb n="1126D"/>
cogunt voce propria confiteri, cur tanta tempestas
sit, vel quare contra eos Dei ira desaeviat: <hi>Indica,</hi> 
inquiunt, <hi>nobis cujus causa malum istud sit super nos:</hi> 
quid operis agas, de qua terra, de quo populo proficiscaris,
quo abire festines. Et notanda brevitas,
quam admirari in Virgilio solebamus:
</p>
          <l rend="indent">Juvenes, quae causa subegit</l>
<l>Ignotas tentare vias, quo tenditis, inquit:</l>
<l>Qui genus: unde domo, pacemne huc fertis, an arma?</l>
          <p>  <note>(Aeneid. lib. V.)</note> 

<pb n="1127A"/>
Interrogatur persona, regio, iter, civitas: ut ex his
cognoscatur et causa discriminis.
</p>
        </div3>
<div3>
          <head>
            <note>(Vers. 9.)</note> </head>
          <p>
 <hi>Et dixit ad eos: Hebraeus ego sum, et
Dominum Deum coeli ego timeo, qui fecit mare et aridam.</hi> 
LXX: <hi>Et dixit ad eos: Servus Domini ego sum,
et Deum coeli ego colo, qui fecit mare et aridam.</hi> Non
dixit, Judaeus ego sum, quod scissura decem tribuum
a duabus populo nomen imposuit; sed, Hebraeus
sum, hoc est <foreign xml:lang="greek">περατὴς</foreign>, <hi>transitor,</hi> sicut et Abraham,
qui dicere poterat: <hi>Advena sum ego et peregrinus,
sicut omnes patres mei <note>(Ps. XXXVIII, 13)</note>
          </hi>: de quo in
alio psalmo scribitur: <hi>Transierunt de gente in gentem,
et de regno ad populum alterum <note>(Ps. CIV, 13)</note>
          </hi>. Moyses, <hi>Transeam,</hi> 
 inquit, <hi>et videbo visionem hanc magnam <note>(Exod. III, 3)</note>
          </hi>.
Et Dominum Deum coeli ego
<pb n="1127B"/>
timeo: non deos quos invocatis, et qui salvare <emph>400</emph> 
non possunt, sed Deum coeli, qui mare fecit et aridam.
Mare, in quo fugio; aridam, de qua fugio. Et
eleganter ad distinctionem maris, non terra, sed
arida nuncupatur. Et in brevi universitatis factor
ostenditur, qui et coeli Dominus est, et terrae, et maris.
Quaeritur autem, quomodo vere dicere comprobetur: <hi>Dominum Deum coeli ego timeo,</hi> 
 cum ejus
praecepta non faciat. Nisi forte respondeamus, quod
et peccatores timeant Deum, servorumque sit non
diligere, sed timere; quamquam in hoc loco timor
pro cultu possit intelligi, juxta sensum eorum qui
audiebant, et adhuc ignorabant Deum.
</p>
        </div3>
<div3>
          <head>
            <note>(Vers. 10.)</note> </head>
          <p>
 <hi>Et timuerunt viri timore magno, et dixerunt
ad eum, quid hoc fecisti? Cognoverunt</hi> [Vulg.
<pb n="1127C"/> <hi>cognoverant] enim viri quod a facie Domini fugeret,
quia indicaverat eis.</hi> 
 LXX: <hi>Et timuerunt viri timore
magno, et dixerunt ad eum, quid hoc fecisti? Cognoverunt
enim viri quod a facie Domini fugeret, eo quod
indicasset eis.</hi> Historiae ordo praeposterus est: quia
enim poterat dici, nulla causa timoris fuit, ex eo
quod eis confessus est, dicens: <hi>Hebraeus ego sum,
et Dominum Deum coeli ego timeo, qui fecit mare et
aridam:</hi> statim subnectitur quod idcirco timuerunt,
quia eis indicaverat, se Domini fugere conspectum,
et ejus non fecisse praecepta. Denique causantur, et
dicunt: <hi>quid hoc fecisti?</hi> id est, si times Deum, cur
fugis? Si tantae potentiae praedicas quem colis, quomodo
te putas eum posse evadere? Timent autem
timore magno, quod intelligunt sanctum, et sanctae
<pb n="1127D"/>
gentis virum (de Joppe quippe solventes funem,
Hebraeae gentis noverant privilegium), et tamen fugitivum
celare non possunt. Magnus est qui fugit, sed
major ille qui quaerit: non audent tradere, celare
non possunt. Reprehendunt culpam, timorem confitentur:
rogant ut ipse remedio sit, qui auctor peccati
fuerat. Vel certe quod dicunt: <hi>quid hoc fecisti?</hi> 
non increpant, sed interrogant, volentes causam
fugae nosse, servi a Domino, filii a patre, hominis a
Deo. Quod est, inquiunt, tantum mysterium, ut terra
deseratur, expetantur maria, relinquatur patria, loca
appetantur aliena?
<pb n="1128A"/>
</p>
        </div3>
<div3>
          <head>
            <note>(Vers. 11.)</note>
          </head>
          <p>
 <hi>Et dixerunt ad eum: quid faciamus
tibi,</hi> <emph>401</emph> <hi>et cessabit mare a nobis? quia mare ibat,
et intumescebat.</hi> LXX: <hi>Et dixerunt ad eum, quid tibi
faciemus, et quiescet mare a nobis? quia mare ibat, et
suscitabat magis fluctus.</hi> Propter te dicis, ventos, fluctus,
mare, gurgites concitatos? exposuisti causam
morbi, indica sanitatis. Ex eo quod contra nos surgit
mare, intelligimus iram esse susceptionis tuae.
Si culpa est quod suscepimus, quid facere possumus,
ne Dominus irascatur? <hi>quid faciemus tibi?</hi> hoc
est, interficiemus te? sed cultor es Domini: servabimus?
sed Deum fugis. Nostrum est praebere manus;
quid fieri jubeas, tuum est imperare, quo facto
quiescat mare, quod nunc Creatoris iram suo tumore
testatur. Statimque historicus causam jungit
<pb n="1128B"/>
istiusmodi quaestionis, <hi>mare,</hi> dicens, <hi>ibat, et intumescebat.</hi> 
Ibat, ut jussum fuerat: ibat in vindictam
Domini sui: ibat, persequens fugitivum prophetam.
Intumescebat autem per singula momenta temporum,
et quasi nautis morantibus, in fluctus majores
suscitabatur, ut ostenderet ultionem Creatoris se
differre non posse.
</p>
        </div3>
<div3>
          <head>
            <note>(Vers. 12.)</note> </head>
          <p>
 <hi>Et dixit ad eos, tollite me, et mittite me</hi> 
[Vulg. tacet <hi>me] in mare, et cessabit mare a vobis:
scio enim</hi> [Vulg. addit <hi>ego] quia propter me tempestas
haec grandis est</hi> [Vulg. <hi>venit] super vos.</hi> LXX: <hi>Et dixit
Jonas ad eos, tollite me, et mittite me in mare, et quiescet
mare a vobis: ego enim novi quod propter me
fluctus magni contra vos sunt.</hi> Contra me tempestas
detonat, me quaerit, naufragium vobis minatur, ut
<pb n="1128C"/>
me prehendat: me prehendet, ut mea morte vivatis. <hi>Scio,</hi> 
 inquit, <hi>quia propter me tempestas haec grandis
est.</hi> Non ignoro in meam poenam elementa turbari,
mundi esse confusionem, mihi irasci, in vos saevire
naufragium: fluctus ipsi imperant vobis, ut me mittatis
in mare. Si ego sensero tempestatem, vos recuperabitis
tranquillitatem. Et animadvertenda pariter
fugitivi nostri magnanimitas, non tergiversatur,
non dissimulat, non negat; sed qui confessus fuerat
de fuga, poenam libenter assumit, se cupiens perire,
ne propter se et caeteri pereant, et ad peccatum
fugae, alienae quoque delictum addatur necis. Hoc
quantum ad historiam: <emph>402</emph> caeterum non ignoramus,
flantes ventos, quibus in Evangelio, ut quiescerent,
Dominus imperavit <note>(Matth. VIII)</note>, et periclitantem
<pb n="1128D"/>
naviculam, in qua dormiebat Jonas, et intumescens
mare quod increpatur: <hi>tace et obmutesce,</hi> 
referri ad Dominum Salvatorem, et periclitantem
Ecclesiam, vel Apostolos suscitantem [ <hi>Al.</hi> sustantes],
qui eum deserentes in passione, quodammodo in
fluctus praecipitabant: Iste Jonas dicit: <hi>Scio quia
propter me tempestas grandis est super vos,</hi> quia me
vident venti vobiscum ire in Tharsis, hoc est, ad
contemplationem laetitiae navigare, ut vos mecum
perducam ad gaudium: ut ubi ego sum et Pater, ibi
et vos sitis <note>(Joan. XIV, 3)</note>. Idcirco saeviunt, idcirco
mundus, qui in maligno positus est, fremit <hi>(I Joan.
<pb n="1129A"/>
V, 19)</hi>: ideo elementa turbantur: me cupit devorare
mors, ut vos pariter occidat; et non intelligit,
quia velut in hamo escam capit, ut mea morte moriatur. <hi>Tollite me, et mittite in mare.</hi> 
 Non est enim
nostrum, mortem arripere, sed illatam ab aliis libenter
excipere. Unde et in persecutionibus non licet
propria perire manu, absque eo ubi castitas
periclitatur; sed percutienti colla submittere. Sic,
inquit, placate ventos, sic in maria libamina fundite:
tempestas quae propter me saevit contra vos,
me moriente, sedabitur.
</p>
        </div3>
<div3>
          <head>
            <note>(Vers. 13.)</note> </head>
          <p>
 <hi>Et remigabant viri ut reverterentur ad
aridam, et non valebant, quia mare ibat, et intumescebat
super eos.</hi> LXX: <hi>Et conabantur viri, ut reverterentur
ad terram, et non poterant, quia mare ibat, et
<pb n="1129B"/>
insurgebat magis contra eos.</hi> Protulerat propheta contra
se sententiam; sed illi cultorem audientes Dei,
manus injicere non audebant, propterea nitebantur
reverti ad aridam, et effugere discrimen, ne sanguinem
funderent, magis volentes perire, quam perdere.
O rerum quanta mutatio! populus qui servierat Deo,
dicit: <hi>Crucifige, crucifige talem <note>(Joan. XIX, 6)</note>
          </hi>. Istis
imperatur ut occidant, mare furit, tempestas jubet,
et proprium periculum negligentes, de aliena salute
solliciti sunt. Quamobrem et Septuaginta <foreign xml:lang="greek">παρεβιάζοντο</foreign>
inquiunt, id est, <hi>vim cupiebant facere</hi> et naturam rerum
vincere, ne violarent <emph>403</emph> prophetam Dei.
Quod autem remigabant viri, ut reverterentur ad
aridam, putabant absque sacramento ejus qui passurus
erat, posse navem de periculo liberari: cum
<pb n="1129C"/>
Jonae subversio, navis fuerat [ <hi>Al.</hi> fuerit] relevatio.
</p>
        </div3>
<div3>
          <head>
            <note>(Vers. 14.)</note> </head>
          <p>
 <hi>Et Clamaverunt ad Dominum, et dixerunt:
quaesumus, Domine, ne pereamus in anima viri
istius, et ne des super nos sanguinem innocentem, quia
tu, Domine, sicut voluisti, fecisti.</hi> LXX: <hi>Et clamaverunt
ad Dominum, et dixerunt: nequaquam, Domine,
ne pereamus propter animam viri hujus, et non
des super nos sanguinem justum, tu enim, Domine,
sicut voluisti, fecisti.</hi> Grandis vectorum fides: periclitantur
ipsi, et pro alterius anima deprecantur.
Sciunt enim pejorem mortem peccati esse, quam
vitae. <hi>Et ne des,</hi> inquiunt, <hi>super nos sanguinem innocentem.</hi> 
Contestantur Dominum, ut quodcumque
facturi sunt, non sibi reputetur, et quodammodo dicunt,
nolumus interficere prophetam tuum, sed
<pb n="1129D"/>
iram tuam et ipse confessus est, et tempestas loquitur,
quia tu, Domine, sicut voluisti, fecisti; voluntas
tua expletur per nostras manus. Nonne nobis videtur
nautarum vox, Pilati esse confessio, qui lavat
manus suas, et dicit: <hi>Mundus sum ego a sanguine
viri hujus <note>(Matth. XXVII, 25)</note>
          </hi>. Nolunt Christum perire
gentes, innocentem sanguinem protestantur. Et
Judaei dicunt: <hi>Sanguis ejus super nos, et super filios
<pb n="1130A"/>
nostros.</hi> Et ideo si levaverint manus, non exaudientur,
quia plenae sunt sanguine: <hi>Quia tu, Domine,
sicut voluisti, fecisti:</hi> Quod nos suscepimus, quod
turbo consurgit, quod venti saeviunt, quod mare suscitatur
in fluctus, quod proditur sorte fugitivus, quod
indicat quid fieri debeat, tuae est, Domine, voluntatis,
tu enim sicut voluisti, fecisti. Unde et Salvator
dicit in psalmo: <hi>Domine, ut facerem voluntatem
tuam, volui <note>(Psal. XXXIX, 9)</note>
          </hi>.
</p>
        </div3>
<div3>
          <head>
            <note>(Vers. 15.)</note> </head>
          <p>
 <hi>Et tulerunt Jonam, et miserunt in mare,
et stetit mare a fervore suo.</hi> LXX: <hi>Et tulerunt Jonam,
et miserunt in mare, et stetit mare a commotione sua.</hi> 
Non dixit arripuerunt, non ait invaserunt, sed tulerunt:
quasi cum obsequio et honore portantes, miserunt
in mare non repugnantem, sed praebentem
<pb n="1130B"/>
manus ipsorum voluntati. Et <emph>404</emph> stetit mare, quia
invenerat quem quaerebat. Velut si quis persequatur
fugitivum, et concito pergat gradu, postquam
fuerit consecutus, desistit currere, et stat ac tenet
quem apprehenderit. Ita et mare quod, absente Jona,
irascebatur, in visceribus suis desideratum tenens,
gaudet et confovet, et ex gaudio tranquillitas
redit. Si consideremus ante passionem Christi, errores
mundi, et diversorum dogmatum flatus contrarios,
et naviculam totumque humanum genus, id
est, creaturam Domini periclitantem, et post passionem
ejus tranquillitatem fidei, et orbis pacem, et
secura omnia, et conversionem ad Deum, videbimus
quomodo post praecipitationem Jonae steterit mare
a fervore [ <hi>Al.</hi> furore] suo.
<pb n="1130C"/>
</p>
        </div3>
<div3>
          <head>
            <note>(Vers. 16.)</note>
          </head>
          <p>
 <hi>Et timuerunt viri timore magno Dominum,
et immolaverunt hostias Domino, et voverunt vota.</hi> 
 LXX similiter. Ante Domini passionem timentes
clamaverunt ad deos suos: post passionem ejus Dominum
timent, id est, venerantur et colunt, et non
timent simpliciter, ut in principio legimus, sed timore
magno, juxta illud quod dicitur: <hi>Ex tota anima,
et ex toto corde, et ex tota mente tua <note>(Matth. XXII,
37)</note>
          </hi>. <hi>Et immolaverunt hostias,</hi> quas certe juxta litteram
in mediis fluctibus non habebant: sed quia
sacrificium Deo spiritus contribulatus est <note>(Psal. L)</note>.
Et in alio loco dicitur: <hi>Immola Deo sacrificium laudis,
et redde Altissimo vota tua <note>(Ps. XLIX, 14)</note>
          </hi>. Et
rursum: <hi>Reddemus tibi vitulos labiorum nostrorum:</hi> 
idcirco in mari immolant hostias, et alias sponte
<pb n="1130D"/>
promittunt vota facientes: se numquam ab eo quem
colere coeperant, recessuros. Timuerunt enim timore
magno: quia ex tranquillitate maris et tempestatis
fuga, vera prophetae verba cernebant. Jonas in mari
fugitivus, naufragus, mortuus, salvat naviculam
fluctuantem: salvat ethnicos in diversas prius sententias
mundi errore jactatos. Et Osee, Amos, Isaias,
Joel, qui eodem tempore prophetabant, populum in
<pb n="1131A"/>
Judaea nequeunt emendare. Ex quo ostenditur sedari
non posse naufragium, nisi morte fugitivi.</p>
        </div3>
<div2 id="II">
          <head>
            <note>(CAP. II)</note>
          </head>
<div3>
            <head>
              <note>(Cap. II.--Vers. 1.)</note> </head>
            <p>
 <hi>Et praeparavit Dominus piscem
grandem: ut deglutiret Jonam.</hi> LXX: <hi>Et praecepit
Dominus ceto magno, et devoravit Jonam.</hi> Morti
et inferno praecepit <emph>405</emph> Dominus, ut prophetam
suscipiat. Quae avidis faucibus praedam putans, quantum
in devoratione laetata est, tantum luxit in vomitu.
Tuncque completum est illud quod legitur in
Osee: <hi>Ero mors tua, o mors: ero morsus tuus, inferne <note>(Osee XIII, 14)</note>
            </hi>.
In Hebraico autem <hi>piscem grandem</hi> 
legimus, pro quo LXX interpretes, et Dominus
in Evangelio <hi>cetum</hi> vocant, rem ipsam brevius explicantes.
In Hebraico enim dicitur DAG GADOL, ( )
quod interpretatur, <hi>piscis grandis:</hi> haud dubium
<pb n="1131B"/>
quin <hi>cetum</hi> significet. Et animadvertendum, quod ubi
putabatur interitus, ibi custodia sit. Porro quod ait, <hi>praeparavit,</hi> 
 vel ab initio cum conderet, de quo et in
psalmo scribitur: <hi>Draco iste quem formasti ad illudendum
ei <note>(Psal. CIII, 26)</note>
            </hi>: vel certe juxta navem
fecit venire, ut praecipitem Jonam in suos reciperet
sinus, et pro morte praeberet habitaculum: ut qui in navi
iratum senserat Deum, propitium in morte sentiret.
</p>
          </div3>
<div3>
            <head>
              <note>(Vers. 2.)</note> </head>
            <p>
 <hi>Et erat Jonas in ventre piscis tribus diebus
et tribus noctibus.</hi> LXX: <hi>Et erat Jonas in ventre
ceti tribus diebus et tribus noctibus.</hi> Hujus loci mysterium
in Evangelio Dominus exponit <note>(Matth. XII)</note>, et
superfluum est, vel id ipsum, vel aliud dicere,
 quam exposuit ipse, qui passus est. Hoc solum quaerimus,
quomodo tres dies, et tres noctes fuerit [ <hi>Al.</hi> 
<pb n="1131C"/>
fecerit] in corde terrae. Quidam <foreign xml:lang="greek">παρασκευὴν</foreign>, quando
sole fugiente ab hora sexta usque ad horam nonam,
nox successit diei, in duos dies et noctes dividunt, et
apponentes sabbatum, tres dies et tres noctes aestimant
supputandas: nos vero <foreign xml:lang="greek">συνεκδοχικῶς</foreign> totum
intelligamus a parte: ut ex eo quod <foreign xml:lang="greek">εἰν παρασκευῇ</foreign>
mortuus est, unam diem supputemus et noctem, et
sabbati alteram: tertiam vero noctem, quae diei
Dominicae mancipatur, referamus ad exordium diei
alterius: nam et in Genesi nox non praecedentis diei
est <note>(Genes. I)</note>, sed sequentis, id est, principium futuri,
non finis praeteriti. Hoc ut intelligi possit, dicam
simplicius. Finge aliquem hora nona egressum esse
de mansione, et alterius diei hora tertia ad mansionem
alteram pervenisse: si dixero bidui eum fecisse
<pb n="1131D"/>
iter, non statim reprehendar mendacii, quia ille qui
ambulavit, non omnes horas utriusque diei, sed
quamdam partem <emph>406</emph> itinere consumpserit. Certe
mihi haec videtur interpretatio. Si quis autem istam
non receperit, et meliori sensu potest loci hujus exponere
sacramentum, illius magis sequenda est sententia.
</p>
            <p> <hi>Et oravit Jonas ad Dominum Deum suum de utero
piscis: et dixit:</hi> LXX similiter, tantum ordine commutato.
Si Jonas refertur ad Dominum, et ex eo
<pb n="1132A"/>
quod tribus diebus ac noctibus in utero ceti fuit,
passionem indicat Salvatoris, debet et oratio illius
typus esse orationis Dominicae. Nec ignoro, quosdam
fore, quibus incredibile videatur, tribus diebus ac
noctibus in utero ceti, in quo naufragia dirigebantur,
hominem potuisse servari, qui utique aut fideles
erunt, aut infideles: si fideles, multo majora credere
cogentur: Quomodo tres pueri missi in caminum
aestuantis incendii, intantum illaesi fuerint, ut ne
vestimenta quidem eorum odor ignis attigerit <note>(Dan.
III)</note>: Quomodo recesserit mare, et ad instar murorum
hinc inde rigidum steterit, ut praeberet viam populo
transeunti <note>(Exod. XIV)</note>: Quomodo humana ratione,
aucta fame, leonum rabies praedam suam timens aspexerit,
nec tetigerit: et multa hujuscemodi. Sin
<pb n="1132B"/>
autem infideles erunt, legant quindecim libros Nasonis
Metamorphoseos, et omnem Graecam, Latinamque
historiam, ibique cernent vel Daphnen in laurum,
vel Phaetontis sorores in populos arbores fuisse conversas:
quomodo Jupiter eorum sublimissimus deus,
sit mutatus in cygnum, in auro fluxerit, in tauro
rapuerit, et caetera, in quibus ipsa turpitudo fabularum,
divinitatis denegat sanctitatem. Illis credunt,
et dicunt Deo cuncta possibilia: et cum turpibus
credant, potentiaque Dei universa defendant, eamdem
virtutem non tribuunt et honestis. Quod autem
scriptum est: <hi>Et oravit Jonas ad Dominum Deum
suum de utero piscis, et dixit,</hi> intelligimus eum postquam
in utero ceti sospitem esse se senserit, non
desperasse de Domini misericordia, et totum ad obsecrationem
<pb n="1132C"/>
esse conversum. Deus enim qui dixerat
de justo: <hi>Cum ipso sum in tribulatione <note>(Psal. XC, 15)</note>
              </hi>.
Et: <hi>Cum invocaverit me, dicam: adsum,</hi> affuit ei, et
dicere potest qui exauditus est: <hi>In tribulatione dilatasti
mihi <note>(Psal. IV, 1)</note>
              </hi>.
</p>
          </div3>
<div3>
            <head>
              <note>(Vers. 3.)</note> </head>
            <p>
 <emph>407</emph> <hi>Clamavi de tribulatione mea ad
Dominum, et exaudivit me, de ventre inferni clamavi,
et exaudisti vocem meam.</hi> Septuaginta similiter, hoc
tantummodo commutato: <hi>de ventre inferi clamoris
mei audisti vocem meam.</hi> Non dixit, <hi>clamo,</hi> sed <hi>clamavi:</hi> 
nec de futuro precatur, sed de praeterito gratias
agit: indicans nobis quod ex eo tempore quo
praecipitatus in mare vidisset cetum, et tantam corporis
molem, et immanes rictus aperto se ore sorbere,
Domini recordatus sit, et clamaverit, vel aquis cedentibus,
<pb n="1132D"/>
et clamore inveniente locum, vel toto cordis
affectu, secundum illud quod Apostolus dicit: <hi>Clamantes
in cordibus vestris, abba, pater <note>(Rom. VIII, 15)</note>
            </hi>.
Et clamaverit ei qui solus novit corda hominum, et
loquitur ad Moysen: <hi>Quid clamas ad me <note>(Exod. XIV,
15)</note>
            </hi>? Cum utique nihil ante hanc vocem clamasse
Moysen Scriptura commemoret. Hoc est illud quod
in primo graduum psalmo legimus: <hi>Ad Dominum cum
tribularer clamavi, et exaudivit me <note>(Ps. CXIX, 1)</note>
            </hi>. Ventrem
autem inferi, alvum ceti intelligamus, quae tantae
<pb n="1133A"/>
fuit magnitudinis, ut instar obtineret inferni. Sed
melius ad personam Christi referri potest, qui sub
nomine David cantat in psalmo: <hi>Non derelinques
animam meam in inferno: nec dabis sanctum tuum
videre corruptionem <note>(Psal. XV, 10)</note>
            </hi>. Qui fuit in inferno
vivens, inter mortuos liber.
</p>
          </div3>
<div3>
            <head>
              <note>(Vers. 4.)</note> </head>
            <p>
 <hi>Et projecisti me in profundum in corde
maris, et flumen circumdedit me.</hi> LXX: <hi>Projecisti me
in profundum cordis maris, et flumina me circumdederunt.</hi> 
Quantum ad personam Jonae non est difficilis
interpretatio: quod ceti clausus alvo in
profundissimo et in medio maris fuerit, fluminibusque
vallatus sit. Quantum ad Dominum Salvatorem
sexagesimi octavi psalmi sumamus exemplum
in quo loquitur: <hi>Infixus sum in limo profundi,
<pb n="1133B"/>
et non est substantia: Veni in profundum maris, et tempestas
demersit me;</hi> de quo et in alio psalmo dicitur: <hi>Tu
autem abjecisti et despexisti, distulisti Christum tuum:
subvertisti testamentum servi tui, contaminasti in terra
sanctuarium ejus, destruxisti omnes macerias ejus <note>(Ps.
LXXXVIII, 39, 40)</note>
            </hi>, et reliqua. Ad comparationem enim
coelestis beatitudinis, et ejus loci, de quo scriptum
est: <hi>In pace sancta locus ejus <note>(Psal. LVII, 2)</note>
            </hi>, omnis
terrena habitatio plena est fluctibus, <emph>408</emph> plena
tempestatibus. Porro per cor maris significatur infernus,
pro quo in Evangelio legimus: <hi>In corde terrae <note>(Matt. XII, 14)</note>
            </hi>.
Quomodo autem cor animalis in medio
est, ita et infernus in medio terrae esse perhibetur.
Vel certe juxta <foreign xml:lang="greek">ἀναγωγὴν</foreign>, in corde maris, id est,
in mediis tentationibus esse se memorat. Et tamen
<pb n="1133C"/>
cum inter amaras aquas fuerit, et tentatus sit juxta
omnia absque peccato, non sensit amaras aquas: sed
flumine circumdatus est, de quo et in alio loco legimus: <hi>Fluminis impetus laetificat civitatem Dei 
 <note>(Ps.
XLV, 5)</note>
            </hi>: aliis bibentibus salsos fluctus, ego in mediis
tentationibus dulcissima fluenta sorbebam. Nec impium
tibi esse videatur, si nunc Dominus dicat: <hi>Projecisti
me in profundum <note>(Ps. LXVIII, 27)</note>
            </hi>, qui loquitur
in psalmo: <hi>Quoniam quem tu percussisti, ipsi persecuti
sunt:</hi> secundum illud quod ex persona Patris in
Zacharia ponitur: <hi>Percutiam pastorem, et oves dispergentur <note>(Zach. XIII, 7)</note>
            </hi>.
</p>
            <p> <hi>Omnes gurgites tui et fluctus tui super me transierunt.</hi> LXX: <hi>Omnes elevationes tuae et fluctus tui
super me transierunt.</hi> Quod super Jonam tumentes
<pb n="1133D"/>
maris fluctus transierint, et detonuerit saeva tempestas,
nulli dubium est. Quaerimus autem quomodo
omnes elevationes, et gurgites, et fluctus Dei, super
Salvatorem transierint. <hi>Tentatio est vita hominum
super terram <note>(Job VII, 1)</note>
              </hi>, sive ut in Hebraico habetur, <hi>militia,</hi> 
 quia hic militamus, ut alibi coronemur.
Nullusque est hominum, qui cunctas sustinere queat
tentationes, absque eo qui tentatus est in omnibus,
juxta nostram similitudinem, sine peccato. Unde et
ad Corinthios dicitur: <hi>Tentatio vos non apprehendat,
nisi humana. Fidelis autem Deus qui non dimittet vos
tentari supra id, quod potestis; sed faciet cum tentatione
<pb n="1134A"/>
et exitum, ut possitis sustinere <note>(I Cor. X, 13)</note>
              </hi>. Et
quoniam omnes persecutiones, et universa quae accidunt,
absque Dei non ingruunt voluntate: idcirco
Dei gurgites dicuntur et fluctus, qui non oppresserunt
Jesum, sed transierunt per eum, minantes tantum
naufragium, non inferentes. Universae ergo persecutiones,
et turbines, quibus genus vexabatur
humanum, et cunctae naviculae frangebantur, super
meum detonuere caput. Ego sustinui tempestates,
et fregi turbines saevientes, ut caeteri securius navigarent.</p>
<p> <emph>409</emph> <note>(Vers. 5.)</note> <hi>Et ego dixi, abjectus sum a conspectu
oculorum tuorum.</hi> LXX: <hi>Ego dixi, abjectus sum
ab oculis tuis.</hi> Antequam clamarem de tribulatione
mea, et exaudires me, quia [ <hi>Al.</hi> qui] formam servi
<pb n="1134B"/>
acceperam, fragilitatem quoque illius imitatus, dixi: <hi>Abjectus sum a conspectu oculorum tuorum.</hi> 
 Quando
eram tecum, et tuo lumine perfruebar, et in te [ <hi>Al.</hi> 
tuo] lumine ego eram lumen, non dicebam, abjectus
sum. Postquam autem veni in profundum maris,
et hominis carne circumdatus sum, humanos imitor
affectus, dico: <hi>Abjectus sum a conspectu oculorum tuorum.</hi> 
Hoc quasi homo locutus sum: caeterum quasi
Deus, et his, qui cum essem in forma tua, non sum rapinam
arbitratus aequalem me esse tui <note>(Philip. II)</note>,
volens ad te evehere humanum genus: ut ubi ego
sum et tu, ibi sint et omnes, qui in me et te crediderunt <note>(Joan. XVII, 24)</note>,
dico:</p>
<p> <hi>Verumtamen rursum vide templum sanctum tuum</hi> LXX: <hi>Putasne addam ut videam templum sanctum
<pb n="1134C"/>
tuum?</hi> Hoc quod in Graeco dicitur <foreign xml:lang="greek">ἆρα</foreign>, et habet
vulgata editio, <hi>putas,</hi> interpretari potest, <hi>igitur,</hi> ut
sit quasi propositionis et assumptionis, confirmationisque
ac syllogismi extrema conclusio, non ex
ambigentis incerto, sed ex fiducia comprobantis:
pro quo nos interpretati sumus: <hi>Verumtamen rursum
videbo templum sanctum tuum,</hi> secundum illud
quod ex persona ejus in alio psalmo dicitur: <hi>Domine,
dilexi decorem domus tuae, et locum tabernaculi
gloriae tuae <note>(Ps. XXV, 8)</note>
              </hi>. Et Evangelicam lectionem
in qua scriptum est: <hi>Pater, glorifica me apud te ea
gloria, quam habui priusquam mundus fieret <note>(Joan.
XVII, 5)</note>
              </hi>. Et respondit de coelo Pater: <hi>Et glorificavi,
et glorificabo <note>(Ibid., XII, 28)</note>
              </hi>. Vel certe quia legitur: <hi>Pater in me, et ego in Patre 
 <note>(Ibid., XVII, 21)</note>
              </hi>,
<pb n="1134D"/>
sicut templum Patris Filius est, ita templum Filii
Pater. Ipse enim dicit: <hi>Ego de Patre exivi, et veni <note>(Ibid., XVI, 28)</note>
              </hi>.
Et: <hi>Verbum erat apud Deum, et Deus
erat Verbum <note>(Joan. I, 1)</note>
              </hi>. Aut unus idemque Salvator
quasi homo postulat: quasi Deus pollicetur; et
de sua quam semper habuit, possessione securus
est. Ex Jonae vero persona, vel optantis, vel confidentis
affectu liquido intelligi potest, quod desideraverit
in profundo maris positus videre templum Domini,
et spiritu prophetali alibi sit, et aliud [ <hi>Al.</hi> alibi]
contempletur.</p>
<p> <emph>410</emph> <note>(Vers. 6.)</note> <hi>Circumdederunt me aquae usque ad
<pb n="1135A"/>
animam meam, abyssus vallavit me.</hi> LXX. <hi>Circumfusa
est mihi aqua usque ad animam meam: abyssus vallavit
me novissima.</hi> Aquae istae, quae vicinae sunt abyssis,
quae in terris volvuntur, et defluunt, quae multum
secum limi trahunt, non corpus, sed animam nituntur
occidere, amicae quippe sunt corporum, et ejus voluptatibus
confoventur. Unde secundum illud quod supra
diximus, loquitur Dominus in Psalmo: <hi>Salvum me
fac, Domine, quoniam intraverunt aquae usque ad animam
meam <note>(Ps. LXVIII, 1)</note>
              </hi>. Et in alio loco: <hi>Torrentem
pertransiit anima nostra <note>(Psal. CXXIII, 3)</note>
              </hi>. Et: <hi>Ne urgeat super me puteus os suum, neque concludat
infernus 
 <note>(Ibid., LXVIII, 16)</note>
              </hi>; non mihi deneget exitum,
qui sponte descendi, sponte conscendam, qui voluntarius
captivus veni, debeo deliberare captivos, ut
<pb n="1135B"/>
impleatur illud: <hi>Ascendens in altum captivam duxit
captivitatem <note>(Ps. LXVII)</note>
              </hi>: eos enim qui ante captivi
fuerant in morte, iste cepit ad vitam. Abyssos autem
perniciosas quasdam et pessimas fortitudines
accipere debemus, vel tormentis suppliciisque deditas
potestates, ad quas et in Evangelio daemones rogant
ne ire cogantur <note>(Luc. VIII)</note>. Unde et tenebrae
erant super abyssum <note>(Gen. I)</note>. Interdum abyssus accipitur
et pro sacramentis ac profundissimis sensibus,
et judiciis Dei: <hi>Judicia Domini abyssus multa <note>(Ps. XXXV,
7)</note>
              </hi>. Et: <hi>Abyssus abyssum invocat, in voce cataractarum
tuarum <note>(Ps. XLI, 8)</note>
              </hi>.</p>
<p> <hi>Pelagus operuit caput meum, ad extrema montium
descendi, terrae vectes concluserunt me in aeternum.</hi> LXX: <hi>Intravit caput meum ad scissuras montium:
<pb n="1135C"/>
descendi in terram, cujus vectes sunt retinacula sempiterna.</hi> 
Quod Jonae caput pelagus operuerit, et ad
montium extrema descenderit, et venerit usque ad
profunda terrarum, quibus quasi vectibus et columnis
Dei voluntate globus terrae sustentatur, nulli dubium
est, de qua et alibi dicitur: <hi>Ego confirmavi
columnas ejus <note>(Ps. LXXIV, 4)</note>
              </hi>. De Domino autem Salvatore
juxta utramque editionem videtur mihi sic
posse intelligi, quod principale et caput ejus, id est,
anima quam cum corpore pro salute nostra dignanter
assumpsit, descenderint in scissuras montium,
qui fluctibus operiebantur, qui se a coeli subtraxerant
libertate, quos abyssus ambiebat, qui se a Dei
sciderant <emph>411</emph> majestate, et postea etiam ad inferna
penetrarit: ad quae loca quasi in extremo limo
<pb n="1135D"/>
peccatorum, animae trahebantur, dicente Psalmographo: <hi>Intrabunt in inferiora terrae, partes vulpium
erunt 
 <note>(Ps. LXII, 10, 11)</note>
              </hi>. Isti sunt vectes terrae, et
quasi quaedam serae extremi carceris ac suppliciorum,
nolentes ab inferis animas exire captivas. Unde significanter
LXX <foreign xml:lang="greek">κάτοχοι αἰώνιοι</foreign> [Al. <foreign xml:lang="greek">κατόχους αἰωνίους</foreign>]
transtulerunt, hoc est, semper tenere cupientes,
quos semel invaserant. Sed Dominus noster, de
<pb n="1136A"/>
quo sub persona Cyri in Isaia legimus: <hi>Fores aeneas
conteram, et vectes ferreos confringam <note>(Isa. IV, 2)</note>
              </hi>,
ad montium extrema descendit, et aeternis conclusus
est vectibus, ut omnes qui clausi fuerant, liberaret.
</p>
          </div3>
<div3>
            <head>
              <note>(Vers. 7.)</note> </head>
            <p>
 <hi>Et sublevabis de corruptione vitam meam,
Domine Deus meus.</hi> LXX: <hi>Et ascendat de corruptione
vita mea, Domine Deus meus.</hi> Proprie dixit, <hi>sublevabis:</hi> 
 vel <hi>ascendat de corruptione vita mea,</hi> 
quia ad corruptionem, et ad inferna descenderat. Hoc
est, quod Apostoli interpretantur in quinto decimo
psalmo ex persona Domini prophetatum: <hi>Quoniam
non derelinques animam meam in inferno, nec
dabis sanctum tuum videre corruptionem:</hi> quod David
scilicet mortuus sit et sepultus: Salvatoris autem caro
<pb n="1136B"/>
non viderit corruptionem. Alii vero interpretantur
quod ad comparationem coelestis beatitudinis et
Verbi Dei, humanum corpus corruptio sit, quod seminatur
in corruptione; et in centesimo secundo
psalmo ex persona Justi significetur: <hi>Qui sanat
omnes infirmitates tuas: qui redemit de interitu vitam
tuam.</hi> Unde et Apostolus dicit: <hi>Miser ego homo,
quis me liberabit de corpore mortis hujus <note>(Rom. VII, 24)</note>
            </hi>?
Et appellatur corpus mortis, vel corpus humilitatis.
Hoc illi ad occasionem suae ducunt haereseos: ut
sub persona Christi mentiantur antichristum: Ecclesias
teneant, ut ventrem pinguissimum nutriant, et
carnaliter viventes, contra carnem disputent [ <hi>Al.</hi> 
disputant]. Nos autem scimus de incorrupta Virgine
corpus assumptum, non corruptionem Christi fuisse,
<pb n="1136C"/>
sed templum. Quod si in Apostoli ad Corinthios sententiam
trahimur, in qua corpus dicitur spirituale <note>(I Cor. XV)</note>,
ne contentiosi <emph>412</emph> videamur, dicemus
idipsum quidem corpus, et eamdem carnem resurgere,
quae sepulta est, quae in humo condita; sed
mutare eam gloriam, non mutare naturam: <hi>Oportet
enim corruptivum hoc induere incorruptionem, et mortale
hoc induere immortalitatem.</hi> Quando dicitur, <hi>hoc,</hi> 
quodammodo duobus digitulis comprehensum corpus
ostenditur: hoc in quo nascimur, hoc in quo
morimur, hoc quod timent recipere qui puniendi
sunt, hoc quod virginitas exspectat ad praemium,
adulterium formidat ad poenam. Super Jona autem ita
intelligi potest: Quod qui in ventre ceti juxta naturam
corporum corrumpi debuerat, et in cibos bestiae
<pb n="1136D"/>
proficere, ac per venas artusque diffundi, sospes
et integer manserit. Porro quod ait: <hi>Domine Deus
meus,</hi> blandientis affectus est, quod communem
Deum omnium, beneficii magnitudine suum et quasi
proprium senserit Deum.
</p>
          </div3>
<div3>
            <head>
              <note>(Vers. 8.)</note> </head>
            <p>
 <hi>Cum angustiaretur</hi> [Al. <hi>anxiaretur] in
me anima mea, Domini recordatus sum.</hi> LXX: <hi>Cum
deficeret ex me anima mea, Domini recordatus sum.</hi> 
<pb n="1137A"/>
Cum, inquit, nullum aliud sperarem auxilium, recordatio
Domini mihi saluti fuit, juxta illud: <hi>Recordatus
sum Domini, et laetatus sum <note>(Ps. LXXVI, 4)</note>
            </hi>.
Et in alio loco: <hi>Recordatus sum dierum antiquorum,
et annos aeternos in mente habui <note>(Ps. LXXVI, 6)</note>
            </hi>. Ego
cum desperarem salutem, et carnis fragilitas in medio
ventre ceti nihil me de vita sperare permitteret,
quidquid impossibile videbatur, Domini recordatione
superatum est. Videbam me clausum in utero ceti,
et tota spes mea Dominus erat. Ex quibus discimus
juxta Septuaginta eo tempore quo deficit anima nostra,
et a corporis compage divellitur, non nos debere alio
cogitationem vertere, nisi ad eum, qui et in corpore
et extra corpus noster est Dominus. Super Salvatoris
vero persona non est difficilis interpretatio, qui dixit:
<pb n="1137B"/> <hi>Tristis est anima mea usque ad mortem 
 <note>(Matth.
XXVI, 38, 39)</note>
            </hi>. Et: <hi>Pater, si possibile est, transeat a
me calix iste.</hi> Et: <hi>In manus tuas commendo spiritum
meum <note>(Ps. XXX, 6)</note>
            </hi>: et caetera his similia.
</p>
            <p> <hi>Ut veniat ad te oratio mea, ad templum</hi> <emph>413</emph> <hi>sanctum
tuum.</hi> LXX similiter. Idcirco in tribulatione
Domini recordatus sum, ut oratio mea de extremo
mari, et scissuris montium conscendat ad coelos, et
veniat ad templum sanctum tuum, in quo tu aeterna
frueris beatitudine. Et considerandum quod novo
genere, oratio fiat pro oratione, et precetur ut oratio
illius conscendat ad templum Dei. Petit autem quasi
pontifex, ut in corpore suo populus liberetur.
</p>
          </div3>
<div3>
            <head>
              <note>(Vers. 9.)</note> </head>
            <p>
 <hi>Qui custodiunt vanitates frustra, misericordiam
suam derelinquent.</hi> LXX: <hi>Qui custodiunt
<pb n="1137C"/>
vana et mendacia, misericordiam suam reliquerunt.</hi> 
Deus natura misericors est, et paratus ut salvet
clementia, quos non potest salvare justitia: nos
autem vitio nostro paratam misericordiam, et ultro
se offerentem perdimus et relinquimus. Et non dixit, <hi>qui faciunt vanitates</hi> 
 (Vanitas quippe vanitatum, et
omnia vanitas <note>(Eccl. I, 2)</note> ne damnare videretur
universos, et cuncto generi humano misericordiam
denegare; sed qui custodiunt vanitates, sive mendacium,
qui transierunt in affectum cordis: qui non
solum faciunt, sed ita custodiunt vanitates, quasi
diligant, et thesaurum invenire se putent. Simulque
cerne magnanimitatem prophetae, in profundo maris,
in ventre tantae bestiae aeterna nocte coopertus,
non cogitat de periculo suo, sed de natura rerum,
<pb n="1137D"/>
generali sententia philosophatur. <hi>Misericordiam,</hi> inquit, <hi>suam derelinquent.</hi> 
 Licet offensa sit misericordia,
quam nos possumus ipsum intelligere Deum
( <hi>Misericors enim et miserator Dominus, patiens et
multae miserationis <note>(Ps. CXLIV, 8)</note>
            </hi>, tamen eos qui
<pb n="1138A"/>
custodiunt vanitates, non relinquit, non detestatur,
sed exspectat ut redeant: illi vero stantem misericordiam
et ultro se offerentem sponte propria
derelinquunt. Potest hoc et ex persona Domini de
Judaeorum perfidia prophetari, qui dum se aestimant
praecepta hominum et Pharisaeorum mandata servare,
quae vanitas atque mendacium sunt, Deum
qui semper eorum misertus fuerat, reliquerunt.
</p>
          </div3>
<div3>
            <head>
              <note>(Vers. 10.)</note> </head>
            <p>
 <hi>Ego autem in voce laudis immolabo tibi:</hi> <emph>414</emph> 
 <hi>quaecumque vovi reddam pro salute Domino.</hi> 
LXX: <hi>Ego autem cum voce laudis et confessionis
immolabo tibi, quaecumque vovi reddam tibi salutare
Domino.</hi> Qui custodiunt vanitates, suam misericordiam
reliquerunt: ego autem qui pro multorum salute
devoratus sum, in voce laudis et confessionis
<pb n="1138B"/>
immolabo tibi, meipsum offerens: <hi>quia Pascha nostrum
immolatus est Christus <note>(I Cor. V)</note>
            </hi>. Et quasi verus
pontifex et ovis seipsum pro nobis obtulit. Et
confitebor, inquit, tibi ut ante confessus sum, dicens: <hi>Confiteor</hi> 
 [Al. <hi>Confitebor] tibi, Pater Domine
coeli et terrae <note>(Mat. XI, 15; Joan. VI, 39)</note>
            </hi>; et reddam
vota, quae feci pro salute omnium Domino, ut
omne quod dedisti mihi non pereat in aeternum. Cernimus
quid in sua passione Salvator pro nostra salute
promiserit: non faciamus mendacem Jesum:
ergo mundi simus, et ab universis peccatorum sordibus
separati, ut nos Deo Patri offerat victimas
quas voverat.
</p>
          </div3>
<div3>
            <head>
              <note>(Vers. 11.)</note> </head>
            <p>
 <hi>Et dixit Dominus pisci: et evomuit Jonam
in aridam.</hi> LXX: <hi>Et praecepit ceto, et ejecit Jonam
<pb n="1138C"/>
super siccum.</hi> Haec quae supra legimus sub persona
Jonae Dominus deprecatus est in ventre ceti,
de quo et Job mystice loquitur: <hi>Maledicat ei qui maledixit
diei, ille qui magnum cetum capturus est <note>(Job.
III, 8)</note>
            </hi>. Praecipitur ergo huic magno ceto, et abyssis
et inferno, ut terris restituant Salvatorem: et
qui mortuus fuerat, ut liberaret eos qui mortis vinculis
tenebantur, secum plurimos educat ad vitam.
Quod autem scribitur <hi>evomuit,</hi> <foreign xml:lang="greek">ἐμφατικώτερον</foreign> debemus
accipere: quod ex imis vitalibus mortis, victrix
vita processerit.</p>
          </div3>
        </div2>
<div2 id="III">
          <head>
            <note>(CAP. III)</note>
          </head>
<div3>
            <head>
              <note>(Cap. III.--Vers. 1, 2.)</note> </head>
            <p>
 <hi>Et factum est verbum Domini
ad Jonam secundo, dicens: Surge et vade in Niniven
civitatem magnam, et praedica in ea juxta praedicationem
priorem, quam ego loquor ad te.</hi> LXX: <hi>Et
<pb n="1138D"/>
factus est sermo Domini ad Jonam secundo, dicens:
Surge, et vade in Niniven civitatem magnam, et praedica
in ea juxta praedicationem priorem, quam ego locutus
sum ad te.</hi> Non dicitur prophetae, quare non
fecisti quod tibi fuerat imperatum, sed sufficit ei
<pb n="1139A"/>
naufragii et <emph>415</emph> devorationis sola correptio, ut
qui imperantem non senserat Dominum, intelligeret
liberantem. Alioquin superfluum est delinquenti
servo post plagas velle imputare quod fecit, cum
hujuscemodi correptio non tam emendatio sit, quam
exprobratio. Dominus autem noster post resurrectionem
secundo mittitur ad Niniven, ut qui prius
quodammodo fugerat, dicens: <hi>Pater, si possibile est,
transeat a me calix iste <note>(Mat. XXVI, 39)</note>
            </hi>, et noluerat
dare panem filiorum canibus <note>(Ibid., XV)</note>; nunc quia
illi dixerant, <hi>Crucifige, crucifige talem: Nos non habemus
regem nisi Caesarem <note>(Joan. XIX, 15)</note>
            </hi>, sponte
pergit ad Niniven, ut hoc praedicet post resurrectionem,
quod ut praedicaret, et ante passionem ei fuerat
imperatum. Totum autem quod jubetur, quod
<pb n="1139B"/>
obedit, quod non vult, quod iterum velle cogitur,
quod Patris secundo exsequitur voluntatem, refer ad
hominem et ad formam servi, cui talia verba conveniunt.
</p>
          </div3>
<div3>
            <head>
              <note>(Vers. 3.)</note> </head>
            <p>
 <hi>Et surrexit Jonas, et abiit in Niniven
juxta verbum Domini: et Ninive erat civitas magna
Dei</hi> [Vulg. tacet <hi>Dei], itinere trium dierum: et coepit
Jonas introire in civitatem itinere diei unius.</hi> LXX: <hi>Et
surrexit Jonas, et abiit in Niniven, sicut ei locutus
fuerat Dominus. Erat autem Ninive civitas magna
Deo, quasi itinere viae dierum trium: et coepit Jonas
ingredi civitatem quasi itinere viae unius diei.</hi> Statim
Jonas quod fuerat sibi imperatum opere perfecit.
Ninive autem erat, ad quam pergebat propheta, civitas
magna, et tanti ambitus, ut vix trium dierum
<pb n="1139C"/>
posset itinere circumiri. At ille praecepti et superioris
naufragii memor, viam trium dierum unius diei
festinatione complevit, quamquam sint qui ita simpliciter
intelligant, quod in tertia tantum parte urbis
praedicaverit, et ad reliquos confestim praedicationis
sermo pervenerit. Dominus autem noster proprie
post inferos consurgere dicitur, et verbum Domini
praedicare, quando mittit apostolos ut baptizent
eos, qui erant in Ninive, in nomine Patris et
Filii et Spiritus sancti, hoc est, itinere trium dierum.
Et hoc ipsum sacramentum <emph>416</emph> salutis humanae
unius diei via, id est, unius Dei confessione
perficitur, non tam apostolis, quam in apostolis praedicante
Jona. Ipse enim dicit: <hi>Ecce ego vobiscum
sum omnibus diebus usque ad consummationem saeculi</hi> 
<pb n="1139D"/> <note>(Mat. XXVIII, 20)</note>.
Nullique dubium quare Ninive
magna sit civitas Dei, cum mundus et universa per
ipsum facta sint, et sine ipso factum est nihil <note>(Joan.
I, 3)</note>. Notandum quoque quod non dixerit, tribus
<pb n="1140A"/>
diebus et noctibus, vel, uno die et nocte, sed absolute, <hi>diebus et die,</hi> 
 ut ostenderet in mysterio Trinitatis,
et unius Dei confessione nihil esse tenebrosum.
</p>
          </div3>
<div3>
            <head>
              <note>(Vers. 4.)</note> </head>
            <p>
 <hi>Et clamavit et dixit: adhuc quadraginta
dies, et Ninive subvertetur.</hi> LXX: <hi>Et praedicavit et
dixit: adhuc tres dies, et Ninive subvertetur.</hi> Trinus
 numerus qui ponitur a Septuaginta, non convenit
poenitentiae: et satis miror cur ita translatum sit,
cum in Hebraeo nec litterarum, nec syllabarum,
nec accentuum, nec verbi sit ulla communitas. Tres
enim dicuntur SALOS ( ), et quadraginta ARBAIM
( ). Alioquin et de Judaea tanto itinere missus
propheta in Assyrios, dignam suae praedicationis poenitentiam
flagitabat, ut antiqua et putrida vulnera diu
<pb n="1140B"/>
apposito curarentur emplastro. Porro quadragenarius
numerus convenit peccatoribus et jejunio, et orationi,
et sacco, et lacrymis, et perseverantiae deprecandi:
ob quod et Moyses quadraginta diebus jejunavit in
monte Sina <note>(Exod. XXXIV)</note>, et Elias fugiens Jezabel,
indicta fame terrae Israel, et Dei desuper ira pendente,
quadraginta dies jejunasse describitur <note>(III
Reg. XXXIV)</note>. Ipse quoque Dominus verus Jona missus
ad praedicationem mundi, jejunat quadraginta
dies: et haereditatem nobis jejunii derelinquens, ad
esum corporis sui sub hoc numero nostras animas
praeparat. Quod autem clamavit, Evangelicum illud
expletur: <hi>Stans clamabat in templo, dicens: Qui sitit,
veniat ad me et bibat.</hi> Omnis enim sermo Salvatoris,
quia de magnis praedicabat, clamor appellatur.
<pb n="1140C"/>
</p>
          </div3>
<div3>
            <head>
              <note>(Vers. 5.)</note>
            </head>
            <p>
 <hi>Et crediderunt viri Ninivitae in Deum,</hi> <emph>417</emph> <hi>et praedicaverunt jejunium, et vestiti sunt saccis a majore
usque ad minorem.</hi> 
 LXX similiter. Credidit
Ninive, et Israel incredulus perseverat. Credidit praeputium,
et circumcisio permanet infidelis. Et primum
credunt viri de Ninive, qui ad aetatem Christi
pervenerant: praedicantque jejunium, et vestiuntur
saccis a majore usque ad minorem. Dignus et victus
et habitus poenitentiae, ut qui offenderant Deum luxu
et ambitione, eorum damnatione placent, per quae
prius offenderant. Saccus et jejunium arma sunt
poenitentiae, auxilia peccatorum: ante jejunium, et
sic saccus; ante quod occultum est, et postea quod
palam: hoc semper Deo, illud interdum exhibetur et
hominibus. Et si e duobus necessariis unum est subtrahendum,
<pb n="1140D"/>
magis jejunium absque sacco, quam saccum
eligam absque jejunio. Major aetas incipit, et
usque ad minorem pervenit <note>(Job XXV, 5, 6)</note>: nullus
enim absque peccato, et si unius quidem diei fuerit
<pb n="1141A"/>
vita ejus, et numerabiles anni vitae illius <hi>(Job
XIV)</hi>. Si enim stellae non sunt mundae in conspectu
Dei, quanto magis vermis et putredo, et hi qui peccato
offendentis Adam tenentur obnoxii? Sed et ordo
pulcherrimus: Praecipit Deus prophetae. Propheta
praedicat civitati: prius viri credunt, et illis jejunium
praedicantibus, omnis aetas sacco induitur.
Viri non praedicant saccum, sed tantum jejunium:
At vero hi [ <hi>Al.</hi> his] quibus poenitentia praecipitur,
consequenter ad jejunium saccum copulant, ut inanis
venter, et habitus luctuosus ambitiosius Dominum
deprecentur.
</p>
          </div3>
<div3>
            <head>
              <note>(Vers. 6 seq.)</note> </head>
            <p>
 <hi>Et pervenit verbum ad regem Ninive,
et surrexit de solio suo, et abjecit vestimentum suum
a se, et indutus est sacco, et sedit in cinere, et clamavit
<pb n="1141B"/>
et dixit in Ninive, ex ore regis et principum ejus
dicens: Homines et jumenta, et boves et pecora non
gustent quidquam, nec pascantur, et aquam non bibant,
et operiantur saccis homines et jumenta, et clament
ad Dominum</hi> <note>(Vulg. Deum)</note>
            <hi> in fortitudine: et
convertatur vir a via sua mala, et ab iniquitate quae est
in manibus eorum. Quis scit si convertatur</hi> <emph>418</emph> <hi>et
ignoscat Deus, et revertatur a furore irae suae et non
peribimus?</hi> LXX: <hi>Et appropinquavit sermo ad regem
Ninive et surrexit de throno suo, et abstulit stolam
suam a se, et coopertus est sacco, et sedit in cinere, et
praedicatum est Ninive a rege, et ab omnibus</hi> <note>(Al. hominibus)</note>
            <hi>
majoribus ejus, dicentibus: Homines et jumenta
et boves et oves non gustent quidquam, nec pascantur,
et aquam non bibant: et cooperti sunt saccis
<pb n="1141C"/>
homines et jumenta, et clamaverunt ad Dominum vehementer,
et reversus est unusquisque de via sua mala,
et ab iniquitate quae erat in manibus eorum dicentium:
Quis scit si convertatur Deus et exhortetur, et avertatur
ab ira furoris sui, et non pereamus?</hi> Scio plerosque
regem Ninive (qui extremus audiat praedicationem,
et descendat de solio suo, et pristinum abjiciat
ornatum, vestitusque sacco, sedeat in cinere:
nec sua conversione contentus, caeteris quoque conducibus
suis praedicet poenitentiam, dicens: <hi>Homines,
et jumenta, et boves, et pecora</hi> crucientur fame,
operiantur saccis, et damnatis pristinis vitiis, totos
se conferant ad poenitentiam) super diabolo interpretari,
qui in fine mundi (quia nulla rationabilis,
et quae a Deo facta sit, creatura pereat) descendens
<pb n="1141D"/>
de sua superbia, acturus sit poenitentiam, et
in locum pristinum restituendus. Ad cujus sensus
comprobationem etiam illud de Daniele exemplum
<pb n="1142A"/>
proferunt: ubi Nabuchodonosor, acta per septem
annos poenitentia, in regnum pristinum restituitur <note>(Dan. IV)</note>.
Sed hoc quia sancta Scriptura non dicit,
et evertit penitus timorem Dei, dum facile homines
labuntur ad vitia, putantes etiam diabolum, qui
auctor malorum est, et omnium peccatorum fons,
acta poenitentia, posse salvari, de nostris mentibus
abjiciamus. Et sciamus peccatores in Evangelio mitti
in ignem aeternum, qui praeparatus sit diabolo et
angelis ejus <note>(Matth. XXV)</note>, et de his dici: <hi>Vermis
eorum non morietur, et ignis eorum non exstinguetur <note>(Isai. LXVI, 24)</note>
            </hi>.
Scimus quidem clementem esse
Deum, nec qui peccatores sumus, crudelitate illius
delectamur; sed legimus: <hi>Misericors et justus</hi> <emph>419</emph> 
 <hi>Dominus, et Deus noster miseretur.</hi> Justitia
<pb n="1142B"/>
Dei vallatur misericordia, et tali ad judicium ambitione
procedit: sic parcit, ut judicet: sic judicat,
ut misereatur. <hi>Misericordia et veritas obviaverunt
sibi: justitia et pax osculatae sunt se <note>(Psal. XLVIII,
8)</note>
            </hi>. Alioquin si omnes rationabiles creaturae aequales
sunt, et vel ex virtutibus, vel ex vitiis sponte propria
aut sursum eriguntur, aut in ima merguntur,
et longo post circuitu atque infinitis saeculis, omnium
rerum restitutio fiet, et una dignitas militantium,
quae distantia erit inter virginem et prostibulum?
Quae differentia erit inter matrem Domini, et
(quod dictu quoque scelus est) victimas libidinum publicarum?
Idemne erit Gabriel et diabolus? Idem apostoli
et daemones? Idem prophetae et pseudo-prophetae?
Idem martyres et persecutores? Finge quod libet,
<pb n="1142C"/>
annos et tempora duplica, et infinitas aetates
congere cruciatibus: si finis omnium similis est, praeteritum
omne pro nihilo est, quia non quaerimus
quid aliquando fuerimus; sed quid semper futuri simus.
Nec ignoro quae adversum haec soleant dicere,
et spem sibi ac salutem cum diabolo praeparare. Verum
non est istius temporis contra dogma perversum,
et <foreign xml:lang="greek">σύμφραγμα</foreign> diabolicum docentium in angulis,
et in publico denegantium, latius scribere. Sufficit
nobis indicasse, quod de hoc testimonio senserimus,
et quasi in commentariis breviter intimare,
quis sit rex Ninive, ad quem extremum Dei sermo
perveniat. [Quid valeat apud homines saeculi eloquentia
et sapientia saecularis, testes sunt Demosthenes,
Tullius, Plato, Xenophon, Theophrastus, Aristoteles,
<pb n="1142D"/>
et caeteri oratores ac philosophi, qui velut reges
habentur hominum, et praecepta eorum non ut praecepta
mortalium, sed quasi oracula accipiuntur deorum.
<pb n="1143A"/>
Unde et Plato dicit: Felices fore respublicas,
si aut philosophi regnent, aut reges philosophentur. <emph>420</emph> 
 Quam autem difficile istiusmodi homines credant
in Deum, ut quotidiana exempla praeteream, et
sileam de veteribus historiis ethnicorum, sufficit
nobis Apostoli testimonium, qui ad Corinthios scribens,
ait: <hi>Videte, fratres, vocationem vestram, quia
non sunt multi sapientes secundum carnem non multi
potentes, non multi nobiles: sed stulta mundi elegit
Deus, ut confundat sapientes, et infirma mundi elegit
Deus, ut confundat fortia, et ignobilia mundi, et ea
quae erant contemptibilia elegit Deus <note>(I Cor. I, 26)</note>
            </hi>, et
caetera. Unde rursum dicit: <hi>Perdam sapientiam sapientium,
et intelligentiam prudentium reprobabo <note>(Ibid.,
XIX)</note>
            </hi>. Et: <hi>Videte, ne quis vos spoliet per philosophiam et
<pb n="1143B"/>
inanem seductionem <note>(Col. II, 8)</note>
            </hi>. Ex quo perspicuum
est, praedicationem Christi reges mundi audire novissimos,
et deposito fulgore eloquentiae et ornamentis
ac decore verborum, totos se simplicitati et
rusticitati tradere, et in plebeium cultum redactos
sedere in sordibus, et destruere quod ante praedicaverant.
Proponamus nobis beatum Cyprianum (qui
prius idololatriae assertor fuit, et in tantam gloriam
venit eloquentiae, ut oratoriam quoque doceret Carthagini)
audisse tandem sermonem Jonae, et ad poenitentiam
conversum, in tantam venisse virtutem,
ut Christum publice praedicaret, et pro illo cervicem
gladio flecteret. Profecto intelligimus regem Ninive
descendisse de solio suo, et purpuram sacco, unguenta
luto, munditias sordibus commutasse: non
<pb n="1143C"/>
sordibus sensuum, sed verborum. Unde et de Babylone
in Jeremia dicitur: <hi>Calix aureus Babylon inebrians
omnem terram <note>(Jerem. LI, 7)</note>
            </hi>. Quem non inebriavit
 eloquentia saecularis? cujus non animos
compositione verborum et disertitudinis suae fulgore
perstrinxit? Difficile homines potentes et nobiles et
divites, et multo his difficilius eloquentes credunt
Deo: obcaecatur enim mens eorum divitiis et opibus
atque luxuria, et circumdati <emph>421</emph> vitiis, non possunt
videre virtutes simplicitatemque Scripturae
sanctae, non ex majestate sensuum, sed ex verborum
judicant vilitate. Cum autem ipsi qui prius mala
docuerant, versi ad poenitentiam, docere coeperint
bona, tunc videbimus Niniviticos populos una praedicatione
converti, et fieri illud quod in Isaia legimus:
<pb n="1143D"/>
 <hi>Si nata est gens semel.</hi> Homines quoque et
jumenta operta saccis, et clamantia ad Dominum,
eodem sensu intellige: quod et rationabiles, et irrationabiles,
<pb n="1144A"/>
et prudentes ac simplices ad praedicationem
Jonae agant poenitentiam juxta illud, quod et
alibi dicitur: <hi>Homines et jumenta salvabis, Domine <note>(Ps. XXXV, 7)</note>
            </hi>.
Possumus autem jumenta operta saccis
et aliter interpretari, de his maxime testimoniis,
in quibus legimus: <hi>Sol et lunainduentur sacco <note>(Ezech.
XXXII, 7)</note>
            </hi>. Et in alio loco: <hi>Induam coelum sacco <note>(Is. L, 3)</note>
            </hi>,
pro lugubri scilicet habitu, et moerore atque
moestitia, quae <foreign xml:lang="greek">μεταφορικῶς</foreign> saccus nominantur.
Illud quoque quod dicitur: <hi>Quis scit si convertatur,
et ignoscat Deus?</hi> Ideo ambiguum ponitur et incertum:
ut dum homines dubii sunt de salute, fortius
agant poenitentiam, et magis ad misericordiam provocent
Deum.
</p>
          </div3>
<div3>
            <head>
              <note>(Vers. 10.)</note> </head>
            <p>
 <hi>Et vidit Deus opera eorum; quia conversi
<pb n="1144B"/>
sunt de via sua mala, et misertus est Deus super
malitia, quam locutus fuerat, ut faceret eis, et non
fecit.</hi> LXX: <hi>Et vidit Deus opera eorum, quoniam reversi
sunt de viis suis malis, et egit poenitentiam Deus
super malitia, quam locutus fuerat, ut faceret eis, et
non fecit.</hi> Secundum utramque intelligentiam sive
tunc urbi Assyriae, sive quotidie mundi Deus populis
comminatur ut agant poenitentiam: qui si conversi
fuerint, ipse quoque vertet [ <hi>Al.</hi> vertit] sententiam
suam, et populi conversione mutabitur [ <hi>Al.</hi> mutatur].
Quod et Jeremias et Ezechiel manifestius explicant,
nec bona videlicet implere Dominum quae
promiserit, si boni vertantur ad vitia; nec mala
quae pessimis comminatur, si illi reversi fuerint ad
salutem. Ita igitur et nunc vidit Deus opera, quia
<pb n="1144C"/>
conversi sunt a via sua pessima: non verba audivit
quae solebat Israel saepe promittere: <hi>Omnia quaecumque
dixerit Dominus, faciemus <note>(Exod. XXIV, 3)</note>
            </hi>; <emph>422</emph> 
sed opera conspexit: et quia mavult poenitentiam
peccatoris, quam mortem <note>(Ezech. XVIII)</note>, libenter
mutavit sententiam, quia vidit opera commutata.
Quin potius Deus perseveravit in proposito suo misereri
volens ab initio: nemo enim punire desiderans,
quod facturus est comminatur. Malitiam autem,
ut supra diximus, pro suppliciis et tormentis
accipe: non quod Deus mali facere quidquam cogitaret
[ <hi>Al.</hi> cogitet].</p>
          </div3>
        </div2>
<div2 id="IV">
          <head>
            <note>(CAP. IV)</note>
          </head>
<div3>
            <head>
              <note>(Cap. IV.--Vers. 1.)</note> </head>
            <p>
 <hi>Et afflictus est Jonas afflictione
magna, et iratus est: et oravit ad Dominum et dixit.</hi> 
LXX: <hi>Et contristatus est Jonas tristitia grandi, et confusus
<pb n="1144D"/>
est: oravitque ad Dominum, et ait.</hi> Videns subintrare
gentium plenitudinem, et illud impleri quod
in Deuteronomio dicitur: <hi>Ipsi me irritaverunt in his,
<pb n="1145A"/>
qui non sunt dii, et ego eos irritabo super gente, quae
non est: super natione stulta eis ad iracundiam concitabo <note>(Deut. XXXII, 31)</note>
            </hi>,
desperat de salute Israelis, et
magno dolore concutitur, qui erumpit in vocem, et
causas moeroris exponit, et quodammodo loquitur:
Ego solus electus sum de tanto numero prophetarum,
qui per aliorum salutem ruinam meo populo nuntiarem.
Non igitur contristatur, ut quidam putant,
quod gentium multitudo salvetur; sed quod pereat
Israel. Unde et Dominus noster flevit super Jerusalem <note>(Luc. XIX)</note>,
et noluit tollere panem filiorum, et
dare eum canibus <note>(Marc. VII)</note>. Et Apostoli primum
praedicant Israeli <note>(Act. XIII)</note>. Et Paulus cupit esse
anathema pro fratribus suis, qui sunt Israelitae, et
quorum adoptio et gloria, et Testamentum, et repromissiones,
<pb n="1145B"/>
et legislatio, ex quibus patres, et ex
quibus Christus est secundum carnem <note>(Rom. IX)</note>.
Pulchre autem <hi>dolens</hi> (quod interpretatur <hi>Jonas</hi> )
affligitur dolore, et tristis est anima ejus usque ad
mortem; quia ne periret populus Judaeorum, quantum
in se fuit, multa perpessus est. Historiae quoque
magis dolentis convenit nomen, significans laboriosum
prophetam, et peregrinationis atque naufragii
miseriis praegravatum.
</p>
          </div3>
<div3>
            <head>
              <note>(Vers. 2, 3.)</note> </head>
            <p>
 <hi>Obsecro, Domine, numquid non hoc est
verbum meum, cum adhuc essem in terra mea? propter
hoc praeoccupavi ut fugerem</hi> <emph>423</emph> <hi>in Tharsis. Scio
enim quia tu Deus clemens et misericors</hi> [Vulg. addit <hi>es], patiens, et multae miserationis, ignoscens super
malitia, et nunc, Domine, tolle quaeso animam meam a
<pb n="1145C"/>
me, quia melior est mihi mors, quam vita.</hi> 
 LXX: <hi>O
Domine, nonne isti sunt sermones mei, cum adhuc
essem in terra mea? propterea praeoccupavi fugere in
Tharsis. Scio enim quod tu misericors et miserator,
patiens et multae miserationis, et agens poenitentiam
super malitiis, et nunc, dominator Domine, tolle animam
meam a me, quia melius est mihi mori, quam vivere.</hi> 
Hoc quod nos interpretati sumus, <hi>obsecro,</hi> et
Septuaginta transtulerunt <foreign xml:lang="greek">ὦ δὴ</foreign>, in Hebraico legitur
ANNA ( ), quae mihi videtur interjectio deprecantis
significare blandientis affectum. Quia igitur oratio
ejus, dum se dicit juste fugere voluisse, quodammodo
injustitiae arguit Dominum, querelas suas obsecrationis
exordio temperat. Numquid, ait, non hoc
est verbum meum, cum adhuc essem in terra mea?
<pb n="1145D"/>
Scivi te hoc esse facturum: non ignorabam misericordem,
propterea severum et truculentum nuntiare
nolebam: ideo fugere volui in Tharsis, vacare contemplationi
rerum, et in mari istius saeculi quiete
potius et otio perfrui. Dimisi domum meam, reliqui
<pb n="1146A"/>
haereditatem meam, egressus sum de sinu tuo, et
veni. Si misericordem dicerem atque clementem et
ignoscentem malitiae, nullus ageret poenitentiam: si
crudelem, et tantum judicem [ <hi>Al.</hi> judicium] nuntiarem,
sciebam hoc tuae non esse naturae. In hoc ergo
ambiguo positus, malui fugere potius, quam aut
poenitentes lenitate decipere, aut de te praedicare
quod non eras. Tolle igitur, Domine, animam meam:
 quia melior mihi est mors, quam vita. Tolle animam
meam, quae tristis fuit usque ad mortem.
Tolle animam meam: In manus enim tuas commendo
spiritum meum <note>(Luc. XV)</note>, melior quippe
mihi est mors, quam vita. Vivens unam Israel
gentem salvare non potui: moriar, et mundus salvabitur.
Historia manifesta est, et super persona
<pb n="1146B"/>
prophetae sic potest intelligi, ut crebro jam diximus,
quod propterea <emph>424</emph> contristetur et mori velit, ne
conversa multitudine gentium, in aeternum pereat
Israel.
</p>
          </div3>
<div3>
            <head>
              <note>(Vers. 4.)</note> </head>
            <p>
 <hi>Et dixit Dominus: putasne bene irasceris
tu?</hi> LXX: <hi>Et dixit Dominus ad Jonam: Si vehementer
contristatus es tu?</hi> Verbum Hebraicum ARA LAC
( ), et <hi>iratus es tu,</hi> et <hi>contristatus es tu,</hi> transferri
potest: quod utrumque et prophetae, et Domini
personae convenit, quod vel iratus sit, ne videretur
apud Ninivitas fuisse mentitus, vel contristatus, intelligens
Israel esse periturum. Et rationabiliter non
ei dicit, male iratus es, vel contristatus es, ne videretur
reprehendere contristatum. Nec rursum, bene
iratus es, aut contristatus: ne suae sententiae contrairet;
<pb n="1146C"/>
sed interrogat ipsum, qui iratus est et contristatus,
ut vel causas irae respondeat, vel moeroris:
aut si ille tacuerit, verum Dei judicium ex ejus silentio
comprobetur.
</p>
          </div3>
<div3>
            <head>
              <note>(Vers. 5.)</note> </head>
            <p>
 <hi>Et egressus est Jonas de civitate, et sedit
contra orientem civitatis, et fecit sibimet umbraculum
ibi, et sedebat subter illud in umbra, donec videret
quid accideret civitati.</hi> LXX similiter. Primus Cain
fratricida, et homicida cruentum mundum germani
sanguine dedicans, aedificavit civitatem, et vocavit
eam ex nomine filii sui Enoch <note>(Genes. IV)</note>. Unde et
Osee propheta dicit, <hi>Deus ego et non homo, in medio
tui sanctus: et non ingrediar civitatem <note>(Osee XI, 9)</note>
            </hi>.
Domini enim, Psalmista dicente, sunt exitus mortis <note>(Ps. LXVII)</note>.
Quamobrem et una fugitivorum civitas
<pb n="1146D"/>
appellatur <hi>Ramoth</hi> ( ), quod interpretatur <hi>visio
mortis.</hi> Et recte quicumque fugitivus est, et propter
peccata non meretur habitare Jerusalem, habitat in
urbe mortis, et est trans fluentas Jordanis, qui <hi>descensus</hi> 
exprimitur. Egreditur ergo columba, vel dolens,
<pb n="1147A"/>
de istiusmodi civitate, et habitat contra Orientem,
unde sol oritur: et est ibi in tabernaculo suo,
ubi labentia quaeque tempora contemplatus, exspectat
quid supradictae eveniat civitati: antequam Ninive
salvaretur, et aresceret [ <hi>Al.</hi> accresceret] cucurbita:
antequam Christi Evangelium coruscaret;
et compleretur Zachariae prophetia: <hi>Ecce vir</hi> <emph>425</emph> <hi>Oriens nomen ejus 
 <note>(Zach. VI, 12)</note>
            </hi>, Jonas sub umbraculo
erat. Nec dum quippe veritas venerat, de qua
idem evangelista et apostolus loquitur. <hi>Deus veritas
est.</hi> Et eleganter additur <hi>Et fecit sibimet umbraculum
ibi <note>(I Joan. IV, 8)</note>
            </hi>, juxta Niniven. Sibimet fecit, nullus
enim de Ninivitis tunc temporis habitare poterat
cum propheta: et sedebat sub umbra, vel judicis
habitu, vel de sua majestate contractus, et accinctus
<pb n="1147B"/>
lumbos in fortitudine, ut non tota ad pedes, et ad
nos, qui deorsum sumus, vestimenta defluerent, sed
in se arctiori [ <hi>Al.</hi> altiori] baltheo contraherentur.
Porro quod dicit <hi>ut videret quid accideret civitati,</hi> solita
consuetudine utitur Scripturarum, ut humanos
Deo jungat affectus.
</p>
          </div3>
<div3>
            <head>
              <note>(Vers. 6.)</note> </head>
            <p>
 <hi>Et praeparavit Dominus Deus hederam,
et ascendit super caput Jonae, ut esset umbra super caput
ejus, et protegeret eum, laboraverat enim: et laetatus
est Jonas super hedera laetitia magna.</hi> LXX: <hi>Et
praecepit Dominus Deus cucurbitae, et ascendit super
caput Jonae, ut esset umbraculum super caput ejus, et
protegeret eum a suis malis: laetatusque est Jonas super
cucurbita gaudio magno.</hi> In hoc loco quidam
 Cantherius de antiquissimo genere Corneliorum,
<pb n="1147C"/>
sive (ut ipse jactat) de stirpe Asinii Pollionis, dudum
Romae dicitur me accusasse sacrilegii, quod pro
cucurbita, hederam transtulerim: timuit videlicet,
ne si pro cucurbitis hederae nascerentur, unde occulte
et tenebrose biberet, non haberet. Et revera
<pb n="1148A"/>
in ipsis cucurbitis vasculorum, quas vulgo Saucomarias
vocant, solent apostolorum imagines adumbrare:
e quibus et ille sibi non suum nomen assumpsit.
Quod si tam facile vocabula commutantur, ut
pro Corneliis seditiosis tribunis, Aemilii consules
appellentur, miror cur mihi non liceat hederam
transferre pro cucurbita. Sed veniamus ad seria.
Pro <hi>cucurbita,</hi> sive <hi>hedera</hi> in Hebraeo legimus CICEION
( ), quae etiam lingua Syra et Punica
 CICEIA dicitur. Est autem genus virgulti, vel arbusculae,
lata habens [ <hi>Al.</hi> habentis] folia in modum
pampini, et umbram densissimam, suo trunco se
sustinens, quae in Palaestina creberrime <emph>426</emph> nascitur,
et maxime in arenosis locis: mirumque in modum,
si sementem in terram jeceris, cito confota
<pb n="1148B"/>
consurgit in arborem, et intra paucos dies quam herbam
videras, arbusculam suspicis. Unde et nos eodem
tempore quo interpretabamur prophetas, voluimus
idipsum Hebraeae linguae nomen exprimere,
quia sermo Latinus hanc speciem arboris non habebat;
sed timuimus grammaticos, ne invenirent
licentiam commentandi: et vel bestias Indiae, vel
montes Boeotiae, aut istius modi quaedam portenta
confingerent, secutique sumus veteres translatores,
qui et ipsi hederam interpretati sunt, quae Graece appellatur <foreign xml:lang="greek">κισσὸς,</foreign>
 aliud enim quod dicerent, non habebant.
Discutiamus ergo historiam, et ante mysticos
intellectus, solam litteram ventilemus. Cucurbita et
hedera hujus naturae sunt, ut per terram reptent,
et absque furcis vel adminiculis, quibus innituntur,
<pb n="1148C"/>
altiora non appetant. Quomodo igitur, ignorante
propheta, cucurbita in una nocte consurgens umbraculum
praebuit, quae naturam non habet sine pergulis
[ <hi>Al.</hi> perculis] et calamis vel hastilibus in sublime consurgere? <hi>Ciceion</hi> 
 autem cum in ortu subito miraculum
<pb n="1149A"/>
praebuerit, et potentiam ostenderit Dei in
protectione virentis umbraculi, et naturam suam
secuta est. Ad personam vero Domini Salvatoris,
ne penitus propter <foreign xml:lang="greek">φιλοκολύκηνθον,</foreign> cucurbitam
relinquamus, sic referri potest, ut illud commemoremus
Isaiae: <hi>Relinquetur filia Sion sicut tabernaculum
in vinea, et velut casula in cucumerario, quasi civitas
quae expugnatur <note>(Isai. VIII)</note>
            </hi>. Et dicamus quia in
alio Scripturae loco cucurbitam non invenimus, quod
ubi cucumis nascitur, ibi nasci soleat et cucurbita.
Et Israel huic generi comparatum, quod quondam
protexerit Jonam sub umbra sua conversionem
gentium praestolantem, et non parvam laetitiam tribuerit
ei faciens umbraculum et tabernaculum, potius
quam domum, habens tectorum imaginem, domorum
<pb n="1149B"/>
non habens fundamenta. Porro CICEION nostra
arbuscula modica, cito consurgens, <emph>427</emph> et cito
arescens ordine et vita [ <hi>Al.</hi> via] comparabitur
Israeli, radices parvas mittenti in terram, et conanti
quidem in excelsa sustolli; sed altitudinem
cedrorum Dei et abietum non aequanti. Quod mihi
videntur et locustae significare, quibus vescebatur
Joannes, qui dicit sub typo Israelis: <hi>Illum oportet
crescere, me autem minui <note>(Joan. III, 30)</note>
            </hi>: animal parvum,
infirmas habens alas, de terra quidem consurgens,
sed altius non valens avolare, ut plus sit quam
reptile, et tamen avibus non aequetur.
</p>
          </div3>
<div3>
            <head>
              <note>(Vers. 7 et 8.)</note> </head>
            <p>
 <hi>Et paravit Dominus vermem ascensione
diluculi in crastinum, et percussit hederam, et
exaruit: et cum ortus fuisset sol, praecepit Dominus
<pb n="1149C"/>
vento calido et urenti; et percussit sol super caput Jonae,
et aestuabat: et petiit animae suae ut moreretur,
et dixit: Melius est mihi mori, quam vivere.</hi> LXX: <hi>Et praecepit Deus vermi mane in crastinum, et percussit
cucurbitam, et arefacta est: statimque ut ortus
est sol, praecepit Dominus spiritui ardoris urenti, et
percussit sol super caput Jonae, et angustiatus est, et
taeduit eum animae suae, et dixit: Melius est mihi mori,
quam vivere.</hi> 
 Antequam oriretur sol justitiae, virens
erat umbraculum, et non arebat Israel: postquam
ille surrexit, et tenebrae Niniviticae ejus luce discussae
sunt, paratus vermis in crastinum ascensione
diluculi (de quo vicesimus primus psalmus inscribitur: <hi>Pro assumptione matutina;</hi> 
 et qui absque
ullo semine de terra oritur, et dicit: <hi>Ego sum vermis
<pb n="1149D"/>
et non homo <note>(Ps. XXI, 7)</note>
            </hi> percussit umbraculum,
quod desertum auxilio Dei omnem virorem perdidit.
Praecepitque Dominus vento calido et urenti,
de quo prophetatur in Osee: <hi>Adducet urentem ventum
Dominus de deserto ascendentem, et siccabit venas
ejus, et desolabit fontem ejus <note>(Osee XIII, 15)</note>
            </hi>. Et
aestuare coepit Jonas, et iterum velle mori in baptismate
cum Israele, ut in lavacro recipiat humorem,
quem in negatione perdiderat. Unde et Petrus arentibus
<pb n="1150A"/>
loquitur Judaeis: <hi>Poenitentiam agite, et baptizetur
unusquisque vestrum in nomine Jesu Christi in remissionem
peccatorum vestrorum, et accipietis donum
Spiritus sancti <note>(Act. II, 38)</note>
            </hi>. Sunt qui vermem et
urentem ventum, Romanos intelligant duces, qui
post resurrectionem Christi, Israel penitus deleverunt.
</p>
            <p> <emph>428</emph> <note>(Vers. 9.)</note> <hi>Et dixit Dominus ad Jonam: Putasne
bene irasceris tu super hederam? Et dixit: bene irascor
ego usque ad mortem.</hi> LXX: <hi>Et dixit Dominus
Deus ad Jonam, valde contristaris tu super cucurbita?
Et ait: valde contristor ego usque ad mortem.</hi> 
Supra Ninivitis agentibus poenitentiam et gentium
urbe salvata, interrogatus idipsum propheta: <hi>Putasne
bene irasceris tu?</hi> nihil respondit, sed interrogationem
<pb n="1150B"/>
Dei silentio comprobavit, sciens enim clementem
esse Deum, et misericordem, et patientem,
et multae miserationis, et ignoscentem malitiis, super
salute gentium non dolebat: hic autem postquam
siccata [ <hi>Al.</hi> insiccata] cucurbita aruit Israel,
et cum distinctione interrogatus: <hi>Bene irasceris tu
super hedera?</hi> confidenter respondit et dicit: <hi>Bene
irascor ego,</hi> vel <hi>contristor usque ad mortem:</hi> non
enim sic volui salvare alios, ut perirent alii, non
sic alienos lucrifacere, ut meos perderem. Et revera
usque ad praesentem diem Christus plangit
Israel: et Jerusalem plangit usque ad mortem, non
suam, sed Judaeorum, ut moriantur negantes, et
resurgant Dei Filium confitentes.
</p>
          </div3>
<div3>
            <head>
              <note>(Vers. 10 et 11.)</note> </head>
            <p>
 <hi>Et dixit Dominus: Tu doles super
<pb n="1150C"/>
hedera, in qua non laborasti: neque fecisti ut
cresceret: quae sub una nocte nata est, et sub una
nocte periit: et ego non parcam Ninive civitati magnae,
in qua sunt plusquam centum viginti millia hominum,
qui nesciunt quid sit inter dextram et sinistram
suam, et jumenta multa?</hi> LXX: <hi>Et dixit Dominus:
Tu pepercisti super cucurbita, pro qua non
laborasti, neque nutristi eam, quae nata est in nocte,
et in nocte periit: ego autem non parcam Ninivae civitati
magnae, in qua habitant plusquam duodecim myriades</hi> 
[Al. <hi>millia] virorum qui ignorant dexteram et
sinistram suam, et pecora multa?</hi> Nimiae difficultatis
est exponere quomodo juxta tropologiam dicatur ad
Filium: <hi>tu doles super hedera, in qua non laborasti,
neque fecisti ut cresceret,</hi> cum omnia per ipsum facta
<pb n="1150D"/>
sint, et sine ipso factum est nihil <note>(Joan. I, 3)</note>.
Unde quidam locum istum interpretans, ut imminentem
solveret quaestionem, incurrit blasphemiam.
Assumens enim illud de Evangelio: <hi>Quid
me dicis bonum? Nemo bonus est nisi unus Deus <note>(Marc. X, 18)</note>
            </hi>,
Patrem interpretatus est bonum. <emph>429</emph> 
 Filium vero ad comparationem ejus qui perfecte
et vere bonus sit, in minori gradu positum. Et non
consideravit haec dicens, quod in Marcionis potius
<pb n="1151A"/>
incurrerit haeresim (qui alterum Deum tantum bonum,
alterum infert judicem et conditorem) quam
Arii, qui cum majorem Patrem et minorem Filium
praedicet: tamen Filium non negat conditorem. Ergo
cum venia audienda sunt, quae dicturi sumus, et conatus
nostri favore potius et orationibus adjuvandi,
quam spernendi aure malevola, quia carpere et
detrahere vel imperiti possunt; doctorum autem est,
et qui laborantium novere sudorem, vel lassis manum
porrigere, vel errantibus iter ostendere. Dominus
noster atque Salvator non ita laboravit in Israel,
quomodo laboravit in gentium populo. Denique Israel
loquitur confidenter: <hi>Ecce tot annis servio tibi,
et numquam mandatum tuum praeterivi, et numquam
dedisti mihi haedum, ut cum amicis meis epularer: sed
<pb n="1151B"/>
postquam filius tuus hic qui devoravit substantiam
suam cum meretricibus, venit, occidisti illi vitulum
saginatum <note>(Luc. XV)</note>
            </hi>: nec tamen confutatur a patre,
sed clementer ei dicitur: <hi>Fili, tu semper mecum
es, et omnia mea tua sunt: epulari et gaudere te oportebat,
quia hic frater tuus mortuus erat, et revixit:
perierat, et inventus est.</hi> Pro gentium populo immolatus
est vitulus saginatus, et pretiosus sanguis
effusus, de quo Paulus ad Hebraeos plenissime
disputat <note>(Hebr. X)</note>. Et David in psalmo: <hi>Frater,</hi> 
inquit, <hi>non redimit, redimet homo <note>(Ps. XLVIII, 8)</note>
            </hi>. <emph>430</emph> 
 Decrevit Christus, ut ille cresceret: iste mortuus
est, ut ille viveret: hic descendit ad inferos, ut
<pb n="1152A"/>
ille coelos ascenderet. In Israel vero nullus tantus labor
fuit. Unde et invidet juniori fratri, quod post substantiam
cum meretricibus lenonibusque prodactam,
recipiat annulum et stolam, et polleat pristina dignitate.
Quod autem ait, quae sub una nocte nata est,
significat tempus ante adventum Christi, qui mundi
lumen fuit, de quo dicitur: <hi>Nox praecessit, dies autem
appropinquavit <note>(Rom. XIII, 12)</note>
            </hi>. Et una nocte periit,
quando occubuit eis sol justitiae, et Dei perdidere
sermonem. Civitas vero Ninive magna atque pulcherrima,
praefigurat Ecclesiam, in qua major est numerus
quam decem <note>( <hi>Al.</hi> duodecim)</note> tribuum Israel:
quod et fragmenta in solitudine significant duodecim
cophinorum <note>(Marc. VI)</note>. Ignorant autem quid sit inter
dextram et sinistram, vel propter innocentiam et
<pb n="1152B"/>
simplicitatem, ut lactentem monstret aetatem, et relinquat
intellectui, quantus sit numerus aetatis alterius,
cum tantus sit parvulorum. Vel certe (quia
magna erat urbs, et in domo magna non solum
vasa sunt aurea et argentea, sed et lignea et fictilia <note>(II Tim. II)</note> 
) erat in ea plurima multitudo, quae
ignorabat ante actam poenitentiam quid esset inter
bonum et malum, inter dextram et sinistram.
Sed et jumenta multa: multus est enim Ninive numerus
jumentorum et irrationabilium hominum, qui comparantur
jumentis insipientibus, et assimilantur eis <note>(Ps. XLVIII)</note>.
</p>
          </div3>
</div2>
      </div1>
</body>
  </text>
</TEI>