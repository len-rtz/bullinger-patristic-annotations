<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Epistolae</title>
              <author ref="http://viaf.org/viaf/95147024">Hieronymus Stridonensis<date>340-420</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 22</title>
           <idno>HieStr.Episto32</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	



<div1>
        <head>PRIMA CLASSIS. COMPLECTENS EPISTOLAS POTISSIMUM E CALCIDIS EREMO SCRIPTAS AB ANNO CHRISTI 370 AD 380.</head>
        <head>EPISTOLA I. AD INNOCENTIUM DE MULIERE SEPTIES PERCUSSA.</head>

<pb n="0325"/>
<p> <hi>Hieronymus Innocentii precibus historiam cujusdam
miraculi refert; quod Vercellis in Liguria sua aetate
acciderat. Quaedam mulier a viro adulterii falso accusata,
atque una delatus juvenis tormentis ad eliciendam
<pb n="0326"/>
veritatem cruciantur. Hic impatiens confitetur
quod non admiserat, ista constanter negans, nulla
vi ad confessionem non admissi sceleris adduci potest.
Ducitur uterque ad supplicium, et juvenis quidem
occiditur, mulier vero saepius icta mori non potest.
Demum cum videretur necem occubuisse, sublatum
cadaver revivit, et cum denuo ad supplicium requireretur,
Evagrius ei ab Imperatore veniam suis precibus
impetrat.</hi> </p>
<p>Saepe <emph>1</emph> a me, Innocenti carissime, postulasti, ut
<pb n="0327"/>
de ejus rei miraculo, quae nostra aetate acciderat, non
tacerem. Cumque ego id verecunde et vere, ut nunc
experior, negarem, meque assequi posse diffiderem;
sive quia omnis sermo humanus <emph>2</emph> inferior est
laude coelesti: sive quia otium quasi quaedam ingenii
rubigo, parvulam licet facultatem pristini siccasset
eloquii: tu e contrario asserebas, in divinis rebus
non possibilitatem inspici debere, sed animum; neque
posse eum verba deficere, qui credidisset in Verbum.</p>
<div3>
          <head>2.</head>
          <p>
 Quid igitur faciam? quod implere non possum,
negare non audeo. Super onerariam navem rudis
vector imponor. Et <emph>3</emph> homo, qui necdum scalmum
in lacu rexi, Euxini maris credor fragoribus.
Nunc mihi evanescentibus terris, <hi>coelum undique et undique
pontus <note>(Aeneid. lib. V)</note>
          </hi>: nunc unda tenebris inhorrescit,
et caeca nocte nimborum spumei fluctus canescunt.
Hortaris, ut tumida malo vela suspendam,
rudentes explicem, clavum regam. Pareo jam jubenti,
et quia caritas omnia potest, Spiritu Sancto cursum
prosequente confidam, habiturus in utraque parte
solatium; si me ad optatos portus aestus impulerit,
gubernator putabor infirmior; si inter asperos
orationis anfractus impolitus sermo substiterit, facultatem
forsitan quaeras, voluntatem certe flagitare
non poteris.</p>
        </div3>
<div3>
          <head>3.</head>
          <p>
 <hi>Vercellae Ligurum civitas.</hi> --Igitur Vercellae
Ligurum civitas haud procul a radicibus Alpium sita,
olim potens, nunc raro est habitatore semiruta. Hanc
quum ex more Consularis inviseret, oblatam sibi
quamdam mulierculam una cum adultero (nam hoc
crimen maritus impegerat) poenali carceris horrore
circumdedit. Neque multo post, quum lividas carnes
ungula cruenta pulsaret, et sulcatis lateribus dolor
quaereret veritatem, infelicissimus juvenis volens
compendio mortis longos cruciatus vitare, dum in
suum mentitur sanguinem, accusavit alienum; solusque
omnium miser, merito visus est percuti, quia
non reliquit innoxiae, unde posset negare. At vero
mulier sexu infirmior, virtute fortior, quum eculeus
corpus extenderet, et sordidas foetore carceris manus
post tergum vincula cohiberent, oculis, quos tantum
tortor alligare non poterat, suspexit ad coelum, et
evolutis per ora lacrymis: Tu, inquit, testis es, Domine
Jesu, cui occultum nihil est, qui es scrutator
renum et cordis, non ideo me negare velle, ne
<pb n="0328"/>
peream, sed ideo mentiri nolle, ne peccem. At tu
miserrime homo, si interire festinas, cur duos interimis
innocentes? Equidem et ipsa cupio mori, cupio
invisum [Mss. <hi>infirmum</hi> ] hoc corpus exuere, sed non
quasi adultera. Praesto jugulum, micantem intrepida
excipio <emph>4</emph> mucronem, innocentiam tamen [Mss. <hi>tantum</hi> 
] mecum leram. Non moritur, quisquis sic victurus
occiditur.</p>
        </div3>
<div3>
          <head>4.</head>
          <p>
 Igitur Consularis pastis cruore luminibus, ut
fera, quae gustatum semel sanguinem semper sitit,
duplicari tormenta jubet, et saevum dentibus frendens,
similem carnifici minitatus est poenam, nisi
confiteretur sexus infirmior, quod non potuerat robur
virile reticere.</p>
        </div3>
<div3>
          <head>5.</head>
          <p>
 Succure, Domine Jesu: ad unum hominem
tuum quam plura sunt inventa supplicia. Crines ligantur
ad stipitem, et toto corpore ad eculeum fortius
alligato, vicinus pedibus ignis apponitur, utrumque
latus carnifex fodit, nec papillis dantur induciae:
immota mulier manet, et a dolore corporis, spiritu
superato, dum conscientiae bono fruitur, vetuit circa
se saevire tormenta. Judex crudelis, quasi superatus
attollitur: illa Deum deprecatur; solvuntur membra
compagibus: illa oculos ad coelum tendit; quasi de
communi scelere alius confitetur: illa pro confitente
negat, et periclitans ipsa, alium vindicat periclitantem.</p>
        </div3>
<div3>
          <head>6.</head>
          <p>
 Una interim vox est: Caede, ure, lacera, non
feci. Si dictis tollitur fides, veniet dies, quae hoc crimen
diligenter disentiat, habeo [al. <hi>habebo</hi> ] judicem
 meum. Jam lassus tortor suspirabat in gemitum,
nec erat novo vulneri locus. Jam victa saevitia,
corpus quod laniarat, horrebat. Extemplo ira
excitus Consularis: quid miramini, inquit, circumstantes,
si torqueri mulier mavult, quam perire?
Adulterium certe sine duobus committi non potest
[al. <hi>potuit</hi> ], et esse credibilius reor, noxiam ream
negare de scelere, quam innocentem juvenem confiteri.</p>
        </div3>
<div3>
          <head>7.</head>
          <p>
 Pari igitur prolata in utrumque sententia, damnatos
carnifex trahit. Totus ad spectaculum populus
effunditur, ut prorsus quasi migrare civitas putaretur;
stipatis proruens portis turba densatur. Et
quidem miserrimi juvenis ad primum statim ictum
amputatur gladio caput, truncumque in suo sanguine
volutatur cadaver. Postquam vero <emph>5</emph> ad feminam
ventum est, et flexis in terram poplitibus, super trementem
cervicem micans elevatus est gladius, et
exertam carnifex dexteram totis viribus concitavit
ad primum corporis tactum stetit mucro lethalis, et
leviter perstringens cutem, rasurae modicae sanguinem
<pb n="0329"/>
aspersit. Imbellem manum percursor expavit,
et victam dexteram gladio marcescente miratus, in
secundos impetus torquet. Languidus rursus in feminam
mucro delabitur, et quasi ferrum eam timeret
attingere, circa cervicem torpet innoxium. Itaque
furens et anhelans lictor, paludamento in cervicem
retorto, dum totas expendit [al. <hi>expedit et expetit</hi> ]
vires, fibulam quae chlamydis mordebat oras, in humum
excussit, ignarusque rei, ensem librabat in vulnus.
En tibi, ait mulier, ex humero aurum ruit, collige
multo quaesitum labore, ne pereat.</p>
        </div3>
<div3>
          <head>8.</head>
          <p>
 Proh, rogo, quae est ista securitas? Impendentem
non timet mortem, laetatur percussa; carnifex
pallet; oculi gladium non videntes, tantum fibulam
vident; et ne parum esset, quod non formidabat inreritum
praestat beneficium saevienti. Jam igitur et
tertium ictum sacramentum frustraverat Trinitatis.
Jam spiculator exterritus et non credens ferro, mucronem
aptabat in jugulum, ut qui secare non poterat,
saltem premente manu, corpori conderetur. O
omnibus res inaudita saeculis! Ad capulum gladius
reflectitur, et velut dominum suum victus aspiciens,
confessus est se ferire non posse.</p>
        </div3>
<div3>
          <head>9.</head>
          <p>
 Huc huc mihi trium exempla puerorum, qui inter
frigidos flammarum globos hymnos edidere pro
fletibus <note>(Dan. 3)</note>: circa quorum saraballa, sanctamque
caesariem innoxium lusit incendium. Huc
beati Danielis revocetur historia, juxta quem adulantibus
caudis, <emph>6</emph> praedam suam leonum ora timuerunt.
Nunc Susanna nobilis fide, omnium subeat
mentibus, quae iniquo damnata judicio, Spiritu Sancto
puerum replente, salvata est. Ecce non dispar in
utraque misericordia Domini. Illa liberata per judicem,
ne iret ad gladium: haec a judice damnata,
absoluta per gladium est.</p>
        </div3>
<div3>
          <head>10.</head>
          <p>
 Tandem ergo ad feminam vindicandam populus
armatur. Omnis aetas, omnis sexus carnificem
fugat, et coetu in circulum coeunte exclamat. Non
credit pene unusquisque quod videt. Turbatur tali
<pb n="0330"/>
nuncio urbs propinqua; et tota lictorum caterva glomeratur.
E quibus medius, ad quem damnatorum
cura pertinebat, erumpens, et <hi>Canitiem immundam
perfuso pulvere turpans <note>(Aeneid. lib. XII)</note>
          </hi>: Quin
meum, inquit, o cives, petitis caput? me illi vicarium
datis? Si estis misericordes, si clementes estis, si
vultis servare damnatam; innocens certe perire non
debeo. Quo fletu vulgi concussus est animus, moetusque
se per omnes torpor insinuat, et mirum in modum
voluntate mutata, quum pietatis fuisset, quod
ante defenderant, pietatis visum est genus, ut paterentur
occidi.</p>
        </div3>
<div3>
          <head>11.</head>
          <p>
 Novus igitur ensis, novus percussor apponitur.
Stat victima, Christo tantum favente munita. Semel
percussa concutitur, iterum repetita quassatur, tertio
vulnerata prosternitur. O divinae potentiae sublimanda
majestas! quae prius fuerat quarto percussa, nec
laesa, ideo post paululum visa est mori, ne pro ea
periret innoxius.</p>
        </div3>
<div3>
          <head>12.</head>
          <p>
 <hi>Clericorum officium in sepeliendis cadaveribus.</hi> --Clerici,
 quibus id officii erat, cruentum linteo cadaver
obvolvunt, et fossam humum lapidibus construentes,
ex more tumulum parant. Festinato sol cursu
occasum petit, et misericordia <emph>7</emph> Domini, celeriore
 cursu naturae nox advenit. Subito feminae
palpitat pectus, et oculis quaerentibus lumen, corpus
animatur ad vitam: jam spirat [al. <hi>suspirat</hi> ], jam videt,
jam sublevatur, et loquitur. Jam in illam potest
vocem erumpere: <hi>Dominus auxiliator meus, non timebo
quid faciat mihi homo <note>(Psal. 117)</note>
          </hi>.</p>
        </div3>
<div3>
          <head>13.</head>
          <p>
 Anus interim quaedam, quae Ecclesiae sustentabatur
opibus, debitum coelo spiritum reddidit, et quasi de
industria ordine currente rerum, vicarium tumulo
corpus operitur. Dubia adhuc luce, in lictore diabolus
occurrit, quaerit cadaver occisae, sepulcrum sibi monstrari
petit: vivere putat, quam mori potuisse miratur.
Recens a Clericis cespes ostenditur, et dudum
superjecta humus cum his vocibus ingeritur flagitanti.
Erue scilicet ossa jam condita. Infer novum sepulcro
bellum; et si hoc parum est, avibus ferisque lanianda
membra discerpe. Septies percussa debet aliquid plus
morte perpeti.</p>
        </div3>
<div3>
          <head>14.</head>
          <p>
 Tali ergo invidia carnifice confuso, clam domi
mulier refocillatur. Et ne forte creber medici ad Ecclesiam
commeatus suspicionis panderet viam, cum
quibusdam virginibus ad secretiorem villulam secto
crine transmittitur. Ibi paulatim virili habitu, veste
mutata, in cicatricem vulnus obducitur. Et, o vere
Jus summum, summa malitia! post tanta miracula
adhuc saeviunt leges.</p>
        </div3>
<div3>
          <head>15.</head>
          <p>
 En quo me gestorum ordo protraxit. Jam enim
<pb n="0331"/>
ad Evagrii nostri nomen advenimus. Cujus ego
pro Christo laborem, si arbitrer a me dici posse, non
sapiam; si penitus tacere velim, voce in gaudium
erumpente, non possim. Quis enim valeat digno canere
praeconio, Auxentium Mediolani incubantem,
hujus excubiis sepultum pene ante quam mortuum?
Romanum Episcopum ( <hi>Damasum</hi> ) jam pene factionis
laqueis irretitum et vicisse adversarios, et non
nocuisse superatis? <hi>Verum haec ipse equidem spatiis
exclusus iniquis. Praetereo, atque aliis</hi> <emph>8</emph> <hi>post me
memoranda reliquo <note>(Georgic. lib. IV)</note>
          </hi>. Praesentis tantum
rei fine contentus sum. Imperatorem ( <hi>Valentinianum</hi> )
de industria adit, precibus fatigat, merito lenit,
sollicitudine promeretur; ut redditam vitae, redderet
libertati.
</p>
        </div3>
      </div1>

<div1>
        <head>EPISTOLA II. AD THEODOSIUM ET CAETEROS ANACHORETAS.</head>
<p> <hi>Theodosium, ac caeteros sub eo Anachoretas rogat, ut
suis precibus a deo impetrent, ut abdicato penitus
Saeculo, vivere in Deserto velit, ac possit.</hi> </p>
<p>Quam vellem nunc vestro interesse conventui: et
admirandum consortium, licet isti oculi non mereantur
aspicere, tota cum exultatione complecti. Spectarem
desertum omni amoenius civitate. Viderem
desolata ab accolis loca, quasi ad quoddam paradisi
instar, Sanctorum coetibus obsideri. Verum quia hoc
mea fecere delicta, ne consortio beatorum insereretur
obsessum omni crimine caput: idcirco obsecro
(quia vos impetrare posse non ambigo) ut me ex istius
tenebris saeculi vestro liberetis oratu. Et ut ante
dixeram praesens, et nunc per litteras votum indicare
non cesso, quod mens mea omni ad id studium cupiditate
rapiatur. Nunc vestrum est, ut voluntatem sequatur
effectus. Meum est, ut velim, obsecrationum
vestrarum est, ut velim, et possim. Ego ita sum,
quasi a cuncto grege morbida aberrans ovis. Quod
nisi me bonus Pastor ad sua stabula humeris impositum
reportarit <note>(Luc. 15)</note>, lababunt gressus, et in
ipso conamine [al. <hi>certamine</hi> ] vestigia concident assurgentis.
Ego sum ille prodigus filius, qui omni,
quam mihi pater crediderat, portione profusa, necdum
<pb n="0332"/>
me ad genitoris genua submisi: necdum coepi
prioris a me luxuriae blandimenta depellere. Et quia
paululum non tam desivi a vitiis, quam coepi velle
desinere, nunc me novis diabolus ligat retibus: nunc
nova impedimenta <emph>9</emph> proponens, <hi>maria undique
circumdat, et undique pontum <note>(Aeneid. lib. V)</note>
          </hi>: nunc
in medio constitutus elemento, nec regredi volo,
nec progredi possum. Superest ut oratu vestro Sancti
Spiritus aura me provehat, et ad portum optati littoris
prosequatur.
</p>
      </div1>

<div1>
        <head>EPISTOLA III. AD RUFFINUM MONACHUM.</head>
<p divs_removed="true"> <hi>Ruffinum Aquileiensem, quem in Aegyptum concessisse
audierat, videre, et alloqui vehementer optat, eumque
de suo statu, deque Bonosi sodalis carissimi, qui
in insulam quamdam poenitentiae peragendae causa
secesserat, certiorem reddit. Denique ut in mutua caritate
perseveret, deprecatur.</hi> 

        </p>
        <div3 moved_from_p="true">
            <head>1.</head>
          <p>
 Plus Deum tribuere quam rogatur, et ea saepe concedere,
quae nec oculus vidit, nec auris audivit, nec
in cor hominis ascenderunt <note>(1. Cor. 2)</note>, licet ex sacrorum
 mysterio voluminum ante cognoverim; tamen
in causa propria nunc probavi, Ruffine carissime.
Ego enim qui audacia satis vota credebam,
si vicissitudine litterarum imaginem nobis praesentiae
mentiremur, audio te Aegypti secreta penetrare, Monachorum
invisere choros, et coelestem in terris circumire
familiam. O si nunc mihi Dominus Jesus
Christus, vel Philippi ad Eunuchum <note>(Act. 2)</note>, vel
Abacuc ad Danielem <note>(Dan. 14)</note> translationem repente
concederet, quam ego nunc tua arctis stringerem
colla complexibus, quam illud os, quod mecum vel
erravit aliquando, vel sapuit, impressis figerem
labiis? Verum quia non tam te sic ad me venire,
quam ego ad te sic ire non mereor; et invalidum,
etiam quum sanum est, corpusculum crebri fregere
morbi, has mei vicarias, et tibi obvias mitto, quae te
copula amoris innexum, ad me usque perducant.</p>
        </div3>
<div3>
          <head>2.</head>
          <p>
 Prima inopinati guadii ab Heliodoro fratre mihi est
nuntiata felicitas. <emph>10</emph> Non credebam certum, quod
certum esse cupiebam, praesertim quum et ille ab alio
se audisse diceret, et rei novitas fidem sermonis auferret.
Rursum suspensa vota, nutantemque mentem
<pb n="0333"/>
quidam Alexandrinus Monachus, qui ad Aegyptios
Confessores, et voluntate jam Martyres, pio plebis
jam dudum fuerat transmissus obsequio, manifestus
ad credulitatem nuntii auctor impulerat. Fateor et in
hoc meam labasse sententiam. Nam cum et patriam
tuam ignoraret, et nomen, in eo tamen [al. <hi>tantum</hi> ]
plus videbatur afferre, quod eadem asserebat, quae
jam alius indicaverat. Tandem plenum veritatis pondus
erupit: Ruffinum enim Nitriae esse, et ad beatum
perrexisse Macarium, crebra commeantium multitudo
referebat. Hic vero tota credulitatis frena
laxavi, et tunc vere aegrotum esse me dolui. Et nisi
me attenuati corporis vires quadam compede praepedissent,
nec mediae fervor aestatis, nec navigantibus
semper incertum mare, pia festinatione gradienti
valuisset obsistere. Credas mihi, frater, non sic
tempestate jactatus portum nauta prospectat: non
sic sitientia imbres arva desiderant: nec sic curvo
assidens littori anxia filium mater exspectat.</p>
        </div3>
<div3>
          <head>3.</head>
          <p>
 Postquam me a tuo latere subitus turbo convulsit:
postquam glutino caritatis haerentem impia
distraxit avulsio; <hi>Tunc mihi caeruleus supra caput
astitit imber: tunc maria undique, et undique coelum <note>(Aeneid. lib. III)</note>
          </hi>.
Tandem in incerto peregrinationis
erranti, cum me Thracia, Pontus, atque Bithynia,
totumque Galatiae et Cappadociae iter, et fervido Cilicum
terra fregisset aestu, Syria mihi velut fidissimus
naufrago portus occurrit. Ubi ego quidquid morborum
esse poterat expertus, ex duobus oculis unum
perdidi, Innocentium enim, partem animae meae,
repentinus febrium ardor abstraxit. Nunc uno et
toto mihi lumine Evagrio nostro fruor, cui ego
semper infirmus ad laborem cumulus accessi. <emph>11</emph> 
Erat nobiscum et Hylas sanctae Melanii famulus, qui
puritate morum, maculam servitutis abluerat: et hic
necdum obductam rescidit cicatricem. Verum quia de
dormientibus contristari Apostoli voce prohibemur,
et nimia vis moeroris laeto superveniente nuntio
temperata est, indicamus haec tibi, ut si nescis,
discas; si ante cognovisti, pariter gaudeamus.</p>
        </div3>
<div3>
          <head>4.</head>
          <p>
 <hi>Bono si laudes, et ejus solitudo.</hi> --Bonosus tuus, imo
ut verius dicam, noster, scalam praesagatam meus, et,
Jacob somniante jam scandit: portat crucem suam, nec
de crastino cogitat, nec post tergum respicit. Seminat
in lacrymis, ut in gaudio metat. Et sacramento Moysi,
serpentem in eremo suspendit <note>(Num. 21. 9)</note>. Cedant
huic veritati, tam Graeco quam Romano stylo, mendaciis
ficta miracula. Ecce puer honestis saeculi nobiscum
<pb n="0334"/>
artibus institutus, cui opes affatim, dignitas
 apprime inter aequales erat, contemptu matre,
sororibus, et carissimo sibi germano, insulam pelago
circumsonante naufragam, cui asperae cautes et nuda
saxa et solitudo terrori est, quasi quidam novus paradisi
colonus insedit. Nullus ibi agricolarum, nullus
Monachorum ne parvulus quidem, quem nosti, Onesimus,
quo velut fratre in osculo fruebatur, in tanta
vastitate adhaeret lateri [al. <hi>alteri</hi> ] comes. Solus ibi,
imo jam Christo comitante non solus, videt gloriam
Dei, quam etiam Apostoli, nisi in deserto non viderant.
Non quidem conspicit turritas urbes; sed in
novae civitatis censu dedit nomen suum. Horrent
sacco membra deformi [al. <hi>deformia</hi> ]; sed sic melius
obviam Christo rapietur in nubibus. Nulla curiporum
amoenitate perfruitur; sed de latere Domini aquam
vitae bibit. Propone haec tibi ante oculos, amice
dulcissime, et in praesentiam rei totus animo ac
mente convertere. Tunc poteris laudare victoriam,
cum laborem praeliantis agnoveris. Totam circa insulam
fremit insanum mare, et sinuosis montium
illisum scopulis aequor reclamat. Nullo terra gramine
viret, nullis <emph>12</emph> vernans campus densatur umbraculis.
Abruptae rupes, quasi quemdam horrore [al. <hi>horroris</hi> ]
carcerem claudunt. Ille securus, intrepidus, et
totus de Apostolo armatus <note>(Ephes. 6. 16)</note>, nunc Deum
audit, dum divina relegit, nunc cum Deo loquitur,
cum Dominum rogat: et fortasse ad exemplum
Joannis <note>(Apoc. 1. 9)</note> aliquid videt, dum in insula
commoratur.</p>
        </div3>
<div3>
          <head>5.</head>
          <p>
 Quas nunc diabolum nectere credis tricas? quas
parare arbitraris insidias? Forsan antiquae fraudis
memor, famem suadere tentabit. Sed jam illi responsum
est: <hi>Non in solo pane vivit homo <note>(Matth. 4)</note>
          </hi>,
Opes forsitan gloriamque proponet. Sed dicetur illi: <hi>Qui cupiunt divites fieri, incidunt in muscipulam, et
tentationes 
 <note>(1. Tim. 6)</note>
          </hi>. Et <hi>Mihi gloriatio omnis in
Christo est <note>(Gal. 6)</note>
          </hi>. Fessa membra jejuniis, morbo
gravante concutiet; sed Apostoli repercutietur eloquio: <hi>Quando enim infirmor, tunc fortior sum 
 <note>(2.
Cor. 12)</note>
          </hi>. Et <hi>virtus in infirmitate perficitur (Ibidem)</hi>.
Minabitur mortem; sed audiet: <hi>Cupio dissolvi, et esse
cum Christo <note>(Philipp. 1)</note>
          </hi>. Ignita jacula vibrabit, sed
excipientur [al. <hi>excutientur</hi> ] scuto fidei. Et ne multa replicem <note>(Ephes. 6)</note>:
impugnabit Satanas, sed tutabitur
Christus. Gratia tibi, Domine Jesu, quod in die
tua habeo, qui pro me te possit rogare. Scis ipse
(tibi enim patent pectora singulorum, qui cordis
arcana rimaris, qui tantae bestiae alvo inclusum Prophetam
in profundo vides) ut ego, et ille pariter a
tenera infantia ad florentem usque adoleverimus
aetatem, ut iidem nos nutricum sinus, iidem amplexus
foverint bajulorum: et cum post Romana
studia ad Rheni semibarbaras ripas, eodem cibo, pari
frueremur hospitio, ut ego primus coeperim velle te
colere. Momento quaeso hunc bellatorem tuum mecum
<pb n="0335"/>
quondam fuisse tyronem. Habeo promissum majestatis
tuae, <hi>Qui docuerit, et non fecerit, minimus vocabitur
in regno coelorum <note>(Matth. 5)</note>
          </hi>. Fruatur ille
virtutis corona, et ob quotidiana martyria stolatus
agnum sequatur <note>(Apoc. 14)</note>: <hi>Multae enim sunt mansiones
apud Patrem <note>(Joan. 14)</note>
          </hi>. Et <hi>Stella ab stella differt
in claritate <note>(1. Cor. 15)</note>
          </hi>. Mihi concede, ut inter
Sanctorum calcanea <emph>13</emph> caput possim levare: ut
cum ego voluerim, ille perfecerit, mihi ignoscas,
quia implere non potui, illi tribuas praemium quod
meretur. Plura fortasse quam Epistolae brevitas patiebatur,
longo sermone protraxerim, quod mihi
semper accidere consuevit, quando aliquid de Bonosi
nostri laude dicendum est.</p>
        </div3>
<div3>
          <head>6.</head>
          <p>
 Sed ut ad illud redeam, unde discesseram, obsecro
te, ne amicum, qui diu quaeritur, vix invenitur,
difficile servatur, pariter cum oculis mens amittat.
 Fulgeat cuilibet auro; et pompaticis ferculis corusca
ex sarcinis metalla radient. Caritas non potest
comparari. Dilectio pretium non habet. Amicitia
quae desinere potest, vera nunquam fuit. Vale in
Christo.
</p>
        </div3>
      </div1>

<div1>
        <head>EPISTOLA IV. AD FLORENTIUM.</head>
<p divs_removed="true"> <hi>Superiorem Epistolam Ruffino reddendam isti ad Florentium
jungit, eumque Jerosolymae degentem, quod
multorum pauperum necessitatibus subveniret, plurimum
laudat: tum Ruffini etiam laudes admiscet.</hi> 

        </p>
        <div3 moved_from_p="true">
            <head>1.</head>
          <p>
 Quantus Beatitudinis tuae rumor diversa populorum
ora compleverit, hinc poteris aestimare, quod
ego te ante incipio amare, quam nosse. Ut enim ait
Apostolus, <hi>quorumdam hominum peccata manifesta sunt,
praecedentia ad judicium <note>(I. Tim. 5)</note>
            </hi>: ita e contrario
tuae dilectionis fama dispergitur, ut non tam laudandus
sit ille qui te amat, quam scelus putetur facere ille
qui non amat. Praetermitto innumerabiles, in quibus
Christum sustentasti, pavisti, vestisti, visitasti. Heliodori
fratris a te adjuta necessitas mutorum etiam
potest ora laxare, quibus gratiis, quo ille praeconio
peregrinationis incommoda a te fota referebat? Ita
ut ego ille tardissimus, quem intolerabilis languor
<pb n="0336"/>
exedit, pennatis, ut aiunt, pedibus, gestu caritatis
et voto <emph>14</emph> te salutaverim, et etiam complexus
sim. Gratulor itaque tibi, et nascentem amicitiam, ut
Dominus confoederare dignetur, precor.</p>
        </div3>
<div3>
          <head>2.</head>
          <p>
 <hi>Ruffinus et Melania.</hi> --Et quia frater Ruffinus,
qui cum sancta Melania ab Aegypto Jerosolymam venisse
narratur, individua mihi germanitatis caritate
connexus est, quaeso ut Epistolam meam huic Epistolae
tuae copulatam, ei reddere non graveris. Noli
nos ejus aestimare virtutibus; in illo conspicies expressa
sanctitatis insignia: et ego cinis et vilissima
pars luti, et jam favilla dum vertor <note>(Clun. Cod. <hi>dum
vegetor</hi> )</note>, satis habeo, si splendorem morum illius
imbecillitas oculorum meorum ferre sustineat. Ille
modo se lavit, et mundus est, et tanquam nix dealbatus:
ego cunctis peccatorum sordibus inquinatus,
diebus ac noctibus opperior cum tremore reddere
novissimum quadrantem. Sed tamen quia <hi>Dominus
solvit compeditos <note>(Psal. 45. Isai. 66)</note>
          </hi>, et super humilem
et trementem verba sua requiescit, forsitan et
mihi in sepulcro scelerum jacenti, dicat; Hieronyme,
veni foras. Sanctus Presbyter Evagrius plurimum te
salutat: et Martinianum fratrem juncto salutamus
obsequio, quem ego videre desiderans, catena
languoris innector. Vale in Christo.
</p>
        </div3>
      </div1>

<div1>
        <head>EPISTOLA V AD FLORENTIUM.</head>
<p divs_removed="true"> <hi>Respondet Florentio, eumque certiorem facit se jam
solitudinem quae</hi> juxta Syriam Saracenis jungitur, <hi>arripuisse. Tum petit ab eo libros quosdam, aliosque
illi offert, quibus abundabat.</hi> 

        </p>
        <div3 moved_from_p="true">
            <head>1.</head>
          <p>
 In ea mihi parte eremi commoranti, quae juxta
Syriam Saracenis jungitur, dilectionis tuae scripta
perlata sunt. Quibus lectis, ita reaccensus est animus
Jerosolymam proficiscendi, ut pene nocuerit proposito,
quod profuerit caritati. Nunc igitur quomodo
valeo, pro me tibi litteras repraesento: et si corpore
absens, amore tamen et spiritu <emph>15</emph> venio: impedio
exposcens, ne nascentes amicitias, quae Christi
glutino cohaeserunt, aut temporis, aut locorum magnitudo
divellat; quin potius foederemus eas reciprocis
epistolis. Illae inter nos currant, illae sibi obvient,
illae nobiscum loquantur. Non multum perditura erit
caritas, si tali secum sermone fabuletur.</p>
        </div3>
<div3>
          <head>2.</head>
          <p>
 Ruffinus autem frater, ut scribis, necdum venit;
et si venerit, non multum proderit desiderio meo,
cum eum jam visurus non sim. Ita enim et ille longo
intervallo a me separatus est, ut huc non possit excurrere:
<pb n="0337"/>
et ego arreptae solitudinis terminis arceor,
ut coeperit jam mihi non licere quod volui. Ob hoc et
ego obsecro, et tu, ut petas, plurimum quaeso, ut tibi
beati Rhetitii Augustodunensis Episcopi Commentarios
ad describendum largiatur, in quibus Canticum
Canticorum sublimi ore disseruit. Scripsit et mihi
quidam de patria supradicti fratris Ruffini, Paulus
senex, Tertulliani suum codicem apud eum esse,
quem vehementer reposcit. Et ex hoc quaeso, ut eos
libros, quos me non habere Brevis subditus edocebit,
librarii manu in charta scribi jubeas. Interpretationem
quoque Psalmorum Davidicorum, et prolixum valde
de Synodis librum sancti Hilarii, quem ei apud Treviros
manu mea ipse descripseram, ut mihi transferas
peto. Nosti hoc esse animae Christianae pabulum,
si in lege Domini meditetur die ac nocte <note>(Psal. 1)</note>.
Caeteros hospitio recipis, solatio foves, sumptibus juvas.
Mihi si rogata praestiteris, cuncta largitus es. Et quoniam,
largiente Domino, multis sacrae Bibliothecae
codicibus abundamus, impera vicissim, quodcumque
vis mittam. Nec putes mihi grave esse, si jubeas. Habeo
alumnos, qui Antiquariae arti serviant. Neque
vero beneficium pro eo quod postulo, polliceor. Heliodorus
frater mihi indicavit, te multa de Scripturis
quaerere, nec invenire; aut si omnia habes, incipit
sibi plus caritas vindicare, plus petere. <emph>16</emph>
</p>
        </div3>
<div3>
          <head>3.</head>
          <p>
 Magistrum autem pueri tui, de quo dignatus
es scribere (quem plagiatorem ejus esse non dubium
est), saepe Evagrius Presbyter, dum adhuc Antiochiae
essem, me praesente corripuit. Cui ille respondit:
Ego nihil timeo. Dicit se a Domino suo fuisse
dimissum: et si vobis placet, ecce hic est, transmittite
quo vultis. In hoc arbitror me non peccare, si hominem
vagum non sinam longius fugere. Quapropter
quia ego in hac solitudine constitutus, non possum
agere quod jussisti, rogavi carissimum mihi Evagrium,
ut tam tui quam mei causa instanter negotium prosequatur.
Cupio te valere in Christo.
</p>
        </div3>
      </div1>

<div1>
        <head>EPISTOLA VI. AD JULIANUM AQUILEIAE DIACONUM</head>
<p> <hi>Excusat se apud Julianum de silentio litterarum, et cum,
eo primum nuntiante, intellexisset, sororem suam in
eo permanere quod coeperat, rogat ut de ejus proposito
crebris ad se litteris laetiorem faciat; addens se
obtrectatorem suum interea despicere.</hi> </p>
<p>Antiquus sermo est: Mendaces faciunt, ut nec
sibi vera dicentibus credatur: quod mihi a te, ego
<pb n="0338"/>
objurgatus de silentio litterarum, accidisse video.
Dicam, saepe scripsi, sed negligentia bajulorum fuit?
Respondebis: omnium non scribentium vetus ista
excusatio est. Dicam, non reperi qui epistolas ferret?
Dices, hinc istuc <note>(al. <hi>illinc</hi> )</note> isse quam plurimos.
Contendam, me etiam his dedisse? At illi, quia non
reddiderunt, negabunt: et erit inter absentes incerta
cognitio. Quid igitur faciam? Sine culpa veniam postulabo,
rectius arbitrans, pacem loco motum petere,
quam aequo gradu certamina concitare: quanquam
ita me jugis tam corporis aegrotatio, quam animae
aegritudo consumpsit, ut morte imminente,
nec mei pene memor fuerim. Quod ne falsum <emph>17</emph> 
putes, oratorio more, post argumenta testes
vocabo. Sanctus frater Heliodorus hic adfuit, qui
cum mecum eremum vellet incolere, meis sceleribus
fugatus abscessit. Verum omnem culpam praesens
verbositas excusabit. Nam, ut ait Flaccus in satyra:
 « Omnibus hoc vitium est cantoribus inter amicos, » 
rogati ut nunquam cantent, Injussi nunquam desistant » <note>(Horat. lib. 1, Carm. Sat. 3)</note>:
ita te deinceps
fascibus obruam litterarum, ut econtrario
incipias rogare, ne scribam. Sororem meam,
filiam in Christo tuam, gaudeo, te primum nuntiante,
in eo permanere, quod coeperat. Hic enim
ubi nunc sum, non solum quid agatur in patria, sed
an ipsa patria perstet, ignoro. Et licet me sinistro
 Ibera excetra ore dilaniet, non timebo hominum
judicium, habiturus judicem Deum: juxta illud quod
quidam ait:  « Si fractus illabatur orbis, impavidum
ferient ruinae »  <note>(Horat. l. 3. carm. Od. 3.)</note>. Quapropter
quaeso ut Apostolici memor praecepti, quo docet
opus nostrum permanere debere <note>(1. Cor. 3)</note>; et tibi a
Domino praemium in illius salute pares, et me de
communi in Christo gloria crebris reddas sermonibus
laetiorem.
</p>
      </div1>

<div1>
        <head>EPISTOLA VII. AD CHROMATIUM, JOVINUM, ET EUSEBIUM.</head>
<p divs_removed="true"> <hi>Chromatium et Eusebium fratres, una cum Jovino amico,
nec non matre et sororibus virginibus, eadem in
domo sancte viventes resalutat, atque eorum contubernium
pluribus laudat. Tunc Bonosi, de quo illi scripserant,
laudes admiscet, ac probat. Demum sororem
suam, quae bonos in patria magistros vitae non haberet,
illis commendat.</hi> 

        </p>
        <div3 moved_from_p="true">
            <head>1.</head>
          <p>
 Non debet charta dividere, quos amor mutuus

<pb n="0339"/>
copulavit: nec per singulos officia mei sunt partienda
sermonis, cum sic invicem vos ametis,, ut non
minus tres caritas jungat, quam duos natura sociavit;
quin potius si rei conditio pateretur, sub uno litterulae <emph>18</emph> 
 apice nomina indivisa concluderem, vestris
quoque ita me litteris provocantibus, ut et in uno tres,
et in tribus unum putarem. Nam postquam sancto
Evagrio transmittente, in ea ad me eremi parte delatae
sunt, quae inter Syros ac Saracenos vastum limitem
ducit, sic gavisus sum, ut illum diem Romanae
felicitatis, quo primum Marcelli apud Nolam praelio,
post Cannensem pugnam, Hannibalis agmina conciderunt,
ego vicerim. Et licet supradictus frater saepe
me visitet, atque me ita ut sua in Christo viscera
foveat; tamen longo a me spatio sejunctus, non minus
mihi dereliquit abeundo desiderium, quam attulerit
[al. <hi>attulerat</hi> ] veniendo laetitiam.</p>
        </div3>
<div3>
          <head>2.</head>
          <p>
 Nunc cum vestris litteris fabulor, illas amplector,
illae mecum loquuntur, illae hic tantum Latine sciunt.
Hic enim aut barbarus semisermo discendus est,
aut tacendum. Quotiescumque carissimos mihi vultus
notae manus referunt impressa vestigia, toties aut ego
hic non sum, aut vos hic estis. Credite amori vera
dicenti: et cum has scriberem, vos videbam. De
quibus hoc primum queror, cur tot interjacentibus
spatiis maris atque terrarum, tam parvam Epistolam
miseritis, nisi quod ita merui, qui vobis, ut scribitis,
ante non scripsi. Chartam defuisse non puto, Aegypto
ministrante commercia. Et si alicubi Ptolomaeus
maria clausisset; tamen rex Attalus membranas a
Pergamo miserat, ut penuria chartae pellibus pensaretur.
Unde et Pergamenarum nomen ad hunc usque
diem, tradente sibi invicem posteritate, servatum est.
Quid igitur? arbitrer bajulum festinasse? Quamvis
longae Epistolae una nox sufficit. An vos aliqua occupatione
detentos? Nulla necessitas major est caritate.
Restant duo: ut aut vos piguerit, aut ego non
meruerim. E quibus magis volo vos incusare [al. <hi>incessere</hi> 
] tarditatis, quam me condemnare non meritum.
Facilius enim negligentia emendari potest,
quam amor nasci.</p>
        </div3>
<div3>
          <head>3.</head>
          <p>
 <hi>Bonosi laudes.</hi> --Bonosus, ut scribitis, quasi
filius <emph>19</emph> <foreign xml:lang="greek">ἰχθύος</foreign>, id est, <hi>piscis,</hi> aquosa petit. Nos
<pb n="0340"/>
pristina contagione sordentes, quasi reguli et scorpiones
arentia quaeque sectamur. Ille jam calcat super colubri
caput: nos serpenti, terram ex divina sententia
comedenti, adhuc cibus sumus. Ille jam potest summum
Graduum Psalmum scandere: nobis adhuc in primo
ascensu flentibus [al. <hi>fluentibus</hi> ], nescio an dicere
aliquando contingat: <hi>Levavi oculos meos in montes,
unde veniet auxilium mihi <note>(Ps. 120. 1)</note>
          </hi>. Ille inter minaces
saeculi fluctus in tuto insulae, hoc est, Ecclesiae
gremio sedens, ad exemplum Joannis, librum forte
jam devorat <note>(Apoc. 10)</note>: ego in scelerum meorum
sepulcro jacens <note>(Joan. 11)</note>, et peccatorum vinculis
colligatus, Dominicum de Evangelio exspecto clamorem:
Hieronyme, veni foras. Bonosus, inquam,
<note>(quia secundum Prophetam, omnis diaboli virtus in
lumbis est <hi>[Jerem. 13]</hi> )</note> trans Euphratem <hi>tulit lumbare
suum, ubi illud in foramine petrae abscondens <note>(Job. 40.
11)</note>
          </hi>, et postea scissum reperiens, cecinit: <hi>Domine,
tu possedisti renes meos <note>(Psal. 138)</note>
          </hi>. <hi>Dirupisti vincula
mea: tibi sacrificabo hostiam laudis <note>(Ps. 105)</note>
          </hi>. Me vero
[al. <hi>verus</hi> ] Nabuchodonosor ad Babylonem, id est,
confusionem mentis meae catenatum duxit: ibi mihi
captivitatis jugum imposuit: ibi <hi>ferri circulum naribus
meis</hi> innectens, de Canticis Sion cantare praecepit <note>(Ps. 136)</note>.
Cui ego dixi: <hi>Dominus solvit compeditos,
Dominus illuminat caecos <note>(Ps. 145)</note>
          </hi>. Ut breviter coeptam
dissimilitudinem finiam, ego veniam deprecor,
ille exspectat coronam.</p>
        </div3>
<div3>
          <head>4.</head>
          <p>
 Soror mea, sancti Juliani in Christo fructus est.
Ille plantavit, vos rigate: Dominus incrementum
dabit <note>(1. Cor. 6)</note>. Hanc mihi Jesus, pro eo vulnere
quod diabolus inflixerat, praestitit, vivam reddendo
pro mortua. Huic ego, ut ait gentilis Poeta <note>(Virgil.
l. 4. Aeneid.)</note>, omnia etiam tuta timeo. Scitis ipsi
lubricum adolescentiae iter, in quo et ego lapsus sum,
et vos non sine timore transitis. Hoc illa nunc maxime <emph>20</emph> 
 ingrediens, omnium est fulcienda praeceptis,
omnium est sustentanda solatiis, id est, crebris vestrae
sanctitudinis epistolis roboranda. Et quia caritas
omnia sustinet: obsecro ut etiam a Papa Valeriano
ad eam confortandam litteras exigatis. Nostis puellares
animos his rebus plerumque solidari, si se intelligant
curae esse majoribus.</p>
        </div3>
<div3>
          <head>5.</head>
          <p>
 In mea enim patria rusticitatis [al. <hi>rusticitas</hi> ]
vernacula, Deus venter est, et in diem vivitur: et
sanctior est ille, qui ditior est. Accessit huic
patellae (juxta tritum populi sermone proverbium)
dignum operculum, Lupicinus Sacerdos, secundum
illud quoque, de quo semel in vita Crassum ait
<pb n="0341"/>
risisse Lucillius: Similem habent labra lactucam,
asino carduos comedente: videlicet ut perforatam
navem debilis gubernator regat, et caecus caecos ducat
in foveam, Talisque sit rector, quales illi qui
reguntur.</p>
        </div3>
<div3>
          <head>6.</head>
          <p>
 Matrem communem (quae cum vobis sanctitate
societur, in eo vos praevenit, quia tales genuit, cujus
vere venter aureus potest dici) eo salutamus honore,
quo nostis: una quoque suscipiendas cunctas [al. <hi>cunctis</hi> 
] sorores, quae sexum vicere cum saeculo, quae
oleo ad lampadas largiter praeparato, sponsi operiuntur
adventum <note>(Matth. 25)</note>. O beata domus, in qua
morantur Anna vidua, Virgines Prophetissae, geminus
Samuel nutritus in templo! O tecta felicia, in quibus
cernimus Machabaeorum martyrum coronis cinctam
martyrem matrem! Nam licet quotidie Christum
confiteamini, dum ejus praecepta servatis: tamen ad
privatam gloriam publica haec accessit vobis et aperta
confessio, quod per vos ab urbe vestra Ariani quondam
dogmatis virus exclusum est. Et miramini
forsitan, quod in fine jam Epistolae rursum exorsus
sim. Quid faciam? vocem pectori negare non valeo.
Epistolae brevitas compellit tacere: desiderium
vestri cogit loqui. Praeproperus sermo: <emph>21</emph> 
confusa turbatur oratio: amor ordinem nescit.
</p>
        </div3>
      </div1>

<div1>
        <head>EPISTOLA VIII. AD NICEAM HYPPODIACONUM AQUILEIAE.</head>
<p> <hi>Niceam veterem sodalem, ac peregrinationis suae comitem,
jam in patriam regressum, ut ad se aliquando
scribat exemplo Chromatii, et Eusebii fratrum
hortatur.</hi> </p>
<p>TURPILIUS Comicus tractans de vicissitudine
litterarum: sola, inquit, res est, quae homines absentes,
praesentes facit. Nec falsam dedit, quanquam in
re non vera, sententiam. Quid enim est (ut ita
dicam) tam praesens inter absentes, quam per epistolas
et alloqui, et audire quos diligas? Nam et rudes
<pb n="0342"/>
illi Italiae homines, quos Cascos Ennius appellat,
qui sibi (ut in Rhetoricis Cicero ait) ritu
ferino victum quaerebant, ante chartae et membranarum
usum, aut in dedolatis e ligno codicillis, aut in
corticibus arborum mutuo epistolarum alloquia missitabant.
Unde et portitores earum Tabellarios, et
scriptores a libris arborum Librarios vocavere.
Quanto magis igitur nos, expolito jam artibus mundo,
id non debemus omittere, quod illi sibi praestiterunt,
apud quos erat cruda rusticitas, et qui humanitatem
quodammodo nesciebant? Ecce beatus Chromatius
cum sancto Eusebio non plus natura quam morum
aequalitate germano, litterario me provocavit officio.
Tu modo a nobis abiens, recentem amicitiam
scindis potius, quam dissuis, quod prudenter apud
Ciceronem Laelius vetat. Nisi forte ita tibi exosus est
Oriens, ut litteras <emph>22</emph> quoque tuas huc venire formides.
Expergiscere, expergiscere, evigila de somno,
praesta unam chartae schedulam caritati. Inter delicias
patriae, et communes quas habuimus peregrinationes,
aliquando suspira. Si amas, scribe obsecranti: si irasceris,
iratus licet scribe. Magnum et hoc desiderii solamen
habeo, si amici litteras, vel indignantis accipiam.
</p>
      </div1>

<div1>
        <head>EPISTOLA IX. AD CHRYSOGONUM MONACHUM AQUILEIAE.</head>
<p> <hi>Expostulat cum Chrysogono Aquileiae Monacho, recenti
amico, quod nihil ad se scripserit.</hi> </p>
<p>Qui circa te affectus meus sit, carissimus ambobus
Heliodorus tibi potuit fideliter nuntiare; qui non
minore te diligit amore, quam ego diligo: ut ego
semper in ore meo nomen tuum sonem: ut ad primam
quamque confabulationem jucundissimi mihi
consortii recorder, ut humilitatem admirer, virtutem
efferam, praedicem caritatem. Verum tu, quod
natura Lynces insitum habent, ne post tergum
respicientes meminerint priorum, et mens perdat
quod oculi videre desierint, ita nostrae es necessitudinis
penitus oblitus, ut illam epistolam, quam in
corde Christianorum scriptam Apostolus <note>(1. Cor.
3. 2)</note> refert, non parva litura, sed imis, ut aiunt,
ceris eraseris. Et illae quidem, quas diximus, ferae,
sub frondente captantes arboris ramo fugaces capreas,
aut timidum, cervos, animal comprehendunt: currentemque
frustra praedam, dum hostem suum secum verabido
desuper ore dilaniant; et tamdiu meminere
praedandi, <emph>23</emph> quamdiu venter vacuus siccum
fame guttur exasperat. Ubi vero sanguine pasta feritas
<pb n="0343"/>
viscera distenta compleverit, cum saturitate succedit
oblivio: tamdiu nescitura quid capiat, donec
memoriam revocaverit esuries. Tu necdum satiatus
e nobis, cur finem jungis exordio? cur amittis antequam
teneas? Nisi forte negligentiae semper excusatione
socia, asseras te non habuisse quod scriberes:
cum hoc ipsum debueris scribere, te non habuisse
quod scriberes.
</p>
      </div1>

<div1>
        <head>EPISTOLA X. AD PAULUM SENEM CONCORDIAE.</head>
<p divs_removed="true"> <hi>Paulum Concordiensem centesimum agentem annum,
et tamen integro virentique corpore, laudat, petitque
ab eo libros aliquot, mittens ei interea vitam
Pauli Eremitae, quam nuper adornaverat.</hi> 

        </p>
        <div3 moved_from_p="true">
            <head>1.</head>
          <p>
 Humanae vitae brevitas, damnatio delictorum
est. Et in ipso saepe lucis exordio, mors secuta
nascentem, labentia quotidie in vitium saecula profitetur.
Nam cum primum Paradisi colonum, viperinis
nexibus praepeditum, coluber deduxisset ad terras,
aeternitas mortalitate mutata, et in nongentos et
eo amplius annos, secundam quodammodo immortalitatem
maledicti hominis distulerat elogium.
Exinde paulatim recrudescente peccato, totius orbis
naufragium Gigantum adduxit impietas. Post illud,
ut ita dixerim, purgati baptisma mundi, in breve
tempus hominum vita contracta est. Hoc quoque spatium,
sceleribus nostris semper contra divina pugnantibus,
pene perdidimus. Quotus enim quisque
aut centenariam transgreditur aetatem, aut non ad
eam sic pervenit, ut pervenisse poeniteat, secundum
quod in libro Psalmorum Scriptura testatur: <hi>Dies
vitae nostrae septuaginta anni: si autem multum,
octoginta: quidquid reliquum est, labor et dolor <note>(Ps. 89. 10)</note>
            </hi>. <emph>24</emph>
</p>
        </div3>
<div3>
          <head>2.</head>
          <p>
 Quorsum, ais, ista tam alto repetita principio,
et ita procul coepta ut merito quis Horatiano de
nobis possit sale ludere: <hi>Et gemino bellum Trojanum
orditur ab ovo </hi>
          <note>(Ex arte Poet. )</note>? Videlicet ut senectutem
tuam, et caput ad Christi similitudinem candidum <note>(Apoc. 1. 14)</note>,
dignis vocibus praedicemus. Ecce jam
centenus aetatis circulus volvitur, et tu semper Domini
praecepta custodiens, futurae beatitudinem vitae per
praesentia exempla meditaris. Oculi puro lumine vigent;
pedes imprimunt certa vestigia; auditus penetrabilis;
dentes candidi, vox canora <note>(al. <hi>sonora</hi> )</note>; corpus
solidum, et succi plenum; cani cum rubore discrepant;
vires cum aetate dissentiunt. Non memoriae
<pb n="0344"/>
tenacitatem, ut in plerisque cernimus, antiquior senecta
dissolvit. Non calidi acumen ingenii, frigidus
sanguis obtundit. Non contractam rugis faciem, arata
frons asperat. Non denique tremula manus per curvos
cerae tramites errantem stylum ducit. Futurae nobis
resurrectionis virorem [ <hi>Ms. vigorem</hi> ] in te nobis Dominus
ostendit, ut peccati sciamus esse, quod caeteri
adhuc viventes praemoriuntur in carne; justitiae,
quod tu adolescentiam in aliena aetate mentiris. Et
quanquam multis istam corporis sanitatem, etiam
peccatoribus evenire videamus, tamen illis hoc diabolus
ministrat, ut peccent: tibi Dominus praestat,
ut gaudeas.</p>
        </div3>
<div3>
          <head>3.</head>
          <p>
 Doctissimi quique Graecorum (de quibus pro
Flacco agens luculenter Tullius ait: Ingenita levitas
et erudita vanitas) regum suorum, vel principum laudes,
accepta mercede, dicebant. Hoc ego nunc faciens,
pretium posco pro laudibus. Et ne putes modica esse,
quae deprecor, margaritam de Evangelio postularis. <hi>Eloquia Domini, eloquia casta, argentum igne examinatum,
probatum terrae, purgatum septuplum 
 <note>(Ps. 11. 7)</note>
          </hi>:
scilicet Commentarios Fortunatiani, et propter notitiam
 persecutorum, Aurelii Victoris Historiam, simulque
Epistolas Novatiani, ut dum schismatici hominis <emph>25</emph> 
 venena cognoscimus, libentius sancti Martyris
Cypriani bibamus antidotum. Misimus interim te tibi,
id est, Paulo seni Paulum seniorem; in quo propter
simpliciores quosque multum in dejiciendo
sermone laboravimus. Sed nescio quomodo, etiam si
aqua plena sit, tamen eumdem odorem lagena servat,
quo dum rudis esset, imbuta est. Si hoc munusculum
placuerit, habemus etiam alia condita, quae
cum plurimis orientalibus mercibus ad te, si Spiritus
Sanctus afflaverit, navigabunt.
</p>
        </div3>
      </div1>

<div1>
        <head>EPISTOLA XI. AD VIRGINES AEMONENSES.</head>
<p> <hi>Conqueritur, quod Virgines Aemonae in Italiae finibus
degentes, saepe ab eo litteris provocatae, nunquam
rescripserint, ostenditque non esse suis obtrectatoribus
credendum.</hi> </p>
<p>Chartae exiguitas indicium solitudinis est; et idcirco
<pb n="0345"/>
longum sermonem brevi spatio coarctavi; quia
et vobiscum volebam prolixius loqui, et angustia
schedulae cogebat tacere. Nunc igitur ingenio est victa
pauperies. Minutae quidem litterae, sed confabulatio
longa est. Et tamen in hoc necessitatis articulo
animadvertite caritatem, cum me nec penuria scriptionis
valuerit prohibere, ne scriberem. Vos autem,
ignoscite, obsecro, dolenti; dico enim laesus, dico lacrymans
 et irascens: ne unum quidem apicem,
toties vobis tribuenti officium, praestitistis. Scio quia
nulla communio luci et tenebris est: nulla cum ancillis
Dei, peccatori societas. Attamen et meretrix
Domino pedes lacrymis lavit <note>(Luc. 7)</note>, et de dominorum
micis canes edunt <note>(Matth. 15)</note>. Et ipse Salvator
non venit justos vocare, sed peccatores. <hi>Non enim
egent sani medico <note>(Ibid. 5. 31)</note>
          </hi>. Et magis vult poenitentiam
peccatoris, quam mortem. Et errantem oviculam
suis humeris refert. <emph>26</emph> Et prodigum filium revertentem,
excipit laetus pater <note>(Luc. 15)</note>. Quin potius
Apostolus ait: <hi>Nolite judicare ante tempus <note>(1. Cor.
4. 5)</note>
          </hi>. Tu enim quis es, qui alienum servum judices? <hi>Suo Domino stat, aut cadit 
 <note>(Rom. 14. 4)</note>
          </hi>. Et, <hi>qui stat,
videat ne cadat.</hi> Et, <hi>invicem onera vestra portate <note>(Galat.
6. 2)</note>
          </hi>. Aliter, sorores carissimae, hominum livor,
aliter Christus judicat. Non eadem sententia est tribunalis
ejus, et anguli susurronum. <hi>Multae hominibus
viae videntur justae <note>(Prov. 14. 12)</note>
          </hi>, quae postea reperiuntur
pravae. Et in testaceis vasculis thesaurus
saepe reconditur. Petrum ter negantem <note>(Matth. 26)</note>,
amarae in suum locum restituere lacrymae. Cui plus
dimittitur, plus amat <note>(Luc. 7. 47)</note>. De toto grege siletur,
et ob unius morbidae pecudis salutem Angeli
laetantur in coelo. Quod si cui videtur indignum,
audiat a Domino: <hi>Amice, si ego bonus sum, quare
oculus tuus nequam est <note>(Matth. 20. 15)</note>
          </hi>?
</p>
      </div1>

<div1>
        <head>EPISTOLA XII. AD ANTONIUM MONACHUM.</head>
<p> <hi>Antonium Monachum Aemonae reprehendit, quod toties
rogatus nunquam rescripserit: rursumque hortatur,
ut diligentem se diligat, et scribenti rescribat.</hi> </p>
<p>Dominus noster humilitatis magister, disceptantibus
<pb n="0346"/>
de dignitate discipulis, unum apprehendit e parvulis,
dicens: <hi>Quicumque vestrum non fuerit conversus
sicut infans, non potest introire in regnum coelorum <note>(Matth. 18)</note>
          </hi>.
Quod ne tantum docere, nec facere videretur,
implevit exemplo: dum discipulorum pedes
lavat <note>(Joan. 13)</note>: dum traditorem osculo excipit <note>(Luc. 22)</note>:
dum loquitur cum Samaritana <note>(Joan. 4)</note>:
dum ad pedes sibi sedente Maria, de coelorum disputat
regno <note>(Luc. 7)</note>: dum ab inferis resurgens, primum
mulierculis apparescit <note>(Marc. 16)</note>. Satanas <emph>27</emph> 
autem ex Archangelico fastigio non aliam ob causam,
nisi ob contrariam humilitati superbiam ruit.
Et Judaicus populus primas sibi cathedras, et
salutationes in foro vindicans, deputato antea in
stillam situlae <note>(Isai. 40)</note>, Gentili populo succedente,
deletus est. Contra sophistas quoque saeculi, et sapientes
mundi, Petrus et Jacobus piscatores mittuntur.
Cujus rei causa Scriptura ait: <hi>Superbis Deus
resistit, humilibus autem dat gratiam <note>(1. Petr. 5. 5)</note>
          </hi>.
Vide, frater, quale malum sit, quod adversarium
habet Deum. Ob quod in Evangelio et Pharisaeus arrogans
spernitur, et humilis Publicanus auditur. Decem
jam, nisi fallor, Epistolas plenas tam officii
quam precum misi, cum tu ne mu quidem facere
dignaris: et Domino loquente cum servis, frater cum
fratre non loqueris. Nimis, inquies, contumeliose.
Crede mihi, nisi styli verecundia prohiberet tanta
laesus ingererem, ut inciperes mihi rescribere, vel
iratus. Sed quoniam et irasci hominis est, et injuriam
non facere, Christiani, ad antiquum morem revertens,
rursus precor; ut et diligentem te diligas,
et conservo sermonem conservus impertias. Vale
in Domino.
</p>
      </div1>

<div1>
        <head>EPISTOLA XIII. AD CASTORINAM MATERTERAM.</head>
<p> <hi>Castorinam materteram suam, cum qua aliquid habuerat
dissidii, ad pacem et concordiam, quod per alias
etiam fecerat litteras, adhortatur.</hi> </p>
<p>Joannes idem Apostolus et Evangelista in Epistola
sua ait: <hi>Quicumque odit fratrem suum, homicida est <note>(1. Joan. 3. 15)</note>
          </hi>:
et recte. Cum enim homicidium ex
odio saepe nascatur: quicumque odit, etiam si necdum
gladio percusserit, animo tamen homicida est.
Cur, ais, tale principium? Scilicet ut veteri rancore
deposito, <emph>28</emph> mundum pectoris Deo paremus habitaculum. <hi>Irascimini,</hi> 
 inquit David, <hi>et nolite peccare</hi> 
<pb n="0347"/> <note>(Psal. 4. 5)</note>.
Hoc quid velit intelligi, Apostolus plenius
interpretatur: <hi>Sol non occidat super iracundiam
vestram <note>(Ephes. 4. 26)</note>
          </hi>. Quid agemus nos in die judicii,
super quorum iram non unius diei, sed tantorum
annorum sol testis occubuit? Dominus loquitur in
Evangelio: <hi>Si offers munus tuum ad altare, ibique recordatus
fueris, quia frater tuus habet aliquid adversum
te, relinque ibi munus tuum ante altare, et vade reconciliari
prius fratri tuo, et tunc veniens offeres munus
tuum <note>(Matth. 5. 23)</note>
          </hi>. Vae mihi misero, ne dicam et
tibi, qui tanto tempore, aut non obtulimus munus
ad altare, aut, ira permanente sine causa, obtulimus.
Quomodo in quotidiana prece unquam diximus: <hi>Dimitte nobis debita nostra, sicut et nos dimittimus
debitoribus nostris 
 <note>(Matth. 6. 12)</note>
          </hi>, animo discrepante
cum verbis, oratione dissidente cum factis?
Precor itaque, quod et ante annum prioribus litteris
rogaveram, ut pacem, quam nobis reliquit Dominus,
habeamus <note>(Joan. 14)</note>; et meum desiderium, et
tuam mentem Christus intueatur. In brevi ante tribunal
ejus reconciliata, seu scissa concordia, aut
praemium recuperabit, aut poenam. Quod si tu, quod
procul absit, nolueris: ego liber ero. Epistola me
haec mea, cum lecta fuerit, absolvet.
</p>
      </div1>

<div1>
        <head>EPISTOLA XIV. AD HELIODORUM MONACHUM.</head>
<p divs_removed="true"> <hi>Heliodorum peregrinationis suae comitem, quem frustra
conatus erat apud se in Eremo detinere propositi socium,
datis litteris, quemadmodum discedenti promiserat,
ad se invitat, et vitae eremiticae beatitudinem praedicat.</hi> 

        </p>
        <div3 moved_from_p="true">
            <head>1.</head>
          <p>
 Quanto amore et studio contenderim, ut pariter
in eremo moraremur, conscium mutuae caritatis pectus <emph>29</emph> 
 agnoscit. Quibus lamentis, quo dolore, quo
gemitu, te abeuntem prosecutus sim, istae quoque
litterae testes sunt, quas lacrymis cernis interlitas.
Verum tu quasi parvulus delicatus, contemptum rogantis
per blandimenta fovisti, et ego incautus, quid
tunc agerem, nesciebam. Tacerem? sed quod ardenter
<pb n="0348"/>
volebam, moderate dissimulare non poteram.
Impensius obsecrarem? sed audire nolebas, quia similiter
non amabas. Quod unum potuit, spreta caritas
fecit. Quem praesentem retinere non valuit, nunc
quaerit absentem. Quoniam igitur et tu ipse abiens
postularas, ut postea quam ad deserta migrassem,
invitatoria ad te scripta transmitterem, et ego me
facturum promiseram: Invito, jam propera. Nolo
pristinarum necessitatum recorderis. NUDOS AMAT
EREMUS. Nolo te antiquae peregrinationis terreat difficultas.
Qui in Christum credis, et ejus crede sermonibus. <hi>Quaerite primum regnum Dei, et haec omnia apponentur
vobis 
 <note>(Matth. 6. 33)</note>
            </hi>. Non pera tibi sumenda,
non virga est. Affatim dives est, qui cum Christo
pauper est.</p>
        </div3>
<div3>
          <head>2.</head>
          <p>
 Sed quid ago? Rursus improvidus obsecro? Abeant
preces, blandimenta discedant. Debet amor laesus
irasci. Qui rogantem contempseras, forsitan audies
objurgantem. Quid facis in paterna domo delicate miles?
Ubi vallum? ubi fossa, ubi hyems acta sub pellibus?
Ecce de coelo tuba canit: ecce cum nubibus
debellaturus orbem, imperator armatus egreditur:
ecce bis acutus gladius ex regis ore procedens <note>(Apoc.
1. 16)</note>, obvia quaeque metit; et tu mihi de cubiculo
ad aciem, tu de umbra egrederis ad solem? Corpus
assuetum tunica, loricae onus non fert. Caput
opertum linteo, galeam recusat. Mollem otio manum,
durus exasperat capulus. Audi edictum regis tui: <hi>Qui non est mecum, contra me est: et qui mecum non
colligit, spargit 
 <note>(Luc. 11. 23; Matth. 12. 30)</note>
          </hi>. Recordare
tyrocinii tui diem, quo Christo in baptismate
consepultus, in sacramenti verba jurasti: pro nomine
ejus non te matri parciturum esse, non patri. Ecce
adversarius in pectore tuo <emph>30</emph> Christum conatur
occidere. Ecce donativum, quod militaturus acceperas,
hostilia castra suspirant. Licet parvulus ex collo
pendeat nepos, licet sparso crine et scissis vestibus,
ubera quibus te nutrierat, mater ostendat, licet
in limine pater jaceat, per calcatum perge patrem,
siccis oculis ad vexillum crucis evola. SOLUM PIETATIS
genus est, in hac re esse crudelem.</p>
        </div3>
<div3>
          <head>3.</head>
          <p>
 <hi>Oratio sanctorum in coelo pro viatoribus.</hi> --Veniet,
veniet postea dies, quo victor revertaris in patriam;
quo per Jerosolymam coelestem vir fortis coronatus
incedas. Tunc municipatum cum Paulo capies. Tunc et
parentibus tuis ejusdem civitatis jus petes. Tunc et
pro me rogabis, qui te ut vinceres, incitavi. Neque
vero nescio, qua te dicas nunc compede praepediri.
Non est nobis ferreum pectus, nec dura praecordia.
Non ex silice natos Hyrcanae nutriere tigrides. Et
nos per ista transivimus. Nunc tibi blandis vidua soror
haeret lacertis, nunc illi, cum quibus adolevisti,
<pb n="0349"/>
vernaculi aiunt: Cui nos servituros relinquis? Nunc
et gerula quondam, jam anus, et nutricius, secundus
post naturalem pietatem pater, clamitat: Morituros
exspecta paulisper, et sepeli. Forsitan et laxis
uberum pellibus mater, arata rugis fronte, antiquum
referens mammae lallare, congeminet. Dicant si volunt
et Grammatici: <hi>In te omnis domus inclinata recumbit <note>(Aeneid. 12)</note>
          </hi>.
Facile rumpit haec vincula amor
Dei, et timor gehennae. At contra Scriptura praecipit
parentibus obsequendum: sed quicumque eos supra
Christum amat, perdit animam suam. Gladium
tenet hostis, ut me perimat, et ego de matris lacrymis
cogitabo? Propter patrem militiam Christi deseram,
cui sepulturam Christi causa non debeo,
quam etiam omnibus ejus causa debeo? Domino
passuro timide Petrus consulens scandalum fuit <note>(Matth. 16)</note>.
Paulus retinentibus se fratribus, ne Jerosolymam
pergeret, respondit: <hi>Quid facitis plorantes,
et conturbantes cor meum? Ego enim non solum ligari,
sed et mori in Jerusalem paratus sum pro nomine
Domini Jesu Christi <note>(Act. 21. 13)</note>
          </hi>. Aries iste pietatis,
quo fides quatitur, Evangelii <emph>31</emph> retundendus est
muro. <hi>Mater mea, et fratres mei hi sunt, quicumque faciunt
voluntatem Patris mei, qui in coelis est <note>(Luc. 8. 21;
Matth. 12. 30)</note>
          </hi>. Si credunt in Christum, faveant mihi
pro ejus nomine pugnaturo. Si non credunt, mortui
sepeliant mortuos suos <note>(Matth. 8. 22)</note>. Sed hoc, ais,
in Martyrio.</p>
        </div3>
<div3>
          <head>4.</head>
          <p>
 Erras, frater, erras, si putas unquam Christianum
persecutionem non pati: ET TUNC MAXIME oppugnaris,
si te oppugnari nescis. Adversarius noster,
tanquam leo rugiens, aliquem devorare quaerens,
[al. <hi>cupiens</hi> ], circumit <note>(1. Petr. 5. 8)</note>, et tu pacem putas? <hi>Sedet in insidiis cum divitibus, et in occultis interficiat
innocentem. Oculi ejus in pauperem respiciunt.
Insidiatur in occulto, sicut leo in spelunca sua: insidiatur
ut rapiat pauperem 
 <note>(Psal. 9. 30)</note>
          </hi>; et tu frondosae
arboris tectus umbraculo, molles somnos,
futura [al. <hi>futurus</hi> ] praeda, carpis? Inde me persequitur
luxuria: inde avaritia conatur irrumpere:
inde venter meus vult mihi Deus esse pro Christo.
compellit libido, ut habitantem in me Spiritum Sanctum
fugem, ut templum ejus violem. Persequitur,
inquam, me hostis, <hi>cui nomina mille, Mille nocendi
artes <note>(Aeneid. lib VII)</note>
          </hi>: et ego infelix victorem me
putabo, dum capior?</p>
        </div3>
<div3>
          <head>5.</head>
          <p>
 Nolo, frater carissime, examinato pondere delictorum,
minora arbitreris [al. <hi>nolo te arbitrari</hi> ]
idololatriae crimine [al. <hi>crimina</hi> ] esse, quae diximus.
Imo Apostoli disce sententiam, qui ait: <hi>hoc enim scitote
intelligentes, quia omnis fornicator, aut immundus</hi>, <hi>aut avarus, aut fraudator, quod est idolorum servitus,
<pb n="0350"/>
non habet haereditatem in regno Christi, et Dei 
 <note>(Ephes.
5. 5)</note>
          </hi>. Et quanquam generaliter adversus Deum sapiat,
quidquid diaboli est; et quod diaboli est, idololatria
sit, cui omnia idola mancipantur: tamen et in
alio loco speciatim, nominatimque determinat, dicens: <hi>Mortificate membra vestra, quae sunt super terram, deponentes</hi> <emph>32</emph> 
 <hi>fornicationem, immunditiam, et concupiscentiam
malam, et cupiditatem, quae sunt idolorum
servitus, propter quae venit ira Dei. <note>(1. Coloss. 3. 5 et 6)</note>
          </hi>.
</p>
          <p> <hi>Servitus idolorum in vitiis et peccatis.</hi> --Non est tantum
in eo servitus idoli, si quis duobus digitulis,
thura in bustum arae jaciat, aut haustum paterae poculo
fundat merum. Neget avaritiam esse idololatriam,
qui potest triginta argenteis Dominum venditum appellare
justitiam. Neget sacrilegium in libidine, sed
is, qui membra Christi, et hostiam vivam placentem
Deo, cum publicarum libidinum victimis, nefaria
colluvione violavit. Non fateatur fraudem idololatriam
esse, sed similis eorum, qui in Actibus Apostolorum
ex patrimonio suo partem pretii reservantes,
praesenti periere vindicta <note>(Act. 5)</note>. Animadverte,
frater, non tibi licere [al. <hi>licet.</hi> ] de tuis quidquam
habere rebus. <hi>Omnis,</hi> inquit Dominus, <hi>qui non renuntiaverit
cunctis, quae possidet, non potest meus esse discipulus <note>(Luc. 14. 33)</note>
            </hi>.
Cur timido animo Christianus
es?</p>
        </div3>
<div3>
          <head>6.</head>
          <p>
 Respice Petro [al. <hi>cum Petro</hi> ] relictum rete:
respice surgentem de telonio Publicanum, statim
Apostolum. Filius hominis non habet, ubi caput reclinet:
et tu amplas porticus, et ingentia tectorum
spatia metiris? HAEREDITATEM EXSPECTANS saeculi,
cohaeres Christi esse non poteris. Interpretare vocabulum
Monachi, hoc est nomen tuum. Quid facis in
turba qui solus es? Et hoc ego, non integris rate, vel
mercibus, nec quasi ignarus fluctuum doctus
nauta praemoneo; sed quasi nuper naufragio ejectus
in littus, timida navigaturis voce denuntio. In illo
aestu Charybdis luxuriae, salutem vorat. Ibi ore virgineo,
<pb n="0351"/>
ad pudicitiae perpetranda naufragia, Scyllaeum
renidens libido blanditur. Hic barbarum littus,
hic diabolus pirata, cum sociis portat vincula capiendis.
Nolite credere, <emph>33</emph> nolite esse securi. Licet in
modum stagni fusum aequor arrideat: licet vix summa
jacentis elementi spiritu terga crispentur, magnos
hic campus montes habet. Intus inclusum est periculum,
intus est hostis. Expedite rudentes, vela suspendite.
 Crucis antenna figatur in frontibus.
Tranquillitas ista tempestas est. Sed forsitan dicturus
es: Quid ergo? quicumque in civitate sunt,
Christiani non sunt? non est tibi eadem causa quae
caeteris. Dominum ausculta dicentem: <hi>Si vis perfectus
esse: vade, vende omnia tua, et da pauperibus, et
veni, sequere me <note>(Matth. 19. 21)</note>
          </hi>. Tu autem perfectum
te esse pollicitus es. Nam quum derelicta militia
[al. <hi>derelicta domo, militia</hi> ], te castrasti propter
regna caelorum, quid aliud quam perfectam sequutus
es vitam? PERFECTUS AUTEM servus Christi, nihil
praeter Christum habet. Aut si quid praeter Christum
habet, perfectus non est. Et si perfectus non est,
cum se perfectum fore Deo pollicitus sit, ante
mentitus est. <hi>Os autem, quod mentitur, occidit animam <note>(Sap. 1. 11)</note>
          </hi>.
Igitur, ut concludam: si perfectus
es, cur bona paterna desideras? Si perfectus
non es, Dominum fefellisti. Divinis Evangelium vocibus
contonat: <hi>Non potestis duobus dominis servire <note>(Luc. 16. 13)</note>
          </hi>;
et audet quisquam mendacem Christum
facere, Mammonae, et Domino serviendo? Vociferatur
ille saepe: <hi>Si quis vult post me venire, abneget
semetipsum sibi, et tollat crucem suam, et sequatur
me <note>(Ibid. 9. 23)</note>
          </hi>. Et ego onustus auro arbitror me
Christum sequi?  « Qui dicit se in Christum credere,
debet quomodo ille ambulavit, et ipse ambulare. » <note>(1. Joan. 2. 6)</note>.</p>
        </div3>
<div3>
          <head>7.</head>
          <p>
 Quod si nihil habes (ut te responsurum scio) cur,
tam bene paratus ad bella, non militas? Nisi forte in
patria tua te arbitraris hoc facere, cum in sua Dominus
signa non fecerit. Et cur id? Cum auctoritate
sume rationem. <hi>Nemo Propheta in patria sua honorem
habet <note>(Luc. 4)</note>
          </hi>. Non quaero, inquies, honorem: sufficit
mihi conscientia mea. Neque Dominus quaerebat,
quippe qui ne a turbis rex constitueretur, aufugit.
Sed ubi honor non est, ibi contemptus est. Ubi contemptus,
ibi frequens injuria: ubi autem injuria, ibi
et indignatio: ubi <emph>34</emph> indignatio, ibi quies nulla:
<pb n="0352"/>
ubi quies non est, ibi mens a proposito saepe deducitur.
Ubi autem per inquietudinem aliquid aufertur
ex studio, minus fit ab eo, quod tollitur: et ubi minus
est, perfectum non potest dici. Ex hac supputatione
summa illa nascitur, Monachum in patria sua
perfectum esse non posse. Perfectum autem esse
nolle, delinquere est.</p>
        </div3>
<div3>
          <head>8.</head>
          <p>
-- <hi>Dignitas Clericorum.</hi> Sed de hoc gradu pulsus;
provocabis ad Clericos. An de his aliquid audeam
dicere, qui certe in suis urbibus commorantur? Absit
ut de his quidquam sinistrum loquar, quia Apostolico
gradui succedentes, CHRISTI CORPUS sacro ore conficiunt;
per quos et nos Christiani sumus. Qui claves
regni coelorum habentes, quodammodo ante judicii
diem judicant: qui sponsam Domini sobria castitate
conservant. Sed alia, ut ante perstrinxi, Monachorum
est causa, alia Clericorum. Clerici pascunt oves:
ego pascor. Illi de altario vivunt: mihi quasi infructuosae
arbori, securis ponitur ad radicem, si munus
ad altare non defero. Nec possum obtendere paupertatem,
cum in Evangelio anum viduam, duo,
quae sola sibi supererant, aera mittentem in gazophylacium,
laudaverit Dominus <note>(Luc. 21. 24)</note>. Mihi ante
presbyterum sedere non licet: illi, si peccavero, licet
tradere me Satanae in interitum carnis, ut spiritus
salvus sit <note>(1. Cor. 5. 5)</note>. Et in veteri quidem Lege,
quicumque Sacerdotibus non obtemperasset, aut
extra castra positus, lapidabatur a populo; aut gladio
cervice subjecta, contemptum expiabat cruore <note>(Deut.
17. 12)</note>. Nunc vero inobediens spirituali mucrone
truncatur: aut ejectus de Ecclesia rabido daemonum
ore discerpitur. Quod si te quoque ad eumdem Ordinem
pia fratrum blandimenta sollicitant, gaudebo
de ascensu, sed timebo de lapsu. <hi>Qui Episcopatum
desiderat, bonum opus desiderat.</hi> Scimus ista: sed
junge quod sequitur: <hi>Oportet autem hujusmodi irreprehensibilem
esse, unius uxoris virum, sobrium, pudicum,
prudentem, ornatum, hospitalem, docibilem, non
vinolentum, non percussorem, sed modestum <note>(1. Tim. 3)</note>
          </hi>.
Et caeteris, <emph>35</emph> quae de eo sequuntur, explicitis,
non minorem in tertio gradu adhibuit diligentiam,
dicens: <hi>Diaconos similiter pudicos: non bilingues, non
multo vino deditos, non turpilucros</hi> [al. <hi>turpis lucri appetitores]:
habentes ministerium fidei in conscientia
pura. Et hi autem probentur primum: et sic ministrent,
nullum crimen habentes.</hi> Vae illi homini, qui
vestem non habens nuptialem, ingreditur ad coenam.
Nihil superest, nisi ut statim audiat: <hi>Amice quomodo
huc intrasti?</hi> Et illo obmutescente dicatur ministris: <hi>Tollite illum, ligatis manibus et pedibus, et mittite eum
in tenebras exteriores, ubi erit fletus et stridor dentium <note>(Matth. 22. 12. 13)</note>
          </hi>.
Vae illi qui acceptum talentum
in sudario ligans, caeteris lucra facientibus, id tantum
quod acceperat, reservavit. Illico indignantis Domini
<pb n="0353"/>
clamore ferietur: <hi>Serve nequam, quare non dedisti
pecuniam meam ad mensam, et ego veniens cum usuris
exegissem eam <note>(Matth. 35. 16. 17)</note>
          </hi>? Id est, deposuisses
ad altare, quod ferre non poteras. Dum enim tu ignavus
negotiator denarium tenes, alterius locum, qui
pecuniam duplicare poterat, occupasti. Quamobrem
sicuti qui bene ministrat, bonum gradum sibi acquirit:
ita qui indigne ad calicem Domini accedit, reus
erit Dominici Corporis et Sanguinis <note>(1. Cor. 11)</note>.</p>
        </div3>
<div3>
          <head>9.</head>
          <p>
 Non omnes Episcopi, Episcopi sunt. Attendis
Petrum: sed et Judam considera. Stephanum suspicis:
sed et Nicolaum respice, quem Dominus in Apocalypsi
sua damnat sententia: qui tam turpia et nefanda
commentus est, ut Nicolaitarum haeresis ex illa
radice nascatur. Probet se unusquisque, et sic accedat.
NON FACIT Ecclesiastica dignitas Christianum.
Cornelius Centurio adhuc ethnicus, dono Sancti Spiritus
mundatur <note>(Act. 10)</note>. Presbyteros Daniel puer
judicat <note>(Dan. 13)</note>: Amos ruborum mora distringens,
repente Propheta effectus est. <emph>36</emph> David pastor
eligitur in Regem <note>(1. Reg. 16)</note>. Minimum discipulum
Jesus amat plurimum. Inferius frater accumbe, ut
minore adveniente, sursum jubearis ascendere <note>(Luc.
14)</note>. Super quem Dominus requiescit, nisi super humilem
et quietum, et trementem verba sua <note>(Isai. 66. 2)</note>?
Cui plus creditur, plus ab eo exigitur. <hi>Potentes potenter
tormenta patientur <note>(Sap. 6. 3)</note>
          </hi>. Nec sibi quisquam
de corporis tantum mundi castitate supplaudat,
cum omne verbum otiosum, quodcumque locuti
fuerint homines, reddituri sint pro eo rationem in
die judicii <note>(Matth. 12. 5)</note>: cum etiam convicium
in fratrem, homicidii sit reatus. Non est facile
stare loco Pauli, tenere gradum Petri, jam cum Christo
regnantium: ne forte veniat angelus, <hi>qui scindat
velum templi tui, qui candelabrum tuum de loco moveat <note>(Apoc. 2. 5)</note>
          </hi>.
Aedificaturus turrim, futuri operis
sumptus supputa <note>(Luc. 14. 28)</note>. Infatuatum sal ad
nihil est utile, nisi ut projiciatur foras, et a porcis
conculcetur. Monachus si ceciderit, rogabit pro eo
Sacerdos. Pro Sacerdotis lapsu quis rogaturus est?</p>
        </div3>
<div3>
          <head>10.</head>
          <p>
 Sed quoniam e scopulosis locis enavigavit
oratio, et inter cavas spumeis fluctibus cautes, fragilis
in altum cimba processit, expandenda vela sunt
ventis, et quaestionum scopulis transvadatis, laetantium
more nautarum, epilogi celeuma cantandum
est. O desertum, Christi floribus vernans! O solitudo,
in qua illi nascuntur lapides, de quibus in Apocalypsi
<pb n="0354"/>
civitas magni regis extruitur <note>(Apoc. 21. 18)</note>! O eremus
familiarius Deo gaudens! Quid agis frater in
saeculo, qui major es mundo? Quamdiu te tectorum
umbrae praemunt? quamdiu fumosarum urbium carcer
includit? Crede mihi, nescio quid plus lucis aspicio.
 Libet, sarcina corporis abjecta, ad purum aetheris
evolare fulgorem. Paupertatem times? sed beatos
Christus pauperes appellat. Labore terreris? at nemo
athleta <emph>37</emph> sine sudore coronatur. De cibo cogitas?
sed fides famem non timet. Super nudam metuis
humum exesa jejuniis membra collidere? sed
Dominus tecum jacet. Squalidi capitis horret inculta
caesaries? sed caput tuum Christus est. Infinita eremi
vastitas te terret? sed tu paradisum mente deambula.
Quotiescumque illuc cogitatione conscenderis,
toties in eremo non eris. Scabra sine balneis attrahitur
cutis? sed qui in Christo semel lotus est, non
illi necesse est iterum lavare <note>(Joan. 13)</note>. Et ut breviter,
ad cuncta audias Apostolum respondentem; <hi>Non
sunt,</hi> inquit, <hi>condignae passiones hujus saeculi ad superventuram
gloriam, quae revelabitur in nobis <note>(Rom. 8.
18)</note>
          </hi>. Delicatus es, frater, si et hic vis gaudere cum
saeculo, et postea regnare cum Christo.</p>
        </div3>
<div3>
          <head>11.</head>
          <p>
 Veniet, veniet illa dies, qua corruptivum hoc
et mortale incorruptionem induat et immortalitatem.
Tunc beatus servus, quem Dominus invenerit vigilantem <note>(Luc. 12. 43)</note>.
Tunc ad vocem tubae pavebit
terra cum populis, et tu gaudebis. Judicaturo Domino
lugubre mundus immugiet: et tribus ad tribum pectora
ferient. Potentissimi quondam reges nudo latere
palpitabunt. Exhibebitur cum prole sua Venus.
Tunc ignitus Jupiter adducetur, et cum suis stultus
Plato discipulis. Aristotelis argumenta non proderunt.
Tunc tu rusticanus et pauper exultabis, et ridebis,
et dices: Ecce crucifixus meus, ecce judex,
qui obvolutus pannis in praesepio vagiit. Hic est ille
operarii, et quaestuariae filius: hic qui matris gestatus
sinu, hominem Deus fugit in Aegyptum <note>(Matth.
2)</note>: hic vestitus coccino: hic sentibus coronatus: hic
Magus, daemonium habens, et Samarites. Cerne
manus, Judaee, quas fixeras: cerne latus, Romane,
<pb n="0355"/>
quod foderas. Videte corpus, an idem sit, quod dicebatis
clam nocte sustulisse discipulos. Dilectio tua me
compulit, ut haec tibi frater <emph>38</emph> dicerem; ut
his interesse contingat, cui nunc labor durus est.
</p>
        </div3>
      </div1>

<div1>
        <head>EPISTOLA XV. Ad DAMASUM Papam.</head>
<p divs_removed="true"> <hi>Rogat, ut sibi significet, an tres Hypostases in Deo dicendae
sint, vel tacendae: et cum quo apud Antiochiam
communicare debeat.</hi> 

        </p>
        <div3 moved_from_p="true">
            <head>1.</head>
          <p>
 <hi>Cathedram Petri consulendam. Orientis et Occidentis
status qua diversus.</hi> --Quoniam vetusto Oriens
inter se populorum furore collisus, indiscissam Domini
tunicam, et desuper textam, minutatim per
frusta discerpit: et Christi vineam exterminant vulpes,
ut inter lacus contritos, qui aquam non habent <note>(Jerem. 2)</note>,
difficile, ubi fons signatus, et hortus ille
conclusus sit <note>(Cant. 4. 11)</note>, possit intelligi: ideo mihi
cathedram Petri et fidem Apostolico ore laudatam
censui consulendam: inde nunc meae animae postulans
cibum, unde olim Christi vestimenta suscepi. Neque
vero tanta vastitas elementi liquentis, et interjacens
longitudo terrarum, me a pretiosae margaritae potuit
inquisitione prohibere. <hi>Ubicumque fuerit corpus, illic
congregabuntur aquilae <note>(Matth. 24. 28)</note>
            </hi>. Profligato a
sobole mala patrimonio, apud vos solos incorrupta
patrum servatur haereditas. Ibi cespite terra fecundo,
Dominici seminis puritatem centeno fructu
refert. Hic obruta sulcis frumenta in lolium a venasque
degenerant. Nunc in Occidente sol justitiae oritur:
in Oriente autem Lucifer ille qui ceciderat,
supra sidera posuit thronum suum. Vos estis lux
mundi, vos sal terrae <note>(Matth. 5. 14 et 13)</note>, vos aurea
vasa et argentea: hic testacea vasa vel lignea <note>(2. Tim.
2. 20)</note> virgam ferream et aeternum opperiuntur incendium.</p>
        </div3>
<div3>
          <head>2.</head>
          <p>
 <hi>Extra Ecclesiam nulla salus.</hi> --Quanquam igitur
tui me terreat magnitudo, invitat tamen humanitas.
A Sacerdote victimae salutem, a Pastore praesidium
ovis flagito. Facessat invidia: Romani culminis
recedat ambitio, <emph>39</emph> cum successore Piscatoris et
discipulo crucis loquor. Ego nullum primum, nisi
Christum sequens, Beatitudini tuae, id est, cathedrae
Petri, cummunione consocior. Super illam Petram
aedificatam Ecclesiam scio. Quicumque extra hanc
domum agnum comederit, profanus est. Si quis in
Noe Arca non fuerit, peribit regnante diluvio. Et
<pb n="0356"/>
quia pro facinoribus meis ad eam solitudinem
commigravi, quae Syriam juncto Barbariae fine
determinat; nec possum sanctum Domini tot interjacentibus
spatiis a Sanctimonia tua semper expetere:
ideo hic collegas tuos Aegyptios Confessores sequor;
et sub onerariis navibus parva navicula delitesco.
Non novi Vitalem, Meletium respuo, ignoro
Paulinum. Quicumque tecum non colligit, spargit:
hoc est, qui Christi non est, Antichristi est.</p>
        </div3>
<div3>
          <head>3.</head>
          <p>
 <hi>Vis illata Hieronymo ut tres in Deo hypostases
confiteatur.</hi> --Nunc igitur proh dolor! post Nicaenam
fidem, post Alexandrinum juncto pariter Occidente
 decretum, trium hypostaseon ab Arianorum
prole, Campensibus, novellum a me homine Romano
nomen exigitur. Qui, quaeso, ista Apostoli prodidere?
Quis novus magister gentium Paulus haec docuit? Interrogamus,
quid tres hypostases posse arbitrentur
intelligi: tres personas subsistentes aiunt. Respondemus
nos ita credere: non sufficit sensus, ipsum
nomen efflagitant; quia nescio quid veneni in syllabis <emph>40</emph> 
 latet. Clamamus, si quis tres hypostases,
ut tria enhypostata, hoc est, tres subsistentes personas
non confitetur, anathema sit. Et quia vocabula non ediscimus,
haeretici judicamur. Si quis autem hypostasim, <hi>usian</hi> 
 intelligens, non in tribus personis unam <hi>hypostasim</hi> 
 dicit, alienus a Christo est: et sub hac
confessione vobiscum pariter cauterio Unionis
inurimur.
<pb n="0357"/>
</p>
        </div3>
<div3>
          <head>4. </head>
          <p>
 <hi>Tres hypostases dicere cur non liceat. Solus Deus
est; creaturae non sunt. Una natura Deitati in tribus
personis.</hi> --Decernite, obsecro, si placet, et non timebo
tres hypostases dicere. Si jubetis, condatur
nova post Nicaenam fides, et similibus verbis, cum
Arianis confiteamur orthodoxi. Tota saecularium litterarum
schola nihil aliud <hi>hypostasim,</hi> nisi <hi>usian</hi> 
novit. Et quisquam, rogo, ore sacrilego tres <hi>substantias</hi> 
praedicabit? Una est Dei et sola natura, quae vere
est. Id enim quod subsistit, non habet aliunde, sed
suum est. Caetera quae creata sunt, etiamsi videntur
esse, non sunt: quia aliquando non fuerunt; et potest
rursum non esse, quod non fuit. Deus solus qui aeternus
est, hoc est, qui exordium non habet, essentiae
nomen vere tenet. Idcirco et ad Moysen de rubo loquitur: <hi>Ego sum qui sum:</hi> 
 et rursum: <hi>Qui est, me
misit <note>(Exod. 3. 14)</note>
          </hi>. Erant utique tunc Angeli, coelum,
terra, maria: et quomodo commune nomen essentiae,
 proprie sibi vindicat Deus? Sed quia illa sola natura
est perfecta, et in tribus personis Deitas una subsistit
[al. <hi>persistit</hi> ], quae est vere, <emph>41</emph> et una natura
est: quisquis tria esse, hoc est, tres esse hypostases,
 id est usias, dicit, sub nomine pietatis, tres naturas
conatur asserere. Et si ita est, cur ab Ario [al. <hi>Arianis</hi> 
] parietibus separamur, perfidia copulati?
Jungatur cum Beatitudine tua Ursinus; cum Ambrosio
societur Auxentius. Absit hoc a Romana fide:
sacrilegium tantum religiosa populorum corda non
hauriant. Sufficiat nobis dicere unam substantiam,
tres personas subsistentes, perfectas, aequales, coaeternas.
Taceantur tres hypostases, si placet, et una
teneatur. Non bonae suspicionis est, cum in eodem
sensu verba dissentiunt. Sufficiat nobis memorata credulitas.
Aut si rectum putatis tres hypostases cum
suis interpretationibus debere nos dicere, non negamus.
Sed mihi credite, venenum sub melle latet;
transfiguravit se angelus Satanae in angelum lucis <note>(2. Cor. 11. 14)</note>.
Bene interpretantur hypostasim, et
cum id quod ipsi exponunt, habere me dicam, haereticus
judicor. Quid tam anxie unum verbum tenent?
quid sub ambiguo sermone latitant? Si sic credunt,
 ut interpretantur, non damno quod retinent. Si
<pb n="0358"/>
sic credo, ut ipsi sentire se simulant, permittant et
mihi meis verbis suum sensum loqui.</p>
        </div3>
<div3>
          <head>5.</head>
          <p>
 Quamobrem obtestor Beatitudinem tuam per crucifixam
 mundi salutem, per homousian Trinitatem,
ut mihi epistolis tuis, sive tacendarum, sive
dicendarum hypostaseon detur auctoritas. Et ne forte
obscuritas loci, in quo dego, fallat bajulos litterarum,
ad Evagrium Presbyterum, quem optime nosti, dignare
scripta transmittere. Simul etiam, cui apud.
Antiochiam debeam communicare significes: quia
Campenses cum Tharsensibus haereticis copulati,
nihil aliud ambiunt, quam ut auctoritate communionis
vestrae fulti, tres hypostases cum antiquo sensu
praedicent.
</p>
        </div3>
      </div1>

<div1>
        <head> <emph>42</emph> EPISTOLA XVI. AD DAMASUM PAPAM.</head>
<p divs_removed="true"> <hi>Apud quem ex tribus, qui Antiochenam Ecclesiam scindunt,
debeat communicare, ut sibi significet, iterum
obtestatur.</hi> 

        </p>
        <div3 moved_from_p="true">
            <head>1.</head>
          <p>
 Importuna in Evangelio mulier tandem meruit
audiri <note>(Matth. 15. 28)</note>: et clauso cum servis ostio,
media licet nocte, ab amico panes amicus accepit <note>(Luc. 11. 8)</note>.
Deus ipse, qui nullis contra se viribus
superari potest, publicani precibus vincitur. Ninive
civitas, quae peccato periit, fletibus stetit <note>(Jon. 3. 10)</note>.
Quorsum ista tam longo repetita principio? Videlicet,
ut parvum magnus aspicias; ut dives Pastor morbidam
non contemnas ovem. Christus in paradisum de
cruce latronem intulit <note>(Luc. 11. 42)</note>: et ne quis aliquando
seram conversionem putaret, fecit homicidii
poena martyrium. Christus, inquam, prodigum
filium revertentem laetus amplectitur <note>(Luc. 15. 20)</note>,
et nonaginta novem pecudibus derelictis, una ovicula,
quae remanserat, humeris boni Pastoris advehitur <note>(Luc. 15. 5)</note>.
Paulus ex persecutore fit praedicator;
oculis carnalibus excaecatur, ut mente plus
videat et qui vinctos Christi famulos ducebat ad concilium
Judaeorum, ipse postea etiam de Christi vinculis
gloriatur <note>(Act. 9)</note>.</p>
        </div3>
<div3>
          <head>2.</head>
          <p>
 Ego igitur, ut ante jam scripsi, Christi vestem
in Romana urbe suscipiens, nunc barbaro Syriae
limite teneor. Et ne putes alterius hanc de me fuisse
sententiam, quid mererer, ipse constitui. Verum, ut
ait Gentilis Poeta: <hi>Coelum non animum mutat, qui trans
<pb n="0359"/>
mare currit <note>(Horatius lib. 1, epist. 11)</note>
          </hi>, ita me incessabilis
inimicus post tergum sequutus est, ut majora
in solitudine bella nunc patiar. Hinc enim praesidiis
fulta mundi Ariana <emph>43</emph> rabies fremit. Hinc in
tres partes scissa Ecclesia ad se rapere me festinat.
 Monachorum circa manentium antiqua in me surgit
auctoritas. Ego interim clamito, si quis cathedrae Petri
jungitur, meus est. Meletius, Vitalis, atque
Paulinus tibi haerere se dicunt, possem credere si hoc
unus assereret. Nunc aut duo mentiuntur, aut omnes.
Idcirco obtestor Beatitudinem tuam, per crucem Domini,
per necessarium fidei nostrae decus, passionem
Christi, ut qui Apostolos honore sequeris, sequaris
et merito: ita in solio cum duodecim judicaturus
sedeas: ita te alius senem cum Petro cingat: ita
municipatum coeli cum Paulo consequaris, ut mihi
litteris tuis, apud quem in Syria debeam communicare,
significes. Noli despicere animam, pro qua
Christus mortuus est.
</p>
        </div3>
      </div1>

<div1>
        <head>EPISTOLA XVII. AD MARCUM PRESBYTERUM.</head>
<p divs_removed="true"> <hi>Marco fidei suae de Trinitate professionem cum Romana
et Alexandrina Ecclesiis congruentem exponit, doletque
plurimum, quod Arianorum factione amici sui
discedere ex Eremo compulsi sint, ipseque ad relinquenda
ea loca quotidie expetatur.</hi> 

        </p>
        <div3 moved_from_p="true">
            <head>1.</head>
          <p>
 Decreveram quidem utendum mihi Psalmistae
voce dicentis: <hi>Cum consisteret adversum me peccator,
obmutui, et humiliatus sum, et silui a bonis <note>(Ps. 38)</note>
            </hi>.
Et iterum: <hi>Ego vero tanquam surdus non
audiebam, et tanquam mutus non aperiens os suum, et
factus sum ut homo non audiens <note>(Ps. 37)</note>
            </hi>. Sed quia
caritas omnia superat, et propositum vincit affectus:
non tam injuriam facientibus reddo vicem, quam tibi
respondeo postulanti. Apud Christianos enim, non qui
patitur, ut ait quidam, sed qui facit contumeliam,
miser est. <emph>44</emph>
</p>
        </div3>
<div3>
          <head>2.</head>
          <p>
 <hi>Queritur suam offendi fidem, quae eadem esset
cum illa Damasi et Petri Alex.</hi> --Et primo quidem antequam
de fide mea, quam optime nosti, tecum loquar,
adversus barbariem istius loci, versu cogor clamare
vulgato:
</p>
          <l> <hi>Quod genus hoc hominum? quaeve hunc tam barbara morem</hi> </l>
<l> <hi>Permittit patria? hospitio prohibemur arenae.</hi> </l>
<l>
<pb n="0360"/> <hi>Bella cient; primaque vetant consistere terra.</hi> etc.</l>
          <p>  <note>(Aeneid. lib. 1)</note>.
</p>
          <p>Quae idcirco de Gentili Poeta sumpsimus, ut
qui Christi pacem non servat, pacem saltem discat
ab Ethnico. Haereticus vocor, homousian praedicans
Trinitatem. Sabellianae impietatis arguor,
tres subsistentes, veras, integras, perfectasque personas,
indefessa voce pronuntians. Si ab Arianis,
merito: si ab Orthodoxis, qui hujusmodi arguunt
fidem, Orthodoxi esse desierunt, aut si eis placet,
haereticum me cum Occidente, haereticum cum
Aegypto, hoc est, cum Damaso, Petroque condemnent.
Quid unum hominem exceptis sociis, criminantur?
si rivus tenuiter fluit, non est alvei culpa,
sed fontis. Pudet dicere: de cavernis cellularum
damnamus orbem. In sacco et cinere volutati, de
Episcopis sententiam ferimus. Quid facit sub tunica
poenitentis regius animus? Catenae, sordes, et comae
non sunt diadematis signa, sed fletus. Permittant me,
quaeso, nihil loqui. Cur eum lacerant, qui non meretur
invidiam? Haereticus sum, quid ad te? quiesce,
jam dictum est. Plane times, ne eloquentissimus homo
in Syro sermone, vel Graeco Ecclesias circumeam,
populos seducam, schisma conficiam. Nihil alicui
praeripui, nihil otiosus accipio. Manu quotidie et proprio
sudore quaerimus cibum, scientes ab Apostolo
scriptum esse: <hi>Qui autem non operatur, nec manducet <note>(2. Thess. 3)</note>
            </hi>.</p>
        </div3>
<div3>
          <head>3.</head>
          <p>
 Haec, venerabilis et sancte Pater, cum quali gemitu,
cum quali dolore conscripserim, testis est Jesus. <hi>Tacui, nunquid</hi> 
 <emph>45</emph> <hi>semper tacebo, dicit Dominus <note>(Psal. 49; et Isai. 42. 14)</note>
          </hi>?
Non mihi conceditur unus
angulus eremi. Quotidie exposcor fidem, quasi sine fide
renatus sim. Confiteor, ut volunt, non placet. Subscribo,
non credunt. Unum tantum placet, ut hinc recedam.
Jamjam cedo: abruperunt a me partem animae
meae, carissimos fratres: ecce discedere cupiunt, imo
discedunt, melius esse dicentes, inter feras habitare,
quam cum talibus Christianis: et ego ipse, nisi me
et corporis imbecillitas, et hyemis retineret asperitas,
jam modo fugerem. Verumtamen dum vernum tempus
adveniat, obsecro ut paucis mihi mensibus eremi
concedatur hospitium: aut si et hoc tardum videtur,
abscedo. <hi>Domini est terra, et plenitudo ejus <note>(Psal. 23)</note>
          </hi>.
Ascendant soli coelum, propter illos tantum Christus
mortuus sit, habeant, possideant, glorientur. <hi>Mihi
autem absit gloriari, nisi in cruce Domini nostri Jesu
Christi, per quem mihi mundus crucifixus est, et ego
mundo <note>(Gal. 6)</note>
          </hi>.</p>
        </div3>
<div3>
          <head>4.</head>
          <p>
 De fide autem quod [al. <hi>quam</hi> ] dignatus es scribere
<pb n="0361A"/>
 sancto Cyrillo dedi conscriptam fidem. Qui
sic non credit, alienus a Christo est. Caeterum ego
fidei meae testes habeo aures tuas, et beati fratris
Zenobii, quem tecum omnes, qui hic sumus, plurimum
salutamus.
</p>
        </div3>
      </div1>

<div1>
        <head>EPISTOLA XVIII. AD DAMASUM PAPAM. De Seraphim et calculo.</head>
<p> <hi>Exponit Visionem sexti Capituli Isaiae Prophetae; et
post nonnulla de historia et morte Regis Oziae, de
Seraphim ac Trisagio erudite suo more pertractat.</hi> </p>
<p> <hi>Et factum est in anno, quo mortuus est rex Ozias: vidi
Dominum sedentem super thronum excelsum et elevatum,</hi> <emph>46</emph> etc. <note>(Isai. 6. 2)</note>. Antequam de Visione
dicamus, pertractandum videtur quis sit Ozias, quot
annis regnaverit, qui ei in caeteris gentibus sint coaevi.
Et de persona quidem, sicut in Regnorum, et Praeteritorum
libris legimus <note>(4. Reg. 15; et 2. Paral. 26.
18)</note>, fuit vir justus, et fecit rectum in conspectu Domini,
aedificans Templum, aquaeductum fabricans,
offerens vasa, et pro hoc, merito adversarios superans:
quodque maximum pietatis indicium est, habens
multos in suo imperio Prophetas. Hic, quamdiu
vixit Zacharias sacerdos, cognomento Intelligens,
placuit Deo, et cum omni veneratione delubrum ejus
ingressus est. Postquam vero Zacharias obiit, volens
per se offerre donaria, sacerdotalem ordinem non
tam pie, quam audacter invasit: et reclamantibus
Levitis et Sacerdotibus caeteris: <hi>Nonne tu es rex
Ozias, et non sacerdos?</hi> audire noluit, statimque lepra
 perfusus in fronte est, juxta Prophetae vocem,
dicentis: <hi>Imple, Domine, facies eorum ignominia <note>(Ps.
82. 17)</note>
          </hi>. Quam corporis partem sacerdos auri lamina
protegebat, quam in Ezechiel Dominus jubet THAU
litterae impressione signari <note>(Ezech. 9)</note>, de qua David
exultat, dicens: <hi>Signatum est super nos lumen vultus
<pb n="0362"/>
tui <note>(Psal. 4. 7)</note>
          </hi>, <hi>Domine:</hi> in qua allophylus procax
fundae lapide ictus interiit. Regnavit autem Ozias
annis quinquaginta duobus <note>(2. Reg. 17)</note>, quo tempore
apud Latinos Amulius, apud Athenienses Agamestor
undecimus imperabat. Post cujus mortem Isaias Propheta
hanc Visionem, quam explanare nunc nitimur,
vidit, id est, eo anno quo Romulus Romani
imperii conditor natus est: sicut manifestum esse
poterit his, qui voluerint legere Temporum librum,
quem nos in Latinam linguam, ex Graeco sermone
transtulimus. <hi>Et factum est in anno, quo mortuus
est Ozias rex: vidi Dominum sedentem super thronum
excelsum et elevatum <note>(Isai. 6)</note>
          </hi>. Praemissa historia,
spiritalis sequitur intellectus, cujus causa historia
ipsa <emph>47</emph> replicata est. Vivente leproso rege,
et quantum in se est, sacerdotium dissipante, Isaias
Visionem videre non potuit. Quamdiu ille regnum
tenuit in Judaea, Propheta oculos non levavit ad coelum <note>(Isai. 6)</note>:
non ei sunt reserata coelestia, non apparuit
Dominus Sabaoth, nec in mysterio fidei, ter
Sancti nomen auditum est. Quando vero ille mortuus
est, universa quae subsequens sermo monstrabit,
aperto sese lumine prodiderunt. Tale quiddam et in
Exodo <note>(Cap. 2)</note> scriptum est, dum Pharao vixit, populus
Israel ex luti et lateris palearumque opere
pressus, non suspiravit ad Dominum: dum ille regnavit,
nemo quaesivit Deum patrum, Abraham, Isaac
et Jacob. Quando vero ille mortuus est, suspiraverunt
filii Israel, ut Scriptura dicit: <hi>Et ascendit clamor
eorum ad Dominum <note>(Exod. 2. 23)</note>
          </hi>: cum utique
juxta historiam, tunc magis gaudere debuerint, et
ante suspirare dum viveret. Ezechiel quoque prophetante,
Phaltias filius Banaiae occubuit, et post
pessimi ducis interitum, <hi>Cecidi,</hi> inquit, <hi>super faciem
meam, et clamavi voce magna, et dixi: Heu mihi, heu
mihi, Adonai Domine, in consummatione</hi> [al. <hi>consummationem]
tu facis reliquias Israel <note>(Ezec. 11. 13)</note>
          </hi>. Si
ergo intelligas in Ozia, et Pharaone, et Phaltia, et
caeteris istiusmodi contrarias fortitudines, videbis
quomodo illis viventibus nullus nostrum videat, ac
suspiret, et in poenitentiam corruat. Non regnet, ait
Apostolus <note>(Rom. 6)</note>, peccatum in mortali vestro corpore.
Regnante peccato, Aegyptiis exstruimus civitates;
in cinere versamur et sordibus; pro frumento
paleas, pro solida petra, luti opera sectamur.</p>
<div3>
          <head>3.</head>
          <p>
 Sequitur: <hi>Vidi Dominum sedentem super thronum
excelsum et elevatum <note>(Dan. 7)</note>
          </hi>. Vidit et Daniel
sedentem Dominum, sed non super thronum excelsum
et elevatum. Pollicetur et alibi vox divina, dicens: <hi>Veniam, et sedebo, et judicabo populum in valle
Josaphat,</hi> 
 quod interpretatur, <hi>Domini judicium (Joel.
<pb n="0363"/>
3. 12)</hi>. Qui peccator est, et mei similis, videt Dominum
sedentem in valle Josaphat: non in colle, non
in monte; sed in valle, et in valle judicii. Qui vero
justus, et Isaiae similis est, videt illum sedentem super
thronum excelsum et elevatum. Ut autem et aliud
inferam, <emph>48</emph> quando cum mente pertracto regnare
in Thronis, Dominationibus, Angelis, caeterisque Virtutibus,
video excelsum thronum ejus. Quando autem
considero quomodo genus dispenset humanum,
et pro nostra salute saepe descendere dicatur ad terras,
video humilem et proximum terrae thronum ejus.</p>
        </div3>
<div3>
          <head>4.</head>
          <p>
 Sequitur: <hi>Vidi Dominum sedentem super thronum
excelsum et elevatum; et plena erat domus majestate
ejus, et Seraphim stabant in circuitu ejus</hi> 
(juxta LXX). Quidam ante me tam Graeci
quam Latini hunc locum exponentes, Dominum super
thronum sedentem, Deum Patrem; et duo Seraphim,
quae ex utraque parte stantia praedicantur,
Dominum nostrum Jesum Christum, et Spiritum
Sanctum interpretati sunt. Quorum ego auctoritati,
quamvis sint eruditissimi, non assentior. MULTO SIQUIDEM
MELIUS EST vera rustice, quam falsa diserte
proferre: maxime cum Joannes Evangelista in hac
eadem Visione, non Deum Patrem, sed Christum
scribat esse conspectum. Nam cum de incredulitate
diceret Judaeorum, statim causas incredulitatis exposuit,
dicens: <hi>Et ideo non poterant credere in eum,
quia dixit Isaias: Aure audietis, et non intelligetis:
et cernentes aspicietis, et non videbitis. Haec autem dixit,
quando vidit gloriam Unigeniti, et testificatus est
de eo <note>(Is. 6. 9. 10; Joan. 12. 40. 41)</note>
          </hi>. In praesenti
ergo volumine Isaiae ab eo qui sedet in throno jubetur,
ut dicat: <hi>Aure audietis, et non intelligetis.</hi> Qui
autem haec jubet, ut Evangelista intelligit, Christus
est: unde nunc colligitur, non posse Seraphim Christum
intelligi, cum Christus sit ipse qui sedeat. Et
licet in Actis Apostolorum adversus Judaeos inter se
dissidentes, Paulus dicat:  « Bene Spiritus Sanctus
locutus est per Isaiam Prophetam ad patres nostros,
dicens: Vade ad populum istum, et dic: Aure audietis,
et non intelligetis: et videntes videbitis, et
non perspicietis. Incrassatum est enim cor populi
hujus, et auribus suis graviter audierunt, et oculos
suos clauserunt: ne quando videant oculis, et auribus
audiant, et corde intelligant, et convertantur
ad me, et sanem illos »  <note>(Act. 28. 25, et seqq.)</note>, mihi
tamen personae diversitas non facit quaestionem,
cum sciam et Christum et Spiritum <emph>49</emph> Sanctum
unius esse substantiae; nec alia Spiritus verba esse,
quam Filii, nec aliud Filium jussisse, quam Spiritum.</p>
        </div3>
<div3>
          <head>5.</head>
          <p>
 Sequitur: <hi>Et plena erat domus majestate ejus.</hi> 
Domus Dei quae sursum est, gloria plena conspicitur:
haec vero quae deorsum est, nescio an plena sit gloria
<pb n="0364"/>
nisi forte secundum sensum Psalmistae dicentis: <hi>Domini
est terra, et plenitudo ejus <note>(Ps. 23. 1)</note>
          </hi>. Nos quoque
dicamus eos esse in terra plenos gloria, qui
possint dicere: <hi>Nos omnes ex plenitudine ejus accepimus <note>(Joan. 1. 16)</note>
          </hi>.
Istam domum sapientes mulieres
aedificant, et insipientes dissipant manibus <note>(Prov.
14)</note>. De ista et Isaias loquitur: <hi>Et erit in novissimis
diebus praeparatus mons domus Domini in summis
montibus, et elevabitur super colles <note>(Isai. 2. 2)</note>
          </hi>. Haec
est domus, de qua et alibi supradictus Paulus sacra
voce testatur: <hi>Et Moyses quidem fidelis in tota domo
ejus, quasi famulus in testimonium eorum, quae dicenda
erant. Christus autem ut Filius super domum ejus, cujus
domus sumus nos: si tamen principium substantiae ejus
usque ad finem firmum teneamus <note>(Hebr. 35. 6)</note>
          </hi>. De hac
et ad Timotheum loquitur: <hi>Haec autem scribo, ut scias
quemadmodum oporteat te conversari in domo Dei, quae
est Ecclesia <note>(1. Tim. 3. 14. 15)</note>
          </hi>.</p>
        </div3>
<div3>
          <head>6.</head>
          <p>
 Sequitur: <hi>Et Seraphim stabant in circuitu ejus;
sex alae uni, et sex alae alteri; et duabus quidem velabant
faciem, et duabus velabant pedes, et duabus volabant,
et clamabant alter ad alterum, et dicebant: Sanctus,
Sanctus, Sanctus Dominus Deus Sabaoth, plena
est universa terra gloria ejus.</hi> Volumus scire quae sint
Seraphim stantia in circuitu Dei, quae sex alae unius,
et simul junctae duodecim; quomodo duabus velent
faciem, et duabus pedes, et duabus volent: cum superius
in circuitu Dei stare dicantur: aut quomodo
stent in circuitu, cum duo sint, et alibi volent:
quid sit illud quod alter ad alterum clamitent, et ter
Sancti nomen ingeminent: quomodo superius domus
plena gloria, et nunc terra esse dicatur.
</p>
          <p> <hi>Orandum in interpretationes Scripturarum.</hi> --Quae
cum non minimum pulverem moveant, et prima statim
fronte difficultatem interpretationis objiciant, in commune
Dominum deprecemur, ut mihi <emph>50</emph> quoque
de altari carbo mittatur, ut omni peccatorum sorde
detersa, primum possim Dei sacramenta conspicere,
dehinc enarrare quae videro. <hi>Seraphim</hi> sicut in interpretatione
Nominum Hebraeorum invenimus, <hi>ardor,</hi> 
aut <hi>incendium,</hi> aut <hi>principium oris eorum,</hi> interpretantur.
Quaerimus quid sit hoc incendium? Salvator
ait: <hi>Ignem veni mittere in terram, et quam</hi> [al. <hi>quem]
volo, ut ardeat <note>(Luc. 12. 49)</note>
            </hi>. Duo discipuli, quibus
in itinere Dominus Scripturas aperuerat, a Moyse
et omnibus Prophetis incipiens, postquam reserati
sunt oculi eorum, cognoscentes eum, dixerunt ad
alterutrum: <hi>Nonne cor nostrum ardens erat in nobis,
dum loqueretur in via, et aperiret nobis Scripturas <note>(Luc.
24. 32)</note>
            </hi>? Et in Deuteronomio <note>(cap. 4)</note> Deus ipse ignis
scribitur esse consumens; et in Ezechiele <note>(cap. 8)</note> 
quoque, a renibus usque ad pedes videtur esse
igneus; Et <hi>eloquia Domini eloquia casta, argentum igne
<pb n="0365"/>
examinatum, probatum terrae, purgatum septuplum <note>(Psal. 17)</note>
            </hi>.
Et multa alia quae si de omnibus Scripturis
voluero replicare, perlongum est. Ergo quaerimus
ubi sit hoc incendium salutare? Nulli dubium quin
in sacris voluminibus, ex quorum lectione universa
hominum vitia purgantur. De eo vero quod sequitur, <hi>principium oris eorum,</hi> 
 quomodo possit ad Scripturas
referri, vereor ne si dicere coeperimus, non tam interpretari,
quam vim Scripturis inferre videamur.</p>
<p> <hi>Lingua Hebraea prima et communis. Victorinus Latinus
Auctor.</hi> --Initium oris et communis eloquii, et
hoc omne [al. <hi>omne verbum</hi> ] quod loquimur, Hebraeam
linguam, qua vetus Testamentum scriptum est, universa
antiquitas tradidit. Postquam vero in fabricatione
turris per offensam Dei linguarum diversitas
attributa est, tunc sermonis varietas in omnes dispersa
est nationes. Igitur et incendium et initium
oris, in duobus animadvertitur Testamentis: quae
circa Deum stare, non mirum est, cum per ea Dominus
ipse discatur. <hi>Sex alae uni, et sex alae alteri.</hi> 
Victorinus noster duodecim Apostolos interpretatus
est. Nos possumus et duodecim lapides altaris, quos
ferrum non tetigit, et duodecim gemmas, ex quibus
sacerdotis insigne constructum est <note>(Exod. 28)</note>, <emph>51</emph> 
 accipere; quos et Ezechiel <note>(cap. 28)</note> memorat,
et Apocalypsis <note>(cap. 21)</note> non tacet, quorum quid
verum sit, Deus viderit: quid verisimile, in sequentibus
exponemus.</p>
        </div3>
<div3>
          <head>7.</head>
          <p>
 Sequitur: <hi>Et duabus quidem velabant faciem, et
duabus velabant pedes, et duabus volabant.</hi> Velabant
faciem non suam, sed Dei. Quis enim ejus scire potest
principium, quid antequam istum conderet mundum,
 in rerum fuerit aeternitate: quando Thronos,
Dominationes, Potestates, Angelos, totumque
ministerium coeleste condiderit? Sequitur: <hi>Et duabus
velabant pedes,</hi> non suos, sed Dei. Extrema quippe
ejus scire quis potest? quid post consummationem
saeculi sit futurum, quid postquam genus hominum
fuerit judicatum, quae sequatur vita? an rursum alia
sit futura terra, et post transitionem, alia rursum
elementa, vel alius mundus solque condendus sit? <hi>Priora annuntiate mihi, et novissima quae futura sunt,
et dicam, quia dii estis,</hi> 
 ait Isaias <note>(cap. 41. v. 23)</note>, significans
neminem posse, quid ante mundum fuerit,
et quid post mundum futurum sit, enarrare. <hi>Et duabus
<pb n="0366"/>
volabant.</hi> Media tantum cognoscimus, quae ex
Scripturarum nobis lectione panduntur, quando
mundus factus sit, quando plasmatus homo, quando
diluvium, quando lex data sit: ut ex uno homine
universa terrarum spatia completa sint: et in extremo
tempore Dei Filius pro nostra salute sumpserit
carnem. Caetera vero quae diximus, ista duo Seraphim,
in facie pedibusque texerunt. <hi>Et clamabant
alter ad alterum.</hi> Pulchre positum est, <hi>alter ad alterum.</hi> 
</p>
          <p> <hi>Nihil dissonum in veteri et novo Testamento.</hi> --Quidquid
enim in veteri legimus Testamento, hoc
idem in Evangelio reperimus: et quod in Evangelio
fuerit lectitatum, hoc ex veteris Testamenti auctoritate
deducitur: nihil in eis dissonum, nihil diversum
est. <hi>Et dicebant, Sanctus, Sanctus, Sanctus Dominus
Deus Sabaoth.</hi> In ambobus Testamentis Trinitas praedicatur.
Quod autem sabaoth et Salvator noster esse
dicatur, accipe exemplum in vicesimo tertio <emph>52</emph> 
Psalmo. Virtutes quae Domino ministrabant, ad coelestes
alias Fortitudines proclamabant, ut pandant januam
Domino revertenti: <hi>Tollite portas principes vestras,</hi> 
 sive ut Aquila interpretatur, <hi>attollite portae
capita vestra, et introibit rex gloriae.</hi> Rursum illae quem
indutum carne conspiciunt, novo mysterio stupefactae
interrogant: <hi>Quis est iste rex gloriae <note>(Ps. 23. 9)</note>
            </hi>? accipiuntque
responsum:  « Dominus virtutum ipse est rex
gloriae: »  quod in Hebraeo scribitur,  « Dominus sabaoth. » 
Sciendumque quia ubicumque Septuaginta
Interpretes Dominum virtutum, et Dominum Omnipotentem
expresserint, in Hebraeo sit positum,  « Dominus
sabaoth, »  quod interpretatur Aquila,  « Dominus
militiarum. »  Dominus quoque ipse hic quatuor
litterarum est, quod proprie in Deo ponitur JOD HE,
JOD HE, id est duobus <hi>ja,</hi> quae duplicata ineffabile
illud et gloriosum Dei nomen efficiunt. « Plena est
universa terra gloria ejus. »  Hoc adhuc [al. <hi>autem</hi> ] a
Seraphim dicitur de adventu Domini Salvatoris, quomodo
in omnem terram praedicatio illius porrigatur,
et Apostolorum sonus mundi limites penetret.</p>
        </div3>
<div3>
          <head>8.</head>
          <p>
 Sequitur:  « Et elevatum est superliminare a
voce qua clamabant. »  Legimus in veteri Testamento,
quod semper Dominus Moysi et Aaron ad ostium
Tabernaculi sit locutus <note>(Levit. 1. et 4. Num. 10)</note>,
quasi ante Evangelium necdum eos in Sancta sanctorum
<pb n="0367"/>
introduxerit: sicut Dei Ecclesia postea introducta
est dicens:  « Introduxit me rex in cubiculum
suum »  <note>(Cant. 1. 3)</note>. Quando ergo Dominus noster
descendit ad terras, superliminare illud, id est, quasi
quoddam obstaculum intrare cupientibus sublatum
est: et universus hic mundus fumo impletus est, id
est gloria Dei. Ubi autem in Latino <hi>elevatum</hi> legimus,
in Graeco <foreign xml:lang="greek">ἐπήρθη</foreign>, <hi>sublatum,</hi> ponitur. Sed quia verbi
ambiguitas utroque modo interpretari potest, nostri
elevatum interpretati sunt pro ablato. « Et domus
impleta est fumo. »  Deus, ut supra diximus, ignis
est: hic cum in Sina monte descendisset ad Moysen,
ad <emph>53</emph> adventum ejus videbantur lampades discurrentes,
et plenus omnis mons fumo. Unde in Psalmis
dicitur:  « Qui tangit montes, et fumigant »  <note>(Ps.
103. 32)</note>. Ex igne ergo, quoniam totam substantiam
capere non possumus, laevior quaedam in universum
mundum, et (ut ita dicam) rarior fumi natura dispergitur,
quam nos capientes, dicamus:  « Ex parte cognoscimus,
et ex parte prophetamus »  <note>(1. Cor. 13. 9)</note>.
Et:  « Nunc videmus per speculum in aenigmate » <note>(Ibid. 12)</note>.</p>
        </div3>
<div3>
          <head>9.</head>
          <p>
 Et, <hi>Seraphim stabant in circuitu ejus: sex alae
uni, et sex alae alteri.</hi> Quidam Graecorum in Scripturis
apprime eruditus, Seraphim virtutes quasdam in
coelis esse exposuit, quae ante tribunal Dei assistentes
laudent eum, et in diversa ministeria mittantur,
maximeque ad eos qui purgatione indigent, et ob
pristina peccata, aliqua ex parte suppliciis purgari
merentur. Quod autem sublatum est, inquit,
superliminare, et domus impleta est fumo, signum
est Templi Judaici destruendi, et incendendae universae
Jerusalem, quam videmus nunc destructam.
Nonnulli vero in superioribus consentientes, in extrema
parte dissentiunt. Nam superliminare sublatum
illo tempore praedicant, quando velum templi
scissum est, et universa domus Israel erroris nube
confusa <note>(Matth. 17; et Marc. 15; et Luc. 23)</note>:
quando Josephus refert sacerdotes ex adytis templi,
virtutum coelestium audisse vocem, <hi>Transeamus
ex his sedibus.</hi> </p>
        </div3>
<div3>
          <head>10.</head>
          <p>
 Est vir <note>(Mss. <hi>vero</hi> )</note> quidam a quo ego plura didicisse
<pb n="0368"/>
me gaudeo, et qui Hebraeorum sermonem ita
elimarit, ut inter Scribas eorum Chaldaeus existimetur.
Is longe alia via ingressus est; ait enim nullum
Prophetarum extra Isaiam vidisse Seraphim
circa Deum stantia, et ne ipsa quidem Seraphim alibi
lectitari. Dehinc consummationis et captivitatis Jerusalem,
quae sub Nabuchodonosor facta est, signum
esse praemissum. Ab Ozia quippe, sub quo orsus est
prophetare, usque ad Sedeciam, qui extremus regnavit,
et qui caecus <emph>54</emph> in Babylonem ductus est,
fuisse reges undecim, et duodecimum Godoliam,
quem constituerat rex Babylonis super terram, quem
interfecit Ismael filius Nathaniae inter medias
epulas, reliquiarum patriae parricida <note>(4. Reg. 25; et
2. Paral. ult.; et Jer. 41)</note>; et has esse duodecim
alas, e quibus quatuor faciem suam velent, sicut in
nonnullis exemplaribus invenitur, quatuor volent,
quatuor pedes contegant. Ex his quippe duodecim
regibus tantum quatuor justos fuisse, Oziam, Joatham,
Ezechiam, et Josiam, qui sublimes per singulas
captivitates audeant glorificare Deum, <hi>Sanctus, Sanctus,
Sanctus Dominus Deus Sabaoth.</hi> Reliquos vero
propter peccata sua velare faciem: et alios qui in
captivitatem ducti sunt, pedum velare vestigia. Superliminare
vero sublatum, et domum impletam
fumo, sicut supra diximus, eversionem Jerusalem et
incendium templi exposuit.</p>
        </div3>
<div3>
          <head>11.</head>
          <p>
 Et quia semel ejus coepi referre sententiam,
etiam ea quae necdum a me sunt tacta, contingamus.
Forcipem de qua altaris carbo comprehensus est, et
labia purgata, propriam Isaiae asseruit passionem, et
qua sub Manasse interfectus est rege, et tunc vere
purgatis labiis dixit ad Dominum: <hi>Ecce ego, mitte me,
et dixi: O miser ego, quoniam compunctus sum (Juxta LXX)</hi>!
Donec Ozias vivit non intelligis, o
Isaia, te esse miserum, non compungeris, non moveris:
sed quando ille mortuus est, tunc animadvertis,
non munda habere te labia, tunc indignum
cognoscis te esse visione Dei. Utinam autem et ego
compungar, et post compunctionem, Dei visione
dignus efficiar, cum sim homo, et non munda labia
habeam, et in medio quoque populi immunda labia
habentis habitem. Isaias ut justus tantum in sermone
peccaverat: ideo sola labia habebat immunda, non
conscientiam. Ego vero quia et oculis video ad concupiscendum,
et manu scandalizor et pede, et omnium
membrorum <emph>55</emph> parte delinquo, habeo omnia immunda:
et quia semel spiritu baptizatus, rursum tunicam
pollui, secundi baptismatis purgatione, id est,
ignis indigeo <note>(Matth. 3. 11)</note>.</p>
        </div3>
<div3>
          <head>12.</head>
          <p>
 <hi>In Scripturis non sunt simplicia verba.</hi> --Non
sunt, ut quidam putant, in Scripturis verba simplicia,
plurimum in his absconditum est. Aliud littera, aliud
mysticus sermo significat. Ecce Dominus in Evangelio
<pb n="0369"/>
cingitur linteo, pelvim ad lavandos discipulorum
pedes praeparat, servi fungitur ministerio <note>(Joan. 13)</note>:
esto, ut doceat humilitatem, ut
nobis invicem ministremus: non abnuo, non recuso.
Quid est quod Petro recusanti dicit: <hi>Nisi lavero
pedes tuos, non habebis partem mecum?</hi> Et ille respondit: <hi>Domine, non solum pedes, sed et manus et caput <note>(Ibid. v. 8. 9)</note>
          </hi>.
Ascensurus ergo Dominus ad coelum
(quia Apostoli ut homines terrae insistentes, adhuc
habebant peccatorum serdibus pedes pollutos) vult
eos a delictis penitus liberare, ut eis possit Prophetalis
sermo congruere: <hi>Quam speciosi pedes evangelizantium
pacem <note>(Isai. 52. 7)</note>
          </hi>; et imitari valeant
Ecclesiae verba, dicentis: <hi>Lavi pedes meos, quomodo
inquinabo illos <note>(Cant. 5. 3)</note>
          </hi>? ut etiam si quis post
resurrectionem postea his adhaeserit pulvis, in impiam
eum excutiant civitatem, in testimonium laboris:
quod eo usque pro omnium salute contenderint,
facti Judaeis ut Judaei, gentibus ut gentiles; ut etiam
propria vestigia aliqua ex parte polluerint. Igitur, ut
ad propositum revertamur, sicut Apostoli purgatione
indigebant pedum: sic Isaias qui tantum in sermone
peccaverat, labia habebat immunda: et quantum
ego arbitror, quia Oziam in Templum irruentem,
non corripuerat, nec juxta Eliae exemplum libera
voce impium designarat, labia habebat immunda. <hi>In
medio quoque populi immunda labia habentis habitem.</hi> 
Isaias qui compunctus est, et se miserum contestatur,
purgatione dignus efficitur. Populus vero non solum
non agens poenitentiam, sed ne sciens quidem quia
labia habebat immunda, purgationis remedium non
meretur. Providendum igitur sub hoc exemplo, non
solum ut ipsi simus justi, sed ne cum peccatoribus
moremur: quia et hoc in peccati ac miseriae parte
ducit Propheta.</p>
        </div3>
<div3>
          <head>13.</head>
          <p>
 <hi>Quomodo Deus videtur.</hi> --Sequitur: <hi>Et regem
Dominum sabaoth</hi> <emph>56</emph> <hi>ego vidi.</hi> Aiunt Judaei Isaiam
a majoribus suis idcirco interemptum, quia cum Moyses
posteriora Dei viderit, hic Dominum sabaoth oculis
carnalibus vidisse se scribat, super hoc Deo dicente: <hi>Nemo faciem meam videbit, et vivet 
 <note>(Exod. 33.
20)</note>
          </hi>. Quos si interrogemus, quomodo se Deus in Lege
aliis Prophetis in visione et somno dicat ostendi,
Moysi vero facie ad faciem colloqui; et quomodo
stet illa sententia: <hi>Nemo faciem meam videbit, et
vivet,</hi> cum facie ad faciem se ad Moysen locutum
esse fateatur: respondebunt utique, juxta possibilitatem
humanam Deum visum, non ut est, sed ut voluit
se videri: quibus et nos dicimus eodem modo ab
Isaia esse visum, restante summa, ut Moyses Deum
aut viderit, aut non viderit. Si vidit, vidit ergo et
Isaias, qui vidisse se dicens, impie est interfectus a
vobis: quia Deus videri potest. Si non vidit, interficite
et Moysen cum Isaia, quia ejusdem mendacii
reus est, dicens se vidisse eum, qui videri non potest.
Quemcumque [al. <hi>quodcumque</hi> ] in expositione
<pb n="0370"/>
ejus loci super Moysen habuerint intellectum, etiam
nos ad Isaiae temperabimus visionem.</p>
        </div3>
<div3>
          <head>14.</head>
          <p>
 Sequitur: <hi>Et missum est ad me unum de Seraphim,
et in manu sua habebat carbonem, quem forcipe
sumpserat de altari, et tetigit os meum, et dixit: Ecce
tetigit hoc labia tua, et auferet iniquitates tuas, et
peccata tua purgabit.</hi> Secundum omnes Editiones,
quas supra exposuimus, sive duo Testamenta intelligere
volueris, sive aliquas apparatrices in coelestibus
virtutes, sive in signum captivitatis futurae umbram
quamdam veritatis futurae praefiguratam, nunc accipe
Seraphim. Nos quia primam sententiam sequimur,
Evangelicum Testamentum missum asserimus ad
Prophetam: quod habens in se utraque mandata, id
est, et sua et veteris Testamenti, ignitum sermonem
Dei, duplici praeceptorum acie comprehendit: et
tactis labiis, quidquid fuerat ignorantiae, hoc siquidem
nos labia interpretamur immunda, purgationis
suae pepulit veritate. Hanc forcipem Jacob in scala
conspicit <note>(Genes. 28)</note>: hic est gladius bis acutus: haec
duo minuta, quae mulier vidua mittit in dona Dei <note>(Marc. 12)</note>:
hic stater duos denarios habens, qui in ore
piscis repertus, pro Domino et Petro redditur <note>(Matth.
17)</note>; hac duplici forcipe <emph>57</emph> quae unionis retinetur
virtute, carbo comprehensus mittitur ad Prophetam,
quem in centesimo decimo nono Psalmo, cum
Propheta Deum rogaret dicens:  « Domine, libera
animam meam a labiis iniquis, et a lingua dolosa, » 
et post interrogationem Spiritus Sancti:  « Quid detur
tibi, aut quid apponatur tibi ad linguam dolosam? » 
dictum est:  « Sagittae potentis acutae cum carbonibus
desolatoriis »  <note>(Ps. 119. 2. et seqq.)</note>, scimus Prophetae
esse concessum. Vere quippe desolatorius carbo, qui
linguam puram facit a peccato, sermo divinus est, de
quo et in Isaia dicitur:  « Habes carbones ignis, sedebis
super eos, hi erunt tibi in adjutorium »  <note>(Isai. 47.
145. sec. LXX)</note>.</p>
        </div3>
<div3>
          <head>15.</head>
          <p>
 Sequitur: <hi>Et audivi vocem Domini dicentis,
Quem mittam, et quis ibit ad populum istum? Et dixi:
Ecce ego, mitte me. Et ait: Vade et dic populo huic:
Aure audietis, et non intelligetis.</hi> Interrogantis sunt
verba Domini, non jubentis, quem debeat mittere, et
quis iturus sit ad populum, cui facilis Propheta respondet: <hi>Ecce ego, mitte me,</hi> 
 et post pollicitationem
jubetur, ut dicat: <hi>Vade, et dic populo huic: Aure
audietis, et non intelligetis: et cernentes aspicietis, et
non videbitis;</hi> et caetera quae ipsius Prophetiae sermo
contexit. Audivi ego in hoc loco non parvam Hebraei
mei disputationem, cujus pauca ponam, ut sensum
hominis advertas. Aiebat, de Moyse et Isaia, quis
melius fecerit, requiramus. Utrum ne Moyses, qui
cum a Deo mitteretur ad populum, ait: <hi>Precor,
Domine, non sum dignus;</hi> et rursum, <hi>provide alium
quem mittas <note>(Exod. 4. 13)</note>
          </hi>: An Isaias, qui cum non
fuisset electus, ultro se obtulit, dicens: <hi>Ecce ego,
<pb n="0371"/>
mitte me.</hi> Nec ignoro, dicebat, periculosum esse de
Sanctorum meritis disputare; et aliquid vel minus
vel plus disserere velle de eo quem Dominus coronavit;
sed quia ipse dixit: <hi>Quaerite, et invenietis; pulsate,
et aperietur vobis <note>(Matth. 7; et Luc. 11)</note>
          </hi>, etiam
nos, non ut de aliquo detrahamus, sed ut Scripturae
sensum scientes, ad ejus nos dirigamus exempla, debemus
inquirere quod potest facere quaestionem. Qui
Moysi, inquit, assertor est, humilitatem ejus praedicat
ac mansuetudinem, quod se indignum judicans ministerio
Dei, major <emph>58</emph> effectus sit: Isaias vero, qui
ultro se obtulit, incipiens prophetare, a maledictis
coepit: <hi>Aure audietis, et non intelligetis</hi>, <hi>et cernentes
aspicietis, et non videbitis.</hi> Ob quod inde multa mala
perpessus, et ab omni populo pro insano habitus,
cum iterum ei vox divina dixisset, <hi>clama,</hi> sciens
quid superiori facilitate seipsum offerens pertulisset,
non ait: <hi>Ecce ego, mitte me:</hi> sed interrogavit, quid
illud esset quod clamare deberet, et dixit: <hi>Quid
clamabo?</hi> Cui simile est illud in Jeremia: <hi>Accipe calicem
vini meri hujus de manu mea, et potionabis
omnes gentes, ad quas ego te mittam, et bibent, et voment,
et insanient, et cadent a facie gladii, quem mittam
in medio eorum <note>(Jerem. 25. 15. 16)</note>
          </hi>. Quod cum
audisset Propheta, non renuit: non secundum exemplum
Moysi dixit: <hi>Precor, Domine, non sum dignus,
provide alium quem mittas <note>(Exod. 4. 13)</note>
          </hi>; sed amator
populi sui, et putans quia ex potu calicis inimicae
gentes interficerentur et ruerent, calicem meri libenter
accepit, intelligens in omnibus gentibus etiam
Jerusalem comprehendi. Denique inter caeteras nationes: <hi>Et accepi,</hi> 
 ait, <hi>calicem de manu Domini, et
potionavi omnes gentes, ad quas misit me Dominus, et
Jerusalem, et civitates Juda, et reges ejus, et principes
ejus, ad ponendas eas in desolationem, et in invium, et
sibilationem <note>(Jerem. 25. 17. 18)</note>
          </hi>. Pro qua Prophetia,
licet in plerisque codicibus ordo sit perversus: quid
in alio loco dicat ausculta: <hi>Seduxisti me, Domine, et
seductus sum: tenuisti me et potuisti</hi>: <hi>factus sum in
derisum, totam diem exegi in subsannationem <note>(Jer.
20. 7)</note>
          </hi>. Et econtrario qui assertor est Isaiae (dicebat)
illa proferet: Prophetam, non tam sui merito, quam
misericordia Dei confisum, postquam a Seraphim
audierat, <hi>Ecce tetigit hoc labia tua, et auferet iniquitates
tuas, et peccata tua purgabit,</hi> otio noluisse torpere,
sed ultro in ministerium Dei, quasi a peccatis liberum,
zelo se obtulisse fidei. Moysen vero quia saecularibus
eruditus fuerat disciplinis, et interfecto
Aegyptio, conscientia ejus aliqua ex parte sorduerat <note>(Exod. 2)</note>;
unde et vox ad eum de rubo facta sit,
<pb n="0372"/>
dicens: <hi>Ne accesseris huc: solve calceamenta de pedibus
tuis, locus enim in quo</hi> <emph>59</emph> <hi>stas, terra sancta
est:</hi> et scierit sibi adversus magos et adversus Pharaonem
pessimum regem futurum esse certamen, se excusasse
dicentem: <hi>Precor, Domine, non sum dignus:</hi> 
pro quo in Hebraeo legitur, <hi>non habeo labia circumcisa,</hi> 
Septuaginta Interpretibus sensum potius ex
sensu quam verbum de verbo exprimentibus. Ex quo
manifeste possit intelligi, Isaiam recte post circumcisa
labia, in Dei se obtulisse ministerium, et Moysen
adhuc incircumcisis labiis tam grande ministerium
recusasse.</p>
        </div3>
<div3>
          <head>16.</head>
          <p>
 <hi>Aure audietis, et non intelligetis: et cernentes
aspicietis, et non videbitis.</hi> Totus hic locus sicut Salvator
dicit in Evangelio, ad id pertinet tempus, quo
ipse est dignatus descendere ad terras, et signa Judaeis
non intelligentibus perpetravit. Et quoniam
usque ad finem Capituli explanatio multiplex sequitur;
et excipientis jam explicuimus [Mss. <hi>implevimus</hi> ]
ceras, hucusque dictasse sufficiat: quia et oratio,
quae non propriae manus stilo expolitur, cum per
se inculta est, tum multo molestior fit; si taedium sui
prolixitate congeminet; ut oculorum dolore cruciati,
auribus tantum studeamus et lingua.</p>
        </div3>
<div3>
          <head>17.</head>
          <p>
 Septuaginta: <hi>Et missum est ad me unum de
Seraphim;</hi> Aquila, et Theodotion, <hi>Et volavit ad me
unum de Seraphim</hi>; Symmachus, <hi>Et volavit ad me
unus de Seraphim.</hi> Quotidie ad nos mittitur Seraphim,
quotidie ingemiscentium atque dicentium: <hi>O miser ego, quoniam compunctus sum,</hi> 
 ora purgantur,
et cum a peccatis fuerint liberati, praeparant se
ministerio Dei. Quod autem caeteri Interpretes, pro <hi>missum esse, volasse</hi> 
 dixerint, intellige velocem divini
sermonis adventum super eos, qui digni societate
illius judicantur. In genere quoque diversitas est.
Septuaginta, Aquila, et Theodotion Seraphim neutro
genere transtulerunt: Symmachus masculino. Nec
putandum sexum esse in Virtutibus Dei, cum etiam ipse
Spiritus Sanctus secundum proprietates linguae Hebraeae,
feminino genere proferatur RUHA: Graece neutro <emph>60</emph> 
 <foreign xml:lang="greek">τὸ πνεῦμα</foreign>: Latine masculino, <hi>Spiritus.</hi> Ex quo
intelligendum est, quando de superioribus disputatur,
et masculinum aliquid, seu femininum ponitur, non
tam sexum significari, quam idioma sonare linguae.
<pb n="0373"/>
Siquidem ipse Deus invisibilis et incorruptibilis
omnibus pene linguis profertur genere masculino,
cum in eum non cadat sexus. Illorum quoque,
pius licet, attamen coarguendus error, qui in orationibus
et oblationibus suis audent dicere: Qui sedet
super Cherubim et Seraphim. Nam et super
Cherubim sedere Deum, scriptum est; ut ibi: <hi>Qui
sedes super Cherubim, ostendere <note>(Ps. 79. 2)</note>
          </hi>. Super
Seraphim vero sedere Deum, nulla Scriptura commemorat,
et ne ipsa quidem Seraphim, circa Deum
stantia, excepto praesenti loco, Scripturis sanctis
omnibus invenimus.</p>
        </div3>
<div3>
          <head>18.</head>
          <p>
 Septuaginta:  « Et in manu habebat carbonem,
quem forcipe acceperat de altari, et tetigit os
meum. »  Aquila et Theodotion:  « et in manu ejus
calculus in forcipe, quem acceperat de altari, et tetigit
os meum. »  Symmachus:  « Et in manu ejus
calculus in forcipibus, quem sumpserat de altari, et
detulit ad os meum. »  Quantum ad historiam pertinet,
videtur Deus sedere in Templo Jerusalem, et
ante eum de altari, secundum Septuaginta ad Isaiam
carbo deferri: de altari vero incensi sive holocaustorum.
Quantum autem ad mysticos intellectus, ille
ei ignis mittitur, quem Jeremias ferre non poterat:
quin quum animae nostrae arcana penetrarit, ita nos
dissolvit, ita a veteri homine in novum excoquit, ut
in illam vocem possimus erumpere:  « Vivo autem
jam non ego, sed gratia Dei quae in me est »  <note>(Galat.
2. 20)</note>. Forcipes quoque secundum Interpretes caeteros
licet in sacerdotali semper supellectile fuerint,
diversas gratias debemus accipere, quibus multifarie,
et multis modis olim Deus patribus nostris locutus
est in Prophetis. Quia in Hebraeo pro <hi>carbone, calculus</hi> 
legitur, caeteris quoque super hoc consonantibus,
videtur mihi sermo divinus calculi appellatione signari. <emph>61</emph> 
 Sicut enim calculus genus est lapidis
durissimi et rotundi, et omni puritate laevissimi,
ita sermo Dei, qui neque haereticorum, neque omnium
adversariorum potest contradictionibus cedere, calculus
dicitur. De hoc calculo Sephora filium circumcidit:
et Jesus populum purgat a vitiis: et in Apocalypsi
Dominus pollicetur vincentibus, ut accipiant
calculum et scribatur super eum nomen novum. Videntur
autem mihi et Septuaginta in eo quod <foreign xml:lang="greek">ἄνθρακα</foreign>
transtulerunt, idem sensisse quod caeteri. <foreign xml:lang="greek">Ἄνθραξ</foreign>
quippe, quem nos <hi>carbunculum</hi> interpretamur, genus
est lapidis fulgidi atque nitentis, quem etiam in duodecim
lapidibus invenimus. Sive igitur <hi>calculum,</hi> sive <hi>carbunculum</hi> 
 lapidem accipimus, in calculo divini
sermonis veritas et rigor; in carbunculo lucens doctrina
et manifesta monstratur. « Eloquia enim Domini,
eloquia casta, argentum igne probatum terrae,
purgatum septuplum »  <note>(Ps. 11. 7)</note>. Et alibi:  « Mandatum
Domini lucidum, illuminans oculos »  <note>(Ps. 18.
19)</note>. Quod autem ait: <hi>In manu habebat carbonem,</hi> 
<pb n="0374"/>
manuum intelligamus operationem, ut ibi, <hi>In manu
linguae mors, et vita <note>(Prov. 18. 21)</note>
          </hi>; et in Psalmo: <hi>Cadent in manu gladii 
 <note>(Ps. 62. 11)</note>
          </hi>; Aut certe vere
manus apparuit, ut per similitudinem humanae formae,
dum manus cernitur porrigentis, Propheta non timeat:
juxta quod et ipsum Deum, et Angelos in humanas
vidimus se mutasse formas, ut metus videntibus
demeretur.</p>
        </div3>
<div3>
          <head>19.</head>
          <p>
 Septuaginta: <hi>Et dixit, ecce tetigit hoc labia
tua, et auferet iniquitates tuas, et peccata tua purgabit.</hi> 
Aquila: <hi>Ecce tetigit hic labia tua, et recedet
iniquitas tua, et peccatum tuum propitiabitur.</hi> Caeteri
Interpretes in Aquilae verba consentiunt. Primum
necesse est, ut labia nostra tangantur: Deinde cum
tacta fuerint, fugetur iniquitas; et cum iniquitas
fuerit effugata, propitietur Dominus: quia apud
ipsum est propitiatio: et secundum Apostolum: <hi>Ipse
est propitiatio pro peccatis nostris.</hi> Purgatis autem
peccatis nostris, audiemus vocem Domini dicentis: <hi>Quem mittam?</hi> 
 Et respondebimus: <hi>Ecce ego,
mitte me.</hi> </p>
        </div3>
<div3>
          <head>20.</head>
          <p>
 Septuaginta: <hi>Et audivi vocem Domini</hi> <emph>62</emph> <hi>dicentis, quem mittam, et quis ibit ad populum istum?</hi> 
Aquila, Theodotion et Symmachus: <hi>Et audivivocem Domini
dicentis: quem mittam? et quis ibit nobis?</hi> De comparatione
Isaiae et Moysi, quomodo alius ministerium
recusarit, alius ultro se offerens dura perpessus sit,
in alio loco disputavimus. Sed ne videamur
aliquid praeterisse earum, quas Judaei vocant <foreign xml:lang="greek">δευτερώσις</foreign>,
et in quibus universam scientiam ponunt, nunc
breviter illud attingimus [al. <hi>attingamus</hi> ], quare in
Hebraeo sit positum, <hi>et quis ibit nobis?</hi> Sicut enim in
Genesi dicitur: <hi>Faciamus hominem ad imaginem et
similitudinem nostram <note>(Genes. 1. 26)</note>
          </hi>; ita et hic puto
dictum, <hi>et quis ibit nobis?</hi> Nobis autem quibus aliis
aestimandum est, nisi Patri et Filio et Spiritui Sancto,
quibus vadit quicumque eorum obsequitur voluntati?
Et in eo quidem quod unius loquentis persona
proponitur, divinitatis est unitas. In eo vero quod
dicitur, <hi>nobis,</hi> personarum diversitas indicatur. Legimus
in Canticis Canticorum vocem sponsi dicentis
ad sponsam: <hi>Surge, veni, proxima mea, speciosa mea</hi> 
[al. <hi>sponsa], columba mea: quia ecce hyems transiit,
pluvia abiit sibi <note>(Cant. 5. 2)</note>
          </hi>. Quando enim anima in
cogitatione tranquillitatem sentit, quando supra
petram fundata est, et fides ejus alta radice fixa est,
universi tentationem fluctus sibi pertranseunt: et ei
non pertranseunt, qui tentatur. Notandum autem
quomodo ad id quod Dominus dixerat, <hi>quem mittam,</hi> 
<pb n="0375"/> <hi>et quis ibit nobis,</hi> 
 Propheta ex parte responderit: <hi>Ecce ego, mitte me,</hi> 
 et de sequenti tacuerit, intelligens
nullum hominem dignum esse, qui Deo pergeret,
et omne iter suum ejus faceret esse, qui mitteret.
Quam humilitatem Dominus advertens quod
se secundis putaret indignum, imperavit sequentia,
dicens: <hi>Vade.</hi> </p>
        </div3>
<div3>
          <head>21.</head>
          <p>
 Septuaginta: <hi>Et dixit: Ecce ego sum, mitte
me.</hi> Aquila et Theodotion: <hi>Ecce adsum, mitte me.</hi> 
Symmachus: <hi>Ecce, mitte me.</hi> Deus qui vocat ea quae
non sunt, quasi sint, et qui dixit: <hi>Ego sum qui sum;</hi> 
et alibi: <hi>Qui est, misit me <note>(Exod. 3. 14)</note>
          </hi>, quoscumque
vocaverit, statim facit subsistere: quod satis claret
exemplis in vivente <emph>63</emph> Matthaeo Evangelista,
et in Lazaro quatriduano jam mortuo: qui statim ut
sunt vocati a Domino, et ille sepulcrum avaritiae reliquit,
<pb n="0376"/>
quit, et iste suae mortis <note>(Marc. 2. Luc. 5. et Joan. 11)</note>.
QUONIAM OMNIA quae absque eo sunt, non sunt. Unde
Propheta purgatus a vitiis ausus est dicere: <hi>Ecce
ego sum:</hi> licet in Latinis codicibus propter Interpretum
varietatem, <hi>sum,</hi> non sit appositum. Quidam
observandum putant, ad quos Prophetas mittentis,
aut missi sermo dicatur, quod est Graece <hi>Apostolus.</hi> <emph>64</emph> 
 Et hanc esse differentiam volunt: ut quicumque
mittantur, et Prophetae sint pariter et Apostoli: ad
quos vero mittentis sermo non ponitur, tantum Prophetae
sint: quod ego superfluum puto. Et quia
semel ad tractatum istius vocabuli venimus: sciendum, <hi>Silam</hi> 
 collegam Pauli lingua Hebraea <hi>Apostolum</hi> 
dici: qui cum eo nonnullas Epistolas scribit. Et
vitiose <hi>Silvanus</hi> legitur pro <hi>Sila,</hi> quum Silvanum in
Apostolorum Actis non legamus.
</p>
        </div3>
      </div1>


<div1>
        <head>SECUNDA CLASSIS COMPLECTENS EPISTOLAS, QUAS HIERONYMUS PER FERME TRIENNIUM ROMAE SCRIPSIT AB EXEUNTE ANNO CHRISTI 382 AD ULTRA MEDIUM 385.</head>
        <pb n="0375"/>
        <head>EPISTOLA XIX DAMASI PAPAE AD HIERONYMUM,</head>

<pb n="0375"/>
<p> <hi>Quid apud Hebraeos sonet</hi> OSANNA <hi>perspicue sibi explicari
rogat.</hi> </p>
<p>Dilectiss. filio HIERONYMO DAMASUS Episcopus
in Domino salutem.</p>
<p> <hi>Commentaria cum legerem Graeco Latinoque sermone
in Evangeliorum interpretatione a nostris, id est,
orthodoxis viris olim, ac nuper scripta de eo quod legitur,</hi> Osanna filio David <note>(Matth. 21. 9)</note>; <hi>non solum
diversa, sed etiam contraria sibimet proferunt. Dilectionis
tuae est, ut ardenti illo strenuitatis ingenio,
abscisis opinionibus, ambiguitatibusque supplosis,
quid se habeat apud Hebraeos, vivo sensu scribas; ut et
de hoc, sicut et de multis, tibi curae nostrae in Christo
Jesu gratias referant.</hi> </p>
</div1>

<div1>
        <head>EPISTOLA XX SEU RESCRIPTUM HIERONYMI AD DAMASUM.</head>
<p divs_removed="true"> <hi>Quid vox</hi> OSANNA <hi>significet juxta hebraicum fontem, et
cur hebraeum hoc verbum, ita ut est apud Hebraeos,
relictum apud omnes sit Linguas, docet.</hi> 

        </p>
        <div3 moved_from_p="true">
            <head>1.</head>
          <p>
 <hi>Variorum interpretationes.</hi> --MULTI super hoc
<pb n="0376"/>
sermone diversa finxerunt, e quibus noster Hilarius
in Commentariis Matthaei <note>(c. 21. n. 3)</note> ita posuit: <hi>Osanna</hi> 
 Hebraico sermone significatur, <hi>redemptio
domus David.</hi> Primum <hi>redemptio</hi> lingua Hebraea PHEDUTH
interpretatur: deinde <hi>domus</hi> BETH. David vero
in hoc loco non esse nomen insertum, omnibus patet.
Alii opinati sunt, <hi>Osanna,</hi> gloriam dici. Porro <hi>gloria</hi> 
 CHABOD appellatur: nonnulli gratiam, cum <hi>gratia,</hi> 
 THODA sive ANNA nuncupetur.</p>
        </div3>
<div3>
          <head>2.</head>
          <p>
 <hi>Ad Hebraeum fontem recurrendum.</hi> --Restat
ergo, ut omissis opinionum rivulis, ad ipsum fontem,
unde ab Evangelistis sumptum est, recurramus. Nam
quomodo illud neque in Graecis, neque in Latinis codicibus <emph>65</emph> 
 possumus invenire, <hi>Ut compleretur id
quod dictum est per Prophetas: Quoniam Nazaraeus vocabitur <note>(Matth. 2. 23)</note>
          </hi>;
et illud, <hi>ex Aegypto vocavi filium
meum <note>(Ibid. v. 15)</note>
          </hi>: ita et nunc ex Hebraeis codicibus
veritas exprimenda est, unde in hanc vocem vulgus
et maxime consona inter se parvulorum turba
proruperit, dicente Matthaeo: <hi>Turbae autem, quae
praeceaebant, et quae sequebantur, clamabant dicentes:
Osanna filio David: benedictus qui venit in nomine
Domini, Osanna in excelsis <note>(Matt. 21. 2)</note>
          </hi>. Marcus vero
ita posuit: <hi>Clamabant dicentes, Osanna: benedictus
qui venit in nomine Domini: benedictum quod venit in
nomine Domini regrum patris nostri David, Osanna in
excelsis <note>(Marc. 11. 9)</note>
          </hi>. Joannes vero pari voce consentit:
<pb n="0377"/> <hi>Et clamabant, Osanna: benedictus qui venit in
nomine Domini, rex Israel 
 <note>(Joan. 12. 14)</note>
          </hi>. Solus Lucas
verbum <hi>Osanna,</hi> non posuit, in reliqua interpretationis
parte consentiens: <hi>Benedictus qui venit rex in
nomine Domini, pax in coelo, et gloria in excelsis. <note>(Luc. 19. 38)</note>
          </hi>.
Igitur, ut diximus, ipsa verba Hebraea
ponenda sunt, et omnium Interpretum opinio digerenda,
quo facilius quid super hoc sentiendum sit,
 ex retractatione cunctorum ipse sibi Lector inveniat.</p>
        </div3>
<div3>
          <head>3.</head>
          <p>
 <hi>Interpretum Hebraei textus opinio.</hi> --In centesimo
decimo septimo Psalmo, ubi nos legimus, <hi>O Domine
salvum me fac, o Domine bene prosperare: benedictus
qui venit in nomine Domini,</hi> in Hebraeo legitur,
 ANNA ADONAI, OSIANNA, ANNA ADONAI ASLIANNA;
BARUCH ABBA BASEM ADONAI. Quod
Aquila, Symmachus, Theodotio, et Quinta Editio, ne
quid in Latino mutare videamur, ita exprimunt: <foreign xml:lang="greek">ὦ δὴ Κύριε σῶσον δὴ, ὦ δὴ Κὺριε εὺοδωσον δὴ, εὐλογημένος ὁ
ἐρχόμενος ἐν ὀνόματι Κυρίου</foreign>.
Sola Sexta Editio cum
Interpretibus Septuaginta ita congruit, ut ubi caeteri
posuerunt <foreign xml:lang="greek">ὦ δἡ</foreign>, illi scripserint <foreign xml:lang="greek">ὦ</foreign>. Et quia OSIANNA,
quod nos corrupte propter ignorantiam dicimus
OSANNA, <hi>salvifica,</hi> sive <hi>salvum fac</hi> exprimatur,
omnium <emph>66</emph> interpretatione signatum est: nunc
illud in cura est, quid sine adjectione salvandi, solus
ANNA sermo significet. Sciendumque quod in hoc
loco ter dicatur ANNA; et primum quidem ac secundum
iisdem litteris scribitur, ALEPH, NUN, HE, tertium
vero HE, NUN, HE. Symmachus igitur, qui in
centesimo decimo septimo Psalmo cum omnium interpretatione
consenserat, ut nobis manifestiorem
tribueret intellectum, in centesimo decimo quarto
Psalmo, ubi dicitur: <hi>O Domine, libera animam meam,</hi> 
ita interpretatur est: <hi>Obsecro, Domine, libera animam
meam.</hi> Ubi autem Septuaginta, <foreign xml:lang="greek">ὦ</foreign>, et ille, <hi>Obsecro,</hi> 
transtulerunt, Aquila, et caeteris Editionibus <foreign xml:lang="greek">ὦ δὴ</foreign>
interpretantibus, in Hebraeo scribitur ANNA: verum
ita ut in principio ALEPH habeat, non HE. Ex quo
animadvertimus, si ex ALEPH scribatur ANNA,
significari <hi>obsecro;</hi> sin autem ex HE, esse conjunctionem,
sive interjectionem, quae apud Graecos ponitur <foreign xml:lang="greek">δὴ</foreign>,
et est in <foreign xml:lang="greek">σῶσον δὴ</foreign>, cujus interpretationem
Latinus sermo non exprimit.
<pb n="0378"/>
</p>
        </div3>
<div3>
          <head>4. </head>
          <p>
Sed quoniam hae minutiae et istiusmodi disputationis
arcanum, propter barbariem linguae pariter ac
litterarum, legenti molestiam tribuunt, ad explanandi
compendium venio, ut dicam de centesimo decimo
septimo Psalmo, qui manifeste de Christo prophetat,
et in synagogis Judaeorum creberrime legebatur,
unde et populis notior erat, hos versus esse assumptos:
quod ille, qui repromittebatur de genere David,
venerit salvaturus Israel, dicente David,  « Lapidem
quem reprobaverunt aedificantes, hic factus est in
caput anguli. A Domino, factum est. Hic est mirabilis
in oculis nostris. Haec est dies quam fecit Dominus:
exultemus et laetemur in ea. O Domine salvum
me fac: o Domine bene prosperare: benedictus
qui venit in nomine Domini. Benediximus vobis de <emph>67</emph> 
 domo Domini: Deus Dominus et illuxit nobis » <note>(Psal. 117. 22. etc.)</note>.
Unde et Evangelistarum scriptura
commemorat, Pharisaeos et Scribas hac indignatione
commotos, quod viderent populum, Psalmi prophetiam
super Christo intelligere completam, et clamantes
parvulos <hi>Osianna, filio David,</hi> dixisse ei: <hi>Audis
quid isti loquuntur?</hi> et Jesum respondisse eis:  « Nunquam
legistis, Quia ex ore infantium et lactentium
perfecisti laudem »  <note>(Matth. 21. Luc. 19. Joan. 12)</note>?
centesimum decimum septimum Psalmum octavi
Psalmi assertione firmantem. Et de eo quidem, quod
facile exprimi poterat,  « Benedictus qui venit in nomine
Domini, »  omnium Evangelistarum Scriptura
consentit. De verbo autem OSIANNA, quia in Graecum
non poterant transferre sermonem, sicut in
ALLELUIA, et in AMEN, et in plerisque factum
videmus, ipsum Hebraeum posuerunt, dicentes,
OSIANNA. Lucas igitur, qui inter omnes Evangelistas
Graeci sermonis eruditissimus fuit, quippe ut
medicus, et qui Evangelium Graecis scripsit, quia
se vidit proprietatem sermonis transferre non posse,
melius arbitratus est tacere, quam id ponere quod
legenti faceret quaestionem.</p>
        </div3>
<div3>
          <head>5.</head>
          <p>
 Ad summam, sicuti nos in lingua Latina habemus
interjectiones quasdam, ut insultando dicamus <hi>vah,</hi> 
 et in admirando <hi>papae,</hi> et in dolendo <hi>heu:</hi> et
quando silentium volumus imponere, strictis dentibus
spiritum coarctamus et agimus tantum sibilum,
insonando <hi>sith:</hi> ita Hebraei inter reliquas proprietates
linguae suae habent interjectionem, ut quando
volunt Dominum deprecari, ponant verbum
petentis affectu, et dicant, ANNA <hi>Domine,</hi> quod Septuaginta
dixerunt, <hi>o Domine.</hi> OSI ergo <hi>salvifica</hi> interpretatur;
ANNA interjectio deprecantis est. Si ex duobus
his velis compositum verbum facere, dices OSIANNA,
sive ut nos loquimur, OSANNA, media vocali littera
<pb n="0379"/>
elisa; sicut facere solemus in versibus Virgilii,
quando pro <hi>mene incoepto</hi> <emph>68</emph> <hi>desistere victam,</hi> scandimus, <hi>men incoepto.</hi> 
 ALEPH namque littera prima verbi
sequentis, extremam prioris verbi AIN veniens excludit.
Quapropter ut ad quaestionis originem revertamur,
ubi nos legimus in Latino:  « O Domine salvum
me fac; o Domine bene complace: benedictus
qui venit in nomine Domini, »  juxta Hebraeum
sensum legere possumus:  « Obsecro, Domine, salvum
fac; obsecro Domine, prosperare, obsecro: benedictus
qui venit in nomine Domini. »  Salvum autem fac,
dicitur, ut subaudiamus populum tuum Israel, sive
generaliter mundum. Denique Matthaeus, qui Evangelium
Hebraeo sermone conscripsit, ita posuit,
 OSANNA BARRAMA, id est, <hi>Osanna in excelsis:</hi> quod
Salvatore nascente salus in coelum usque, id est,
etiam ad excelsa pervenerit, pace facta non solum in
terra, sed et in coelo; ut jam dici aliquando cessaret:
 « Inebriatus est gladius meus in coelo »  <note>(Isai. 34. 5)</note>.</p>
        </div3>
<div3>
          <head>6.</head>
          <p>
 Haec interim juxta mediocritatem sensus mei
breviter strictimque dictavi. Caeterum sciat, Beatitudo
tua, in istiusmodi disputationibus molestiam in legendo
non debere subrepere; quia facile et nos potuimus
aliquid ementiri, quod ex una voce solveret
quaestionem, sicut et caeteros fecisse monstravimus:
sed magis condecet ob veritatem laborare paulisper,
et peregrino aurem accommodare sermoni, quam de
aliena lingua fictam referre sententiam.
</p>
        </div3>
      </div1>

<div1>
        <head>EPISTOLA XXI AD DAMASUM DE DUOBUS FILIIS.</head>
<p divs_removed="true"> <hi>Evangelicam Parabolam, quae est apud Lucam de Filio
prodigo, et filio frugi in modum Commentarii rogatus
ipse a Damaso interpretatur.</hi> 

        </p>
        <div3 moved_from_p="true">
            <head>1.</head>
          <p>
 Beatitudinis tuae interrogatio, disputatio fuit: et
sic quaesisse quaerendo <emph>69</emph> viam est dedisse
quaesitis. Sapienter quippe interroganti, sapientia reputabitur.
Ais,  « quis est iste in Evangelio pater, qui
duobus filiis substantiam dividit <note>(Luc. 15)</note>? qui duo
filii? qui major? quive minor? Quomodo minor acceptam
substantiam cum meretricibus dissipat? Fame
<pb n="0380"/>
facta, a principe regionis praeponitur porcis, siliquas
comedit; ad patrem redit: accipit annulum et stolam;
et immolatur ei vitulus saginatus? Quis sit major
frater, et quomodo de agro veniens, susceptioni fratris
invideat? et caetera quae in Evangelio plenius
explicantur. Addis insuper: Scio multos in hac lectione
diversa dixisse: et fratrem majorem, Judaeum,
minorem existimasse Gentilem populum. Sed quaero,
quomodo Judaico populo possit aptari: <hi>Ecce tot annis
servivi tibi, et nunquam mandalum tuum praeterii, et
nunquam dedisti mihi haedum, ut cum amicis meis
epularer.</hi> Et illud: <hi>Fili, tu semper mecum es, et omnia
mea tua sunt.</hi> Si autem, ut ais, de justo et peccatore
voluerimus esse parabolam, justo non poterit
convenire, ut de salute alterius et maxime fratris
contristetur. Si enim invidia diaboli, mors introivit
in orbem terrarum; et imitantur eum, qui sunt ex
parte ejus, nunquid personae justi tam immanis invidia
poterit coaptari, ut foris steterit, et clementissimo
patri rigidus obstiterit; solusque livore cruciatus,
laetitiae domus interesse noluerit?</p>
        </div3>
<div3>
          <head>2.</head>
          <p>
 Itaque sicut in caeteris parabolis, quae non sunt
a Salvatore dissertae, quam ob causam dictae sint,
solemus inquirere: ita et in hac facere debemus,
quare Dominus in istiusmodi verba proruperit; et ob
quam interrogationem, responsionis similitudino prolata
sit. Scribae et Pharisaei mussitabant, dicentes:
  « Quare hic peccatores recipit, et vescitur cum eis » <note>(Luc. 15. 2)</note>?
Superior quippe sermo praemiserat:
 « Erant autem accedentes ad eum publicani et peccatores, » 
volentes audire eum. Itaque hinc omnis invidia,
cur quos Legis praecepta damnarent, eorum confabulationem
atque convivium Dominus non vitaret.
Et haec Lucas. Caeterum Matthaeus ita loquitur: <hi>Cum
autem discumberet in domo, ecce multi peccatores et publicani
venientes</hi> <emph>70</emph> <hi>recumbebant cum Jesu, et cum
discipulis ejus <note>(Matth. 9. 20)</note>
          </hi>. Quod videntes Pharisaei,
dicebant discipulis ejus: <hi>Quare cum peccatoribus et
publicanis manducat magister vester? Qui audiens dixit:
Non necesse habent sani medicum, sed male habentes.
Euntes autem discite quid sit, misericordiam
volo, et non sacrificium: non enim veni vocare justos, sed
peccatores.</hi> Marcus quoque in eadem verba consentit.
Igitur, ut diximus, omnis ex Lege quaestio nascebatur.
Lex quippe justitiae tenax, clementiam non habebat:
sed quicumque adulter, homicida, fraudator, et ut
breviter dicam, mortali crimine tenebatur, nulla venia
poenitentiae laxabatur a crimine, oculum pro oculo,
dentem pro dente, animam pro anima jubebantur
exolvere <note>(Exod. 21)</note>. Omnes itaque declinaverant,
simul inutiles facti erant: non erat qui faceret bonum,
non erat usque ad unum <note>(Psal. 13)</note>. « Ubi autem
abundavit peccatum, superabundavit et gratia. » 
<pb n="0381"/> <note>(Rom. 3. 20)</note>.
Et,  « misit Deus filium suum factum
ex muliere »  <note>(Gal. 4. 4)</note>, qui destructo medio
pariete, fecit utraque unum <note>(Ephes. 2. 2)</note>, et austeritatem
Legis Evangelii gratia temperavit. Unde et
Paulus ad Ecclesias scribens:  « Gratia vobis, inquit
et pax a Deo Patre nostro, et Domino Jesu Christo » <note>(Rom. 1)</note>:
gratia quae non ex merito retributa, sed
ex donante concessa est. Pax vero qua reconciliati
Deo sumus, habentes propitiatorem Dominum nostrum
Jesum Christum, qui donavit nobis delicta nostra;
et delevit chirographum mortis, quod erat contra
nos, affigens illud cruci: et principatus et potestates
fecit ostentui, triumphans eas in ligno. Quae
autem major potest esse clementia, quam ut Filius Dei,
hominis Filius nasceretur? decem mensium fastidia
sustineret? partus exspectaret adventum? involveretur
pannis? subjiceretur parentibus? per singulas
adoleret aetates? Et post contumelias vocum, alapas
et flagella, crucis quoque pro nobis fieret maledictum,
ut nos a maledicto legis absolveret, Patri factus obediens
usque ad mortem: et id opere compleret, quod
ante ex persona mediatoris fuerat deprecatus, dicens:
 « Pater volo, ut quomodo ego et tu unum [al. <hi>idem</hi> ]
sumus, ita et isti in nobis unum sint »  <note>(Joan. 17. 22)</note>.
Ergo <emph>71</emph> quia ad hoc venerat, ut quod erat, impossibile
Legis, quia nemo ex ea justificabatur, ineffabili
misericordia vinceret, publicanos et peccatores ad
poenitentiam provocabat, convivium quoque eorum expetens,
ut in convivio docerentur: sicut manifestum
esse poterit ei, qui Evangelia sollicita mente perlegerit,
quomodo et cibus ejus et potus, et deambulatio,
et universa quae gessit in corpore, salutem hominum
procurarint. Hoc videntes Scribae et Pharisaei, adversus
Legem eum facere dicebant:  « Ecce homo vorax
et vini potator, amicus publicanorum et peccatorum » <note>(Matth. 11. 19)</note> 
 Nam ante reprehenderant quare
curaret in sabbatis. Dominus ergo, ut hanc eorum
accusationem clementi ratione superaret, tres parabolas
proposuit: e quibus una est, nonaginta novem
ovium in montibus relictarum, et unius perditae, quae
pastoris humeris est revecta. Alia drachmae, quam
mulier accenso lumine perquisivit, et inventa ea, vicinas
ad laetitiam convocavit, dicens:  « Congratulamini
mihi, quia inveni drachmam quam perdideram » <note>(Luc. 15. 9)</note>.
Tertia vero duorum filiorum, de qua,
ut disputarem pauca, jussisti.</p>
        </div3>
<div3>
          <head>3.</head>
          <p>
 Et de ove quidem, ac drachma, licet ad unum
pertineant intellectum, non est istius temporis disputatio;
hoc tantum dixisse sufficiat, ob id has parabolas
esse propositas, ut quomodo ibi in inventione pecoris
et drachmae laetitia est Angelorum, et circa manentium
vicinarum: sic in publicanorum peccatorumque
poenitentia, omnium debere esse laetitiam,
quibus non est necessaria poenitentia. Unde vehementer
<pb n="0382"/>
admiror, Tertullianum in eo libro, quem de
Pudicitia adversum poenitentiam scripsit, et sententiam
veterem, nova opinione dissolvit, hoc voluisse sentire,
 quod Publicani et peccatores, qui cum Domino
vescebantur, Ethnici fuerint, dicente Scriptura:
 « Non erit vectigal pendens ex Israel <note>(Deut. 23. 18.
secundum LXX)</note>: quasi vero et Matthaeus, non ex
Circumcisione fuerit Publicanus, et ille qui cum Pharisaeo
in Templo orans, oculos ad coelum non audebat
erigere, non ex Israel fuerit Publicanus: aut non
Lucas memoret:  « Et omnis populus audiens, et Publicani
justificaverunt Deum, baptizati baptismo Joannis » <note>(Luc. 7. 29.)</note>;
aut cuiquam credibile possit videri
Ethnicum Templum <emph>72</emph> ingressum, aut Dominum
cum Ethnicis habuisse convivium, cum id maxime
caveret, ne Legem solvere videretur: et primum
venerit ad oves perditas domus Israel; Chananaeae
quoque deprecanti pro salute filiae, responderit:
 « Non oportet tollere panem filiorum, et dare eum
canibus. Et alibi discipulis praeceperit: In viam gentium
ne abieritis, et in civitates Samaritanorum ne
intraveritis <note>(Matth. 10. 5)</note>. Ex quibus omnibus edocemur,
in Publicanis, non tam Gentilium, quam generaliter
omnium peccatorum, id est, qui erant et
de Gentibus, et de Judaeis, accipi posse personas.
Ille autem qui [ <hi>al. quia</hi> ] juxta insanas et blasphemas
feminas suas, id dogmatis defendebat, quo Christianos
nollet recipire poenitentes, frustra argumentatus
est, Publicanos Judaeos non fuisse, ut in persona eorum
Gentilium tantum populus possit intelligi. Itaque
ne longum faciam, ipsa Evangelii verba proponam;
et in modum commentarii, quid mihi videatur, ad
singula quaeque subnectam.</p>
        </div3>
<div3>
          <head>4.</head>
          <p>
 <hi>Homo quidam habebat duos filios <note>(Luc. 15. 11)</note>
          </hi>.
Hominem Deum dici, multis testimoniis approbatur,
ut ibi:  « Duorum hominum testimonium verum est.
Ego de me testimonium dico, et Pater qui me misit » <note>(Joan. 10. 17. 18)</note>.
In alia parabola Pastor, in alia
paterfamilias nuncupatur, in alia vineam locat, in
alia invitat ad nuptias, et diversis similitudinibus rem
significat eamdem, ut Judaeorum superbiam reprobet:
et in communi omnium peccatorum, sive Gentilium,
sive Israelitarum poenitentiam probet. Quod autem
ait, <hi>duos filios,</hi> omnes pene Scripturae de duorum vocatione
populorum plenae sunt sacramentis.</p>
        </div3>
<div3>
          <head>5.</head>
          <p>
 « Et dixit illi adolescentior: Pater da mihi portionem
substantiae, quae me contingit. »  Substantia
Dei est, omne quod vivimus, sapimus, cogitamus,
in verba prorumpimus. Haec Deus aequaliter universis
et in commune largitus est, Evangelista dicente:
 « Erat lux vera, quae illuminat omnem hominem venientem
in hunc mundum »  <note>(Joan. 1. 9)</note>. Iste est
<pb n="0383"/>
dexter oculus, qui a scandalis observandus est: haec
lucerna corporis: hoc talentum quod non est in sudario
colligandum, id est, delicate otioseque tractandum;
nec in terra defodiendum, terrenis scilicet cogitationibus
obscurandum. <emph>73</emph>
</p>
        </div3>
<div3>
          <head>6.</head>
          <p>
 <hi>Qui divisit eis substantiam.</hi> Significantius in
Graeco legitur <foreign xml:lang="greek">διεῖλεν αὐτοῖς τόν βίον</foreign>, id est, dedit eis
liberum arbitrium, dedit mentis propriae libertatem,
et ut viveret unusquisque non ex imperio Dei sed
obsequio suo, id est, non ex necessitate, sed ex voluntate,
ut virtus haberet locum, ut a caeteris animantibus
distaremus, dum ad exemplum Dei, permissum
est nobis facere quod velimus. Unde et in peccatores
aequum judicium, et in sanctos et justos justum praemium
retribueretur [al. <hi>retribuetur</hi> ].</p>
        </div3>
<div3>
          <head>7.</head>
          <p>
 <hi>Quomodo sumus cum Deo, vel ab eo discedimus.--Et
non post multos dies, collectis omnibus, adolescentior
filius peregre profectus est in regionem longinquam.</hi> Si
Deus coelum tenet palmo, et terram pugillo: et Jeremias
dicit, <hi>Deus appropinquans: et non Deus de longinquo <note>(Jerem. 23)</note>
          </hi>:
per David quoque, quia nullus absque
eo locus sit, praedicatur; quomodo filius peregre
proficiscitur, et a patre discedit? sciendum igitur,
non locorum spatiis, sed affectu, aut esse nos cum
Deo, aut ab eo discedere. Quomodo enim ad discipulos
loquitur: <hi>Ecce ego vobiscum sum omnibus diebus,
usque ad consummationem saeculi <note>(Matth. 28. 20)</note>
          </hi>: ita
ad eos qui sui jactantiam praeferunt, et esse cum
Domino non merentur, dicit: <hi>Discedite a me, non
novi vos, qui operamini iniquitatem <note>(Ibid. 7. 23)</note>
          </hi>.</p>
        </div3>
<div3>
          <head>8.</head>
          <p>
 <hi>Recessit ergo junior filius cum universa substantia
a patre, et peregre profectus est.</hi> Et Cain egressus
a facie Domini habitavit in terra <hi>Naid,</hi> quod interpretatur, <hi>fluctuatio.</hi> 
 Quicumque a Deo recedit, statim
saeculi fluctibus quatitur et moventur pedes ejus.
Nam postquam moti sunt homines ab oriente, et a
vero lumine recesserunt, tunc adversus Deum impietatis
suae aedificavere turrim; tunc dogmatum superbias
confinxerunt, volentes curiositate non licita in
ipsius coeli alta penetrare. Et vocatus est locus ille <hi>Babel,</hi> 
 id est, <hi>confusio.</hi> </p>
        </div3>
<div3>
          <head>9.</head>
          <p>
 <hi>Et ibi dissipavit substantiam suam, vivens luxuriose.</hi> 
Luxuria inimica Deo, inimica <emph>74</emph> virtutibus, perdit
omnem substantiam patris; et ad praesens voluptate
deliniens, futuram non sinit cogitare paupertatem.</p>
        </div3>
<div3>
          <head>10.</head>
          <p>
 <hi>Cumque consumpsisset omnia, facta est fames
valida per regionem illam.</hi> Acceperat a patre facultates,
ut invisibilia ejus per ea quae erant visibilia cognosceret,
et ex pulchritudine creaturarum consequenter
intelligeret Creatorem. Qui veritatem in
injustitia detinens, et pro Deo idola colens, naturae
bona universa consumpsit: et consumptis omnibus,
coepit egere virtutibus, derelicto fonte virtutum. <hi>Facta
est fames valida per regionem illam.</hi> Omnis locus
quem patre incolimus absente, famis, penuriae et egestatis
est. Famis autem <foreign xml:lang="greek">μετά ὲμφὰσεως</foreign> valide haec
<pb n="0384"/>
est regio, de qua dicitur per Prophetam: <hi>Qui habitatis
in regione umbrae mortis, lux fulgebit super vos <note>(Isa. 9. 2)</note>
          </hi>.
At contra est alia regio, quam possessuri
sumus mundo corde atque puro viventes, quam sanctus
David desiderat, dicens: <hi>Credo videre bona Domini
in terra viventium <note>(Psal. 26. 13)</note>
          </hi>.</p>
        </div3>
<div3>
          <head>11.</head>
          <p>
 <hi>Et ipse coepit egere, et abiit, et conjunxit se uni
de principibus regionis illius.</hi> Deserto nutricio, qui ad
primam vocem bona ei fuerat cuncta largitus, junxit
se principi hujus mundi, id est, diabolo, rectori tenebrarum.
 Quem nunc inimicum hominem, nunc
judicem iniquitatis, nunc draconem, nunc Satan,
nunc malleum, nunc perdicem, nunc Belial, nunc
rugientem leonem, nunc Leviathan, nunc Thaninim,
nunc Behemoth, et multis aliis vocabulis Scriptura
cognominat. Quod autem ait, <hi>uni de principibus,</hi> 
plures esse intelligendum est, qui per istum volitent
aerem, et diversorum fraude vitiorum, genus hominum
suae subjiciant servituti.</p>
        </div3>
<div3>
          <head>12.</head>
          <p>
 <hi>Qui misit illum in agrum suum, ut pasceret
porcos.</hi> Porcus animal immundum est, quod coeno et
sordibus delectatur. Talis est daemonum multitudo,
quae <emph>75</emph> per idola manufacta, cruore pecudum
et victimis pascitur; et novissime saginatiore quadam
hostia, ipsius hominis morte saturatur. Misit ergo
eum in possessionem suam, id est, suum effecit esse
famulum, ut pasceret porcos, immolans ei animam
suam.</p>
        </div3>
<div3>
          <head>13.</head>
          <p>
 <hi>Et cupiebat implere ventrem suum de siliquis percorum;
et nemo illi dabat.</hi> In quod in Ezechiele cum
increpatione dicitur ad Jerusalem: <hi>Et factum est in
te perversum ultra mulieres quae ante fornicationem
tuam, et post te sunt fornicatae, in eo quod dedisti
<pb n="0385"/>
mercedes, et mercedes tibi non sunt datae <note>(Ezech. 16.
34)</note>
          </hi>, videmus in filio minore completum. Substantiam
suam in regione principis perdidit; et post perditas
facultates, missus ad porcos, egestate contabuit.
DAEMONUM CIBUS est ebrietas, luxuria, fornicatio, et
universa vitia. Haec blanda sunt et lasciva, et sensus
voluptate demulcent: statimque ut apparuerint, ad
usum sui provocant. Quibus ideo luxuriosus adolescens
non poterat saturari, quia semper voluptas famem
sui habet; et transacta non satiat: et Satanas
cum aliquem sua arte deceperit, et proprium ei
imposuerit jugum, ultra ad abundantiam vitiorum
non procurat, sciens esse jam mortuum, sicuti multos
idololatras videmus panis miseria et egestate
confectos. Hi sunt in quibus Propheticus sermo completur:
 « Omnibus meretricibus dantur mercedes:
tu autem dedisti mercedes omnibus amatoribus tuis,
et non accepisti mercedes »  <note>(Ezech. 16. 33)</note>. Possumus
autem et aliter siliquas interpretari. Daemonum
cibus est carmina Poetarum, saecularis sapientia,
Rhetoricorum pompa verborum. Haec sua omnes
suavitate delectant: et dum aures versibus dulci modulatione
currentibus capiunt, animam quoque penetrant,
et pectoris interna devinciunt. Verum ubi cum
summo studio fuerint ac labore perlecta, nihil aliud,
nisi inanem sonum, et sermonum strepitum suis lectoribus
tribuunt: NULLA IBI SATURITAS veritatis, nulla
refectio justitiae reperitur. Studiosi earum in <emph>76</emph> 
fame veri, et virtutum penuria perseverant. Hujus sapientiae
typus, et in Deuteronomio sub mulieris captivae
figura describitur: de qua divina vox praecipit,
ut si Israelites eam habere voluerit uxorem, calvitium
ei faciat, ungues praesecet, et pilos auferat: et cum
munda fuerit effecta, tunc transeat in victoris amplexus.
Haec si secundum litteram intelligimus, nonne
ridicula sunt? Itaque et nos facere solemus, quando
Philosophos legimus, quando in manus nostras libri
veniunt sapientiae saecularis, si quid in eis utile reperimus,
ad nostrum dogma convertimus: si quid vero
superfluum, de idolis, de amore, de cura saecularium
rerum, haec radimus, his calvitium inducimus,
haec in unguium morem ferro acutissimo desecamus.
Unde et Apostolus prohibet, ne in idolio quis recumbat,
dicens:  « Videte autem, ne haec licentia vestra
offendiculum fiat infirmis. Si enim quis viderit eum,
qui habet scientiam, in idolio recumbentem, nonne
conscientia ejus cum sit infirma, aedificabitur ad
manducandum idolothyta, et peribit qui infirmus est
in tua scientia frater, propter quem Christus mortuus
est »  <note>(I. Cor. 8. 9)</note>? Nonne tibi videtur sub aliis
verbis dicere, ne legas Philosophos, Oratores, Poetas;
nec in eorum lectione requiescas? Nec nobis blandiamur,
si in eis, quae sunt scripta, non credimus, cum
aliorum conscientia vulneretur, et putemur probare,
quae dum legimus, non reprobamus. Alioqui quale
erit, ut existimemus Apostolum ejus, qui vescebatur
in idolio, conscientiam comprobasse, et eum dixisse
<pb n="0386"/>
perfectum, quem sciret de idolothytis manducare?
Absit, ut de ore Christiano sonet,  « Jupiter omnipotens;
et me Hercule, et me Castor, »  et caetera magis
portenta, quam numina. At nunc etiam Sacerdotes
Dei, omissis Evangeliis et Prophetis, videmus
Comoedias legere, amatoria Bucolicorum versuum
verba canere, tenere Virgilium: et id QUOD IN PUERIS
necessitatis est, crimen in se facere voluptatis.
Cavendum igitur, <emph>77</emph> si captivam velimus habere
uxorem, ne in idolio recumbamus; aut si certe fuerimus
ejus amore decepti, mundemus eam, et omni
sordium errore purgemus, ne scandalum patiatur
frater, pro quo Christus mortuus est, cum in ore
Christiani carmina in idolorum laudem composita audierit
per sonare.</p>
        </div3>
<div3>
          <head>14.</head>
          <p>
 <hi>Mercenarii quinam.</hi> -- « In se autem conversus
dixit: Quanti mercenarii in domo patris mei abundant
panibus, ego autem hic fame pereo. »  Mercenarios
secundum alium intellectum eos animadvertimus
ex Judaeis, qui ob praesentia tantum
bona, Legis praecepta custodiunt. Hi justi sunt et
misericordes, non ob ipsam justitiam, et ob ipsum
misericordiae bonum; sed ut a Deo terrenae felicitatis
et longae vitae praemium consequantur. Qui autem
ista desiderat, merito compellitur ad obsequium praeceptorum,
ne eorum praevaricatione quae jussa sunt,
careat concupitis. Porro ubi metus est, non est dilectio.
Perfecta quippe dilectio foras mittit timorem.
Nam qui diligit, non ideo imperata custodit, quia aut
timore poenarum, aut praemii aviditate compellitur;
sed quia hoc ipsum quod a Deo jubetur, est optimum.
Sensus itaque iste est: Quanti ex Judaeis ob praesentia
tantum bona a Dei obsequio non recedunt, et ego
egestate conficior.</p>
        </div3>
<div3>
          <head>15.</head>
          <p>
 « Surgens ibo ad patrem meum. »  Pulchre ait, <hi>surgens:</hi> 
 patre quippe absente, non steterat. Peccatorum
jacere, justorum stare est. Ad Moysen dicitur,
 « Tu vero hic sta mecum »  <note>(Deut. 5. 31)</note>. Et in centesimo
tricesimo tertio Psalmo:  « Ecce nunc benedicite
Dominum, omnes servi Domini, qui statis in
domo Domini, »  ad benedictionem Domini stantes
Propheta in domo Domini cohortatur.</p>
        </div3>
<div3>
          <head>16.</head>
          <p>
 « Et dicam illi: Pater, peccavi in coelum et coram
te, jam non sum dignus vocari filius tuus. »  Peccaverat
in coelum, qui Jerusalem coelestem reliquerat matrem.
Peccaverat coram patre, qui Conditore deserto, fuerat
ligna veneratus. Non erat dignus vocari filius Dei,
qui servus esse maluerat idolorum. « Omnis enim qui
facit peccatum, de diabolo patre natus est. »  <note>(1.
Joan. 3. 7.)</note> </p>
        </div3>
<div3>
          <head>17.</head>
          <p>
 « Fac me sicut unum de mercenariis tuis. » 
Fac me, inquit, sicut unum ex Judaeis, qui te ob praesentium
tantum rerum <emph>78</emph> promissa venerantur.
Recipe filium poenitentem, qui merecnariis tuis peccantibus
saepissime pepercisti.
<pb n="0387"/>
</p>
        </div3>
<div3>
          <head>18. </head>
          <p>
 « Et venit usque ad patrem suum. »  Venimus
ad patrem, quando recedimus a porcorum pastione,
secundum illud:  « Statim ut conversus ingemueris,
salvus eris »  <note>(Ezech. 18)</note>.</p>
        </div3>
<div3>
          <head>19.</head>
          <p>
 « Cumque adhuc longe esset, vidit eum pater
ejus, et misericordia motus est. Antequam dignis
operibus et vera poenitentia ad patrem rediret antiquum,
Deus, apud quem cuncta futura jam facta
sunt, et qui est omnium praescius futurorum, ad ejus
praecurrit adventum, et per Verbum suum, quod carnem
sumpsit ex Virgine, reditum filii sui junioris
anticipat.</p>
        </div3>
<div3>
          <head>20.</head>
          <p>
 « Et praecurrens incubuit super collum ipsius. » 
Ante venit ad terram, quam ille domum confessionis
intraret. Incubuit super collum ipsius, id est, corpus
sumpsit humanum. Et sicuti Joannes super pectus Jesu
recubuit <note>(Joan. 13)</note>, qui secretorum ejus effectus est
particeps: ita et jugum suum leve, id est, mandatorum
suorum facilia praecepta, ex gratia magis quam
ex merito super juniorem filium collocavit.</p>
        </div3>
<div3>
          <head>21.</head>
          <p>
 « Et osculatus est eum; »  juxta illud quod in
Cantico Canticorum Ecclesia de sponsi precatur adventu:
 « Osculetur me osculo oris sui. »  <note>(Cant. 1. 1.)</note> 
Nolo mihi, dicens, per Moysen, nolo per Prophetas
loquatur: ipse meum corpus assumat, ipse me osculetur
in carne: ut et illud quoque quod in Isaia scriptum
est, huic sententiae coaptemus:  « Si quaeris,
quaere: et ad me habita in saltu. »  <note>(Isa. 21. 12. juxta
LXX.)</note> Et ibi quippe flens Ecclesia clamare jubetur
ex Seir; quia Seir, <hi>pilosus</hi> et <hi>hispidus</hi> interpretatur:
ut et antiquum Gentilium significet horrorem,
illa pari similitudine respondente:  « Nigra sum, sed
formosa, filiae Jerusalem »  <note>(Cant. 1. 4)</note>.</p>
        </div3>
<div3>
          <head>22.</head>
          <p>
 « Dixit autem illi filius: Pater, peccavi in coelum
et coram te, jam non sum dignus vocari filius
tuus. »  Dicit se non esse dignum filium nuncupari, et
tamen ex naturae voce, ex illa substantia, quam illi
pater fuerat aliquando largitus, in nomen trepidus
veritatis erumpit: <hi>Pater,</hi> inquiens, <hi>peccavi in caelum.</hi> 
Frustra igitur quidam argumentantur, nomen patris
in sanctos tantummodo convenire: <emph>79</emph> cum etiam
Deum hic patrem vocet, qui se filii nomine confitetur
indignum: nisi forte ideo patrem audet vocare,
quia plena mente conversus est.</p>
        </div3>
<div3>
          <head>23.</head>
          <p>
 « Dixit autem pater ad pueros suos: Celerius
proferte stolam priorem, et induite eum; »  stolam,
quam Adam peccando perdiderat, stolam, quae in alia
parabola indumentum dicitur nuptiale <note>(Matth. 22)</note>,
id est, vestem Spiritus Sancti, quam qui non habuerit,
non potest regis interesse convivio.</p>
        </div3>
<div3>
          <head>24.</head>
          <p>
 « Et date annulum in manu illius; »  signaculum
similitudinis Christi, secundum illud:  « In quem
credentes, signati estis spiritu repromissionis sancto » <note>(Ephes. 1. 13)</note>.
Et ad principem dicitur Tyri, qui similitudinem
Conditoris amiserat:  « Tu signaculum
<pb n="0388"/>
similitudinis, et corona decoris, in deliciis paradisi
Dei natus es »  <note>(Ezech. 28. 12. 13)</note>. Isaias quoque de
hoc signaculo loquitur:  « Tunc manifesti erunt qui
signantur. »  Hoc signaculum in manu datur, quando
opera justitiae Scriptura significat, ut ibi:  « Factum
est verbum Domini in manu Aggaei Prophetae »  <note>(Agg.
1. et 2)</note>, dicentis ad Jerusalem:  « Ornavi te, inquit,
ornamento, et imposui tibi armillas circa manus
tuas »  <note>(Ezech. 16. 11)</note>. Rursum ad eum qui indutus
est podere, alius locus signaculi demonstratur:
 « Pertransi per mediam Jerusalem, et da signaculum
in frontibus virorum gementium, et dolentium in
omnibus iniquitatibus, quae fiunt in medio eorum » <note>(Ibid. 9. 4)</note>.
Quare? ut postea possint dicere:  « Signatum
est super nos lumen vultus tui, Domine » <note>(Psal. 4. 7)</note>.</p>
        </div3>
<div3>
          <head>25.</head>
          <p>
 « Et calceamentum in pedibus ejus. »  Sponsi
quippe perdiderat dignitatem, et nudis pedibus Pascha
celebrare non poterat. Haec sunt calceamenta de
quibus Dominus ait:  « Et calceavi te hiacyntho. Et
calceamenta in pedibus ejus »  <note>(Ezec. 16. 10)</note>; nec ubi
coluber insidians, plantam ingredientis invaderet: et
super scorpiones et serpentes securius ambularet; ut
praepararetur ad Evangelium pacis: jam non gradiens
secundum carnem, sed secundum spiritum; et dictum
ei Propheticum conveniret:  « Quam speciosi pedes
evangelizantium pacem, evangelizantium bona »  <note>(Isai.
52. 7)</note>.</p>
        </div3>
<div3>
          <head>26.</head>
          <p>
 « Et afferte vitulum saginatum, et occidite, et
manducemus, et epulemur; quoniam hic filius meus
mortuus fuerat, et revixit, perierat, et inventus est. » 
Vitulus saginatus qui ad poenitentis immolatur salutem,
ipse Salvator est, cujus quotidie <emph>80</emph> carne
pascimur, cruore potamur. Fidelis mecum lector intelligis,
qua pinguedine saturati, in ructum laudis ejus
erumpimus, dicentes:  « Eructavit cor meum verbum
bonum, dico ego opera mea regi »  <note>(Ps. 44. 1)</note>; licet
quidam superstitiose magis, quam vere, non considerantes
textum Psalmi, ex Patris persona arbitrentur
hoc intelligi. Quod autem, ait,  « epulemur, quoniam
hic filius meus mortuus fuerat, et revixit, perierat,
et inventus est, »  ad eumdem parabolae superioris
pertinet sensum, in qua dicitur:  « Sic dico vobis,
quia gaudium erit coram Angelis Dei super uno peccatore
poenitentiam agente. » </p>
        </div3>
<div3>
          <head>27.</head>
          <p>
 « Et coeperunt epulari. »  Hoc convivium quotidie
celebratur, quotidie pater filium recipit: semper
Christus credentibus immolatur.</p>
        </div3>
<div3>
          <head>28.</head>
          <p>
 « Erat autem filius illius senior in agro. »  Hucusque
de persona filii junioris disputatum est, quem
secundum praesentem parabolam, in publicanis et
peccatoribus, qui a Domino ad poenitentiam provocabantur,
debemus accipere: secundum mysticos
autem intellectus, de futura quoque vocatione Gentium
prophetari. Nunc ad seniorem filium sermo
<pb n="0389"/>
transgreditur, quem multi simpliciter ad omnium
Sanctorum personam, multi proprie ad Judaeos referunt.
Et de Sanctis quidem non difficilis interpretatio
est, in eo quod dicitur, nunquam mandatum tuum
praeterivi: licet illud videatur obsistere, quod reversioni
fratris invideat. In Judaeos autem cum livor in
fratris salute conveniat, hoc repugnat, quod nunquam
se dicat ejus praeterisse mandatum; de quibus
quid nobis videatur, suis in locis conabimur explanare.
 « Erat autem filius illius senior in agro,  « in terrenis
operibus labore desudans, longe a gratia Spiritus
Sancti, et a consilio patris extorris. Hic est, qui
ait:  « Agrum emi, et necesse habeo exire et videre
illum: rogo te, habe me excusatum »  <note>(Luc. 14. 18)</note>.
Hic, qui juga boum emit quinque, et Legis onere
depressus, terrenorum sensuum voluptate perfruitur.
Hic, qui uxore ducta, ire ad nuptias non potest; et
effectus caro, nequaquam unum potest esse cum spiritu.
In hujus persona etiam illius parabolae operarii
congruunt, in qua prima, tertia, sexta, nona hora, id
est, vocationibus variis mittuntur ad vineam, <emph>81</emph> et
indignantur sibi undecimae horae operarios coaequari.</p>
        </div3>
<div3>
          <head>29.</head>
          <p>
 « Et cum veniret, et appropinquaret domui,
audivit symphoniam et chorum. »  Illud quod in quodam
Psalmo superscribitur pro MELETH, huic sensui
convenit. Siquidem MELETH, chorus in unum concinens
dicitur. Male autem quidam de Latinis symphoniam
putant esse genus organi, cum concors in
Dei laudibus concentus, hoc vocabulo significetur: <foreign xml:lang="greek">συμφωνία</foreign>
 quippe <hi>consonantia</hi> exprimitur in Latino.</p>
        </div3>
<div3>
          <head>30.</head>
          <p>
 « Et vocavit unum de pueris, et interrogavit
quidnam essent haec. »  Et nunc interrogat Israel,
quare Deus in Gentium assumptione laetetur: et aemulatione
cruciatus, paternam scire non potest voluntatem.</p>
        </div3>
<div3>
          <head>31.</head>
          <p>
 « Qui ait illi, quoniam frater tuus venit, et occidit
pater tuus vitulum saginatum, quoniam incolumem
illum recepit. »  Causa laetitiae, quod pari in
Dei laudes toto orbe concinitur, salus est Gentium,
salus est peccatorum: laetantur Angeli: omnis in
gaudium creatura consentit; et de solo dicitur
Israel:</p>
        </div3>
<div3>
          <head>32.</head>
          <p>
 « Iratus autem noluit intrare. »  Irascitur se absente
fratrem esse susceptum, irascitur eum vivere,
quem putabat extinctum: et nunc foris stat Israel, et
nunc discipulis Evangelia in Ecclesia audientibus,
mater ejus et fratres foris stant quaerentes eum <note>(Matth. 12)</note>.</p>
        </div3>
<div3>
          <head>33.</head>
          <p>
 « Egressus autem pater illius coepit rogare
eum. »  Quam benignus et clemens pater; rogat filium,
ut laetitiae domus particeps fiat: rogat autem pater per
Apostolos, rogat per Evangelii praedicatores. E quibus
Paulus ait:  « Precamur pro Christo, reconciliamini
Deo <note>(2. Cor. 5. 20)</note>. »  Et alibi  « Vobis oportebat
primum annuntiari [al. <hi>annuntiare</hi> ] verbum Dei: sed
<pb n="0390"/>
quia repulistis illud, et indignos vos judicastis aeternae
vitae, ecce convertimur ad gentes »  <note>(Act. 13. 46)</note>.</p>
        </div3>
<div3>
          <head>34.</head>
          <p>
 « Ipse autem respondens, ait patri suo: Ecce
tot annis servio tibi. Pater supplex ad concordiam
deprecatur: ille justitiam, quae in Lege est, sequens,
Dei justitiae non subjicitur. Porro quae major justitia
Dei, quam ignoscere poenitentibus, filium suscipere
redeuntem?  « Ecce tot annis servio tibi, et nunquam
mandatum tuum praeterivi; quasi hoc ipsum <emph>82</emph> 
 non sit praeterire mandatum, saluti alterius invidere,
ante Deum se jactare justitiae, cum nemo coram
eo mundus sit. Quis enim laetabitur castum se habere
cor, ne [al. <hi>vel</hi> ] si unius quidem diei fuerit? David
confitetur:  « In iniquitatibus conceptus sum, et in
delictis concepit me mater mea »  <note>(Ps. 50. 7)</note>. Et in
alio loco:  « Si iniquitatem attendis, Domine, quis sustinebit » <note>(Ps. 129. 3)</note>?
Et hic dicit nunquam se praeterisse
mandatum, toties ob idololatriam captivitatibus
traditus. « Ecce tot annis servio tibi, et nunquam
mandatum tuum praeterivi. »  Hoc est quod Paulus
Apostolus loquitur:  « Quid ergo dicemus? quia gentes
quae non sectabantur justitiam, apprehenderunt
justitiam, justitiam autem quae ex fide est. Israel
vero sectando legem justitiae, ad legem justitiae non
pervenit »  <note>(Rom. 9. 30. et 31)</note>. Quare? quia non ex
fide, sed quasi ex operibus Legis. Potest ergo et ex
ejus persona dici, qui juxta eumdem Apostolum in
justitia, quae ex lege est, sine reprehensione versatus
sit: licet mihi videatur magis se jactare Judaeus, quam
vera dicere, ad exemplum illius Pharisaei, dicentis:
 « Deus gratias ago tibi, quia non sum sicut caeteri
homines, raptores, injusti, adulteri, sicut et hic Publicanus » <note>(Luc. 18. 11)</note>.
Oro te, nonne tibi videtur
ea quae ille de publicano dixerat, dicere iste de fratre?
Hic est qui comedit omnem substantiam suam,
vivens cum meretricibus. Ad id autem quod ait:
 « Mandatum tuum nunquam praeterivi, »  patris sermo
non congruit: non enim confirmavit vera esse
quae dixerat filius, sed irascentem alia ratione compescuit:
 « Fili, tu semper mecum es. »  Numquid,
ait, bene quidem dicis, et fecisti cuncta quae jusseram?
 Sed <hi>mecum es,</hi> inquit, <hi>semper.</hi> Mecum es
lege qua stringeris: mecum es, dum mihi et in captivitatibus
erudiris: mecum es, non quia praecepta mea
compleveris, sed quod te in longinquam regionem
abire non passus sum: mecum es ad extremum, secundum
illud quod loquutus sum ad David:  « Si dereliquerint
filii ejus legem meam, et in judiciis meis
non ambulaverint; si justitias »  <note>(Ps. 88. 31. et seqq.)</note> 
 « meas profanaverint, et mandata mea non custodierint,
visitabo in virga iniquitates eorum, et in flagellis
injustitias eorum: misericordiam autem meam
non auferam ab eis [al. <hi>justificationes</hi> ]. »  Quo testimonio
<pb n="0391"/> <emph>83</emph> 
 et id in quo filius senior gloriatur, falsum
esse convincitur, dum in Dei judiciis non ambulat,
et ejus mandata non facit. Et quomodo ista non faciens,
cum patre semper fuisse dicitur? Dum peccans visitatur
in virga, et visitato misericordia non negatur. Nec
mirandum patri eum ausum fuisse mentiri, qui fratri
potuit invidere: maxime cum in die judicii quidam
impudentius mentiantur, dicentes:  « Nonne in nomine
tuo comedimus et bibimus, et virtutes multas fecimus,
et daemonia ejecimus <note>(Matth. 7. 22)</note>? Quid
vero sit, <hi>et omnia mea tua sunt,</hi> suo loco congruentius
explicabitur.</p>
        </div3>
<div3>
          <head>35.</head>
          <p>
 « Et nunquam dedisti mihi haedum, ut cum
amicis meis epularer. »  Tantus, inquit, Israel sanguis
effusus est, tot hominum caesa sunt millia, et
nullus eorum nostrae exstitit salutis redemptor. Ipse
Josias qui placuit in conspectu tuo <note>(4. Reg. 23)</note>: et
nuper Machabaei, qui pro tua haereditate pugnabant,
contra fas sanctitatis, hostium gladiis interempti
sunt, et nullius cruor nobis reddidit libertatem. Ecce
adhuc Romano imperior subjacemus: non Propheta,
non Sacerdos, non justus quisquam immolatus est
pro nobis. Et pro luxurioso filio, id est, pro gentibus,
pro peccatoribus, totius creaturae gloriosus sanguis
effusus est. Cumque merentibus minora non
dederis, immeritis majora tribuisti. « Nunquam dedisti
mihi haedum, ut cum amicis meis epularer. » 
Erras, Israel: dic potius, ut tecum epularer. Aut
potest esse tibi aliqua jucunditas, nisi patre tecum
celebrante convivium? Saltem exemplo docere praesenti.
Reverso filio juniore, et pater laetatur et pueri. <hi>Manducemus,</hi> 
 ait, <hi>et epulemur:</hi> non <hi>manducate,</hi> et <hi>epulamini.</hi> 
 At tu ea mente, qua invides fratri, qua a
patris recedis aspectu, et semper in agro es, nunc
quoque vis eo absente inire convivium. « Nunquam
dedisti mihi haedum. »  Nunquam pater deteriora dat
munera: habes vitulum immolatum: ingredere, manduca
cum fratre. Quid haedum quaeris, cui agnus est
missus? Et ne simules te nescire, quod missus est,
Joannes tibi eum in eremo demonstravit:  « Ecce
Agnus Dei, ecce qui tollit peccata mundi »  <note>(Joan. 1.
29)</note>. Et pater quidem quasi clemens, et poenitentiam
tribuens, te hortatur ad vitulum, non immolans haedum,
quem stare scit ad sinistram. Tu vero in fine
saeculi, ipse tibi es haedum immolaturus <emph>84</emph> Antichristum,
et cum amicis tuis, spiritibus immundis,
ejus carne saturandus, expleto vaticinio:  « Tu confregisti
caput draconis magni: dedisti eum escam populi
Aethiopum <note>(Psal. 73. 14)</note>.</p>
        </div3>
<div3>
          <head>36.</head>
          <p>
 « Cum autem filius taus hic, qui devoravit
omnem substantiam suam, vivens cum meretricibus,
venit, occidisti ei vitulum saginatum. »  Confitetur et
nunc Israel saginatum vitulum fuisse qui caesus est:
intelligunt venisse Christum: sed torquentur invidia,
et nolunt, fratre non pereunte, salvari.</p>
        </div3>
<div3>
          <head>37.</head>
          <p>
 « Ipse autem dixit illi: Fili, tu semper mecum
es, et mea omnia tua sunt. »  Filium vocal, licet intrare
nolentem. Quomodo autem Dei omnia Judaeorum
sunt? Nunquid Angeli, Throni, Dominationes,
<pb n="0392"/>
caeteraeque Virtutes? Omnia ergo intelligamus, Legem,
Prophetas, eloquia divina. Haec ei dedit, ut in
lege ejus meditarentur die ac nocte, secundum illum
canonem quem saepe exposuimus Scripturarum, Omnia
non ad totum referenda esse, sed ad partem maximam,
ut ibi:  « Omnes declinaverunt, simul inutiles
facti sunt »  <note>(Psal. 13)</note>. Et alibi:  « Omnes qui venerunt
ante me, fures fuerunt et latrones »  <note>(Joan. 10. 8)</note>.
Et Paulus ad Corinthios:  « Omnibus, inquit, omnia
factus sum, ut omnes lucrifacerem »  <hi>
            <note>(1. Cor. 9. 22)</note>.</hi> 
Et ad Philippenses:  « Omnes enim quae sua sunt,
quaerunt; non ea quae sunt Jesu Christi »  <note>(Philipp. 2.
21)</note>. Quanquam nihil unquam illi negasse credendum
sit, quem ad vituli hortatur esum.</p>
        </div3>
<div3>
          <head>38.</head>
          <p>
 « Epulari nos oportet, et gaudere, quoniam hic
frater tuus mortuus fuerat, et revixit; perierat, et
inventus est. »  Confidamus igitur et nos vivere posse
per poenitentiam, qui fueramus mortui per delicta. Et
hic quidem ipse filius revertitur: in superioribus vero,
in Ove scilicet, et in Drachma, quod erraverat, affertur;
et quod perierat invenitur: et simili tres parabolae
fine clauduntur, dum in ista ponitur, <hi>perierat,
et inventus est:</hi> ut intelligamus diversis similitudinibus,
de eadem peccatorum susceptione signatum. Et
haec quidem in Ethnici persona dicta sint, et Judaei.</p>
        </div3>
<div3>
          <head>39.</head>
          <p>
 Videamus autem quomodo super sancto generaliter
et peccatore parabola ista possit intelligi. Et
de caeteris quin justo conveniat, non ambigitur. Illud
est, in quo legenti scrupulus commovetur, cur justus
saluti peccatoris invideat: et in tantum iracundia repleatur,
ut <emph>85</emph> nec fratris misericordia, nec patris
precibus, nec totius domus jucunditate superetur. Ad
quod breviter respondebimus: omnem mundi istius
justitiam, ad Dei comparationem non esse justitiam.
Quomodo enim ex peccatis Jerusalem, Sodoma justificatur,
non quod ipsa sit justa, sed quod majoribus delictis
 fiant minora delicta: ita et hominum omnium
universa justitia non est Deo collata justitia. Denique
Paulus qui dixerat:  « Quotquot ergo perfecti sumus,
hoc sapiamus »  <note>(Philipp. 3. 15)</note>, in alio loco
confitetur, et clamitat:  « O profundum divitiarum
sapientiae et scientiae Dei, quam inscrutabilia sunt
judicia ejus, et ininvestigabiles viae ejus »  <note>(Rom. 11.
33)</note>? Et alibi,  « Ex parte cognoscimus, et ex parte
prophetamus. »  Et,  « Nunc videmus per speculum in
aenigmate »  <note>(1. Cor. 13. 9. et 12)</note>. Et ad Romanos:
 « Miser ego homo, quis me liberabit de corpore mortis
hujus »  <note>(Rom. 7. 24)</note>? Ex quibus omnibus edocemur,
Dei solius perfectam esse justitiam, qui solem
suum oriri facit super justos et injustos: dat pluviam
serotinam et matutinam, merentibus pariter et non
merentibus; qui de vicis, angulis, et plateis invitat
ad nuptias, et deintus quosdam jam quasi securos
<pb n="0393"/>
expellit foras: et ovem, quae ad exemplum filii poenitentis
ipsa redire non poterat, vel nolebat, quaerit,
et invenit; et inventam suis humeris reportat <note>(Luc.
15)</note>. Multum enim errando laboraverat.</p>
        </div3>
<div3>
          <head>40.</head>
          <p>
 Ut autem doceamur in Sanctos quoque cadere
posse invidiam, et soli Deo puram elementiam derelinqui,
filiorum Zebedaei consideremus exemplum:
pro quibus cum mater mota pietatis affectu,
nimis grandia postulasset, reliqui decem discipuli
indignati sunt. Et Jesus advocans eos, dixit:  « Scitis
quia principes gentium dominantur eorum; et qui
majores sunt, potestatem exercent in eis. Non ita
erit inter vos: sed quicumque voluerit inter vos major
esse, sit vester minister: et quicumque vestrum
voluerit inter vos esse primus, sit vester servus:
 quoniam Filius hominis non venit ministrari,
sed ministrare, et dare animam suam redemptionem
pro multis »  <note>(Matth. 20. 25. et seqq)</note>. Nulli periculosum,
nulli videatur esse blasphemum, <emph>86</emph> quod et in
Apostolos in vidiae malum diximus potuisse subrepere,
cum etiam de Angelis hoc dictum putemus. « Sidera
quippe non sunt munda in conspectu ejus, et contra
Angelos suos perversum quid intellexit »  <note>(Job 15. 15.
et 4. 18)</note>. Et in Psalmis dicitur:  « Non justificabitur
in conspectu tuo omnis vivens. »  Non ait,  « non
justificabitur omnis homo, »  sed  « omnis vivens, »  id
est, non Evangelista, non Apostolus, non Propheta.
Ad majora conscendo, non angeli, non Throni,
non Dominationes, non Potestates, caeteraeque Virtutes.
Solus Deus est, in quem peccatum non cadit:
caetera cum sint liberi arbitrii, juxta quod et homo
ad imaginem et similitudinem Dei factus est, in utramque
partem possunt suam flectere voluntatem. Quod
si hac sententia non adduceris, saltem illius auctoritate
parabolae commovere, in qua per totum diem
operarii mittuntur ad vineam <note>(Matth. 20)</note>; et in
prima hora vocantur Adam, Abel, Seth: in tertia
Noe: in sexta Abraham: in nona Moyses: in
undecima Gentium populus, cui dicitur: <hi>Quid hic
statis tota die otiosi?</hi> et illi responderunt: <hi>Nemo nos
conduxit.</hi> Quod autem extrema hora, nostri sit Salvatoris
adventus, testis est Joannes Apostolus, dicens:
 « Fratres, novissima hora est. Etenim sicut audistis,
quia Antichristus venit, nunc autem Antichristi multi
facti sunt, propter quod cognoscimus, quia novissima
hora est » <note>(Joan. 2. 18)</note>. Si haec displicet interpretatio,
sequor quocumque duxeris: ita tamen ut
eos qui vocati sunt primi, justos esse fatearis. Quod
cum obtinuero, illud inferam: et quomodo justi
murmuraverunt adversum patremfamilias, dicentes:
 « Hi novissimi venerunt, et una hora fecerunt: et
aequales illos nobis fecisti, qui portavimus pondus
diei et aestus? Videntur quidem juste dicere, nos
aequalem debere esse mercedem ejus, qui prima hora
ad noctem usque sudaverit, et ejus qui una hora sit
in labore versatus. Sed ista justitia habet in se livorem,
<pb n="0394"/>
cum alterius invideat felicitati. Denique et
Dominus oculum in eis arguit invidentem, dicens:
 <hi>Amice, an oculus tuus nequam est,</hi> <emph>87</emph> <hi>quia ego
bonus sum?</hi> Unde et ab Apostolo solus justus, solus
dicitur immortalis: non quod Angeli sint injusti et
mortales, sed quod ipse sit immortalis et justus,
cui collata universa justitia, iniquitas invenitur.</p>
        </div3>
<div3>
          <head>41.</head>
          <p>
 Ut autem in hac eadem parabola, quam nunc
proposuimus, injustitiam intelligas conductorum,
attende paulisper. Qui prima hora conductus est,
plus meretur ab eo, qui hora tertia missus est ad vineam:
rursum horae tertiae operarius, et sextae horae
operarium antecedit: et sextae horae, nonae horae
vincit operarium. Quomodo igitur novissimo omnes
invident, et eamdem inter se justitiam non requirunt?
Tu qui hora nona conductus es, cur invides ei qui
undecima hora est missus in vineam? Quodcumque
responderis, quamvis diversum asserueris laborem,
ut et praemium majus in diverso labore merearis, eidem
apud sextum sententiae subjacebis. Et tu qui
hora sexta conductus es, novissimo invides, cur tecum
denarium, id est, aequalem consequatur salutem:
licet salutis pro labore diversa sit gloria, eadem de
te potest tertius dicere: et de tertio rursum primus.
Verum ipsi inter se ob non aequalem laborem, et vocationis
spatia diversa, aequale praemium libenter
accipiunt: in novissimo tantum operario, id est, in
Gentium salute discordant, et Domino injuriam faciunt,
et sub omnibus parabolis arguuntur invidiae.</p>
        </div3>
<div3>
          <head>42.</head>
          <p>
 Non ambigo, quin inculta tibi nostrae parvitatis
videatur oratio; sed saepe causatus sum, expoliri non
posse sermonem, nisi quem propria manus limaverit.
Itaque ignosce dolentibus oculis, id est, ignosce dictanti,
maxime cum in ecclesiasticis rebus non quaerantur
verba, sed sensus, id est, panibus sit vita
sustentanda, non siliquis.
</p>
        </div3>
      </div1>

<div1>
        <head>EPISTOLA XXII <emph>88</emph> AD EUSTOCHIUM, PAULAE FILIAM.</head>
<p> <hi>De custodia virginitatis.</hi> </p>
<p divs_removed="true"> <hi>Eustochium Virginem, Paulae nobiliss. apud Romanos
Matronae filiam, docet quomodo Virginitatem custodire
debeat, quam professa erat: atque eos qui castitatis
specie ventri avaritiaeque inserviunt, acriter
insectatur.</hi> 

        </p>
        <div3 moved_from_p="true">
            <head>1.</head>
          <p>
 « Audi filia, et vide, et inclina aurem tuam, et
obliviscere populum tuum, et domum patris tui; et
concupiscet rex decorem tuum »  <note>(Ps. 44. 11)</note>. In
quadragesimo quarto Psalmo Deus ad animam loquitur
humanam, ut secundum exemplum Abrahae, exiens
de terra sua, et de cognatione sua, relinquat <hi>Chaldaeos</hi> 
qui <hi>quasi doemonia</hi> interpretantur, et habitet in regione
viventium, quam alibi Propheta suspirat, dicens:
<pb n="0395"/>
 « Credo videre bona Domini in terra viventium » <note>(Ps. 26. 13)</note>.
Verum non sufficit tibi exire de
terra tua, nisi obliviscaris populi tui, et domus
patris tui, ut carne contempta, sponsi jungaris amplexibus.
 « Ne respexeris, inquit, retro: nec
steteris in omni circa regione, sed in monte salvum
te fac, ne forte comprehendaris »  <note>(Gen. 19. 17)</note>. Non
expedit apprehenso aratro, respicere post tergum,
nec de agro reverti domum, nec post Christi tunicam,
ad tollendum aliud vestimentum tecto descendere <note>(Matth. 24)</note>.
Grande miraculum: Pater filiam cohortatur,
ne meminerit patris sui. « Vos de patre diabolo
estis, et desideria patris vestri vultis facere » <note>(Joan. 8. 44)</note>,
dicitur ad Judaeos. Et alibi:  « Qui
facit peccatum, de diabolo est »  <note>(Joan. 3. 8)</note>. Tali
primum parente generati, nigri sumus, et post poenitentiam,
nec dum culmine virtutis ascenso, dicimus: <hi>Nigra sum, 
 sed speciosa, filiae Jerusalem <note>(Cant. 1. 4)</note>
            </hi>.
Exivi de domo infantiae meae, oblita
sum patris mei, renascor in Christo. Quid pro hoc
mercedis accipio? Sequitur: <hi>Et concupiscet rex decorem
tuum.</hi> Hoc ergo illud magnum est Sacramentum.
Propter hoc relinquet homo patrem, et matrem suam,
et adhaerebit uxori suae, et erunt ambo, <emph>89</emph> jam
non, ut ibi, in una carne <note>(Gen. 2. 44)</note>, sed in uno spiritu.
Non est sponsus tuus arrogans, non superbus,
Aethiopissam duxit uxorem: statim ut volueris sapientiam
audire veri Salomonis, et ad eum veneris, confitebitur
tibi cuncta quae novit, et inducet te rex in
cubiculum suum, et mirum in modum colore mutato,
sermo tibi ille conveniet: <hi>Quae est ista, quae ascendit
dealbata <note>(Cant. 3. 6. et 8. 5)</note>
            </hi>.</p>
        </div3>
<div3>
          <head>2.</head>
          <p>
 <hi>Dominae virgines vocandae.</hi> --Haec idcirco, mi
Domina Eustochium, scribo (Dominam quippe vocare
debeo sponsam Domini mei) ut ex ipso principio
lectionis agnosceres, non me nunc laudem Virginitatis
esse dicturum, quam probasti optimam, et
consecuta es: nec enumeraturum molestias nuptiarum,
quomodo uterus intumescat, infans vagiat,
cruciet pellex, domus cura sollicitet, et omnia quae
putantur bona, mors extrema praecidat. Habent enim
et maritatae ordinem suum, honorabiles nuptias, et
cubile immaculatum <note>(Hebr. 13)</note>; sed ut intelligeres
tibi exeunti de Sodoma, timendum esse Lot uxoris
exemplum <note>(Genes. 19)</note>. Nulla est enim in hoc libello
adulatio. Adulator quippe blandus inimicus est. Nulla
erit Rhetorici pompa sermonis, quae te etiam
inter Angelos statuat, et beatitudine Virginitatis
exposita, mundum subjiciat pedibus tuis.</p>
        </div3>
<div3>
          <head>3.</head>
          <p>
 Nolo tibi venire superbiam de proposito, sed
timorem. Onusta incedis auro, latro tibi vitandus
est. Stadium est haec vita mortalibus, hic contendimus,
ut alibi coronemur. Nemo inter serpentes
et scorpiones securus ingreditur. <hi>Et inebriatus est,</hi> 
<pb n="0396"/>
inquit Dominus, <hi>gladius meus in coelo <note>(Isai. 34)</note>
          </hi>, et
tu pacem arbitraris in terra, quae tribulos generat,
et spinas, quam serpens comedit? <hi>Non est nobis
colluctatio adversus carnem et sanguinem, sed adversus
principatus, et potestates hujus mundi, et rectores harum
tenebrarum, adversus spiritualia nequitiae in caelestibus <note>(Ephes. 6. 12)</note>
          </hi>.
Magnis inimicorum circumdamur
agminibus, bostium plena sunt omnia. CARO FRAGILIS,
et cinis futura post modicum, pugnat sola cum <emph>90</emph> 
 pluribus. Cum autem fuerit dissoluta, et venerit
princeps mundi hujus, et invenerit in ea
peccati nihil, tunc secura audies per Prophetam: <hi>Non timebis a timore nocturno: a sagitta volante per
diem, a negotio perambulante in tenebris, ab incursu
et daemonio meridiano. Cadent a latere tuo mille, et
decem millia a dextris tuis, ad te autem non appropinquabunt <note>(Ps. 90. 5. 6)</note>
          </hi>.
Quod si eorum te multitudo
turbaverit, et ad singula incitamenta vitiorum coeperis
aestuare, et dixerit tibi cogitatio tua: quid faciemus?
respondebit tibi Elisaeus: <hi>Noli timere, quia
plures nobiscum sunt, quam cum illis,</hi> et orabit, et
dicet: <hi>Domine, aperi oculos puellae tuae, ut videat <note>(4. Reg. 6. 16)</note>
          </hi>:
et apertis oculis videbis igneum
currum, qui te ad exemplum Eliae in astra sustollat <note>(Ps. 123. 7)</note>;
et tunc laeta cantabis: <hi>Anima nostra
sicut passer erepta est de laqueo venantium: Laqueus
contritus est, et nos liberati sumus <note>(Ibid. 2)</note>
          </hi>.</p>
        </div3>
<div3>
          <head>4.</head>
          <p>
 <hi>In hac vita nulla est certa victoria.</hi> --Quamdiu hoc
fragili corpore detinemur, quamdiu habemus thesaurum
istum in vasis fictilibus <note>(2. Cor. 4)</note>, et concupiscit
spiritus adversus carnem, et caro adversus
spiritum <note>(Galat. 5)</note>, nulla est certa victoria. Adversarius
noster diabolus, tanquam leo rugiens aliquem
devorare quaerens, circumit <note>(1. Petr. 5)</note>. <hi>Posuisti
tenebras,</hi> ait David, <hi>et facta est nox. In ipsa
pertransibunt omnes bestiae sylvae. Catuli leonum rugientes,
ut rapiant, et quoerant a Deo escam sibi <note>(Ps.
103. 20)</note>
          </hi>. Non quaerit diabolus homines infideles:
non eos qui foris sunt, et quorum carnes rex Assyrius
in olla succendit: de Ecclesia Christi rapere
festinat. Escae ejus secundum Abacuc electae sunt.
Job subvertere cupit, et devorato Juda, ad cribrandos
Apostolos expetit potestatem. Non venit Salvator
pacem mittere super terram, sed gladium. Cecidit
Lucifer, qui mane oriebatur; et ille qui in Paradiso
deliciarum nutritus est, meruit audire: <hi>Si exaltatus
<pb n="0397"/>
fueris, ut aquila, inde detraham te, dicit Dominus <note>(Abdiae.
4)</note>
          </hi>. Dixerat enim in corde suo; <hi>Super sidera coeli
ponam sedem meam, et ero similis Altissimo <note>(Isai. 14.
13)</note>
          </hi>. Unde quotidie <emph>91</emph> ad eos qui per scalam
Jacob somniantis descendunt, loquitur Deus: <hi>Ego dixi dii estis, et filii Altissimi omnes. Vos autem
sicut homines moriemini, et tanquam unus de principibus
cadetis 
 <note>(Ps. 81. 6. 7)</note>
          </hi>. Cecidit enim primus
diabolus, et cum stet Deus in synagoga deorum,
in medio autem deos discernat, Apostolus iis qui
dii esse desinunt, scribit: <hi>Ubi enim in vobis sunt
dissensiones et aemulationes, nonne homines estis, et
secundum hominem ambulatis <note>(2. Cor. 3. 3)</note>
          </hi>?</p>
        </div3>
<div3>
          <head>5.</head>
          <p>
 Si Apostolus vas electionis, et separatus in
Evangelium Christi, ob carnis aculeos et incentiva
vitiorum reprimit corpus suum, et servituti subjicit,
ne aliis praedicans ipse reprobus inveniatur; et tamen
videt aliam legem in membris suis repugnantem
legi mentis suae, et captivum se in legem duci
peccati, si post nuditatem, jejunia, famem, carcerem,
flagella, supplicia, in semetipsum reversus exclamat: <hi>Infelix ego homo, quis me liberabit de corpore
mortis hujus 
 <note>(Rom. 7. 24)</note>
          </hi>, tu te putas securam
esse debere? Cave, quaeso, ne quando de te dicat
Deus: <hi>Virgo Israel cecidit, et non est qui suscitet
eam <note>(Amos. 5. 2)</note>
          </hi>. Audenter loquar: Cum omnia
possit Deus, suscitare virginem non potest post ruinam.
Valet quidem liberare de poena, sed non vult
coronare corruptam. Timeamus illam Prophetiam,
ne in nobis etiam compleatur: <hi>Virgines bonae deficient <note>(Amos. 8. 13)</note>
          </hi>.
Observa quid dicat, <hi>et virgines
bonae deficient;</hi> quia sunt et virgines malae. <hi>Qui
viderit,</hi> inquit, <hi>mulierem ad concupiscendum eam, jam
moechatus est eam in corde suo <note>(Matth. 5. 28)</note>
          </hi>. Perit
ergo, et mente virginitas. Istae sunt virgines malae,
virgines carne, non spiritu: virgines stultae, quae
oleum non habentes, excluduntur a sponso.</p>
        </div3>
<div3>
          <head>6.</head>
          <p>
 Si autem et illae quae virgines sunt, ob alias
tamen culpas, virginitate corporum non salvantur:
quid fiet illis, quae prostituerunt membra Christi, et
mutaverunt templum Sancti Spiritus in lupanar?
Illico audient:  « Descende, sede in terra virgo filia
Babylonis: sede in terra, non est solium filiae Chaldaeorum:
non vocaberis ultra mollis, et delicata.
Accipe molam, mole farinam, discooperi velamen
tuum, denuda crura, transi flumina, revelabitur ignominia
tua, apparebunt opprobria tua »  <note>(Isai. 47)</note>. Et
hoc post Dei Filii thalamos, <emph>92</emph> post oscula fratruelis,
et sponsi, illa de qua quondam sermo Propheticus
concinebat: <hi>Astitit regina a dextris tuis, in vestitu
deaurato, circumdata varietate <note>(Ps. 44. 10)</note>
          </hi>, nudabitur;
et posteriora ejus ponentur in faciem ipsius:
sedebit ad aquas solitudinis, posito vase, et divaricabit
pedes suos omni transeunti, et usque ad
verticem polluetur. RECTIUS FUERAT hominis [al. <hi>homini</hi> ]
subiisse conjugium, ambulasse per plana, quam
<pb n="0398"/>
ad altiora tendentem, in profundum inferni cadere.
Ne fiat obsecro civitas meretrix, fidelis Sion, ne
post Trinitatis hospitium, ibi daemones saltent, et
sirenae nidificent, et hericii. Non solvatur fascia pectoralis;
sed statim ut libido titillaverit sensum,
aut blandum voluptatis incendium dulci nos calore
perfuderit, erumpamus in vocem: <hi>Dominus auxiliator
meus, non timebo quid faciat mihi caro <note>(Psal. 117.
9)</note>
          </hi>. Cum paululum interior homo inter vitia
atque virtutes coeperit fluctuare, dicito:  « Quare
tristis es anima mea, et quare conturbas me? Spera
in Domino [al. <hi>Deo</hi> ], quia confitebor illi, salutare
vultus mei, et Deus meus »  <note>(Ps. 41. 12)</note>. Nolo sinas
cogitationes crescere. Nihil in te Babylonium, nihil
confusionis adolescat. Dum parvus est hostis, interfice:
nequitia, ne zizania crescant, elidatur in semine.
Audi Psalmistam dicentem:  « Filia Babylonis
misera, beatus qui retribuet tibi retributionem
tuam quam retribuisti nobis. Beatus qui tenebit,
et allidet parvulos tuos ad Petram »  <note>(Ps. 136. 8)</note>.
Quia enim impossibile est in sensum hominis non
irruere innatum medullarum calorem, ille laudatur,
ille praedicatur beatus, qui ut coeperit cogitare sordida,
statim interficit cogitatus, et allidit ad petram: <hi>petra autem Christus est 
 <note>(1. Cor. 104)</note>
          </hi>.</p>
        </div3>
<div3>
          <head>7.</head>
          <p>
 <hi>Hieronymi tentationes in eremo.</hi> --O quoties ego
ipse in eremo constitutus, et in illa vasta solitudine,
quae exusta solis ardoribus, horridum Monachis praestat
habitaculum, putabam me Romanis interesse
deliciis. Sedebam solus, quia amaritudine repletus
eram. Horrebant sacco membra deformia, et squalida
cutis situm aethiopicae carnis obduxerat. Quotidie
lacrymae, quotidie gemitus, et si quando repugnantem
somnus imminens oppressisset, nuda humo ossa
vix haerentia collidebam. De cibis vero et potu taceo,
cum etiam languentes <emph>93</emph> Monachi aqua frigida
utantur, et coctum aliquid accepisse, luxuria sit. Ille
igitur ego, qui ob gehennae metum, tali me carcere
ipse damnaveram, scorpionum tantum socius et ferarum,
saepe choris intereram puellarum. Pallebant
ora jejuniis, et mens desideriis aestuabat in frigido
corpore, et ante hominem sua jam in carne praemortuum,
sola libidinum incendia balliebant. Itaque
omni auxilio destitutus, ad Jesu jacebam pedes,
rigabam lacrymis, crine tergebam; et repugnantem
carnem hebdomadarum inedia subjugabam. Non
erubesco infelicitatis meae miseriam confiteri,
quin potius plango me non esse, quod fuerim. Memini
<pb n="0399"/>
me clamantem, diem crebro junxisse cum nocte,
nec prius a pectoris cessasse verberibus, quam
rediret, Domino increpante, tranquillitas. Ipsam
quoque cellulam meam, quasi cogitationum mearum
consciam pertimescebam. Et mihimet iratus et rigidus,
solus deserta penetrabam. Sicubi concava vallium,
aspera montium, rupium praerupta cernebam,
ibi meae orationis locus, ibi illud miserrimae carnis
ergastulum; et, ut ipse mihi testis est Dominus, post
multas lacrymas, post coelo inhaerentes oculos, nonnunquam
videbar mihi interesse agminibus Angelorum,
et laetus gaudensque cantabam: <hi>Post te in
odorem unguentorum tuorum curremus <note>(Cant. 1. 3)</note>
          </hi>.</p>
        </div3>
<div3>
          <head>8.</head>
          <p>
 Si autem hoc sustinent illi, qui exeso corpore,
solis cogitationibus oppugnantur, quid patitur puella,
quae deliciis fruitur? Nempe illud Apostoli: <hi>Vivens
mortua est <note>(1 Tim 5. 6)</note>
          </hi>. Si quid itaque in me potest
esse consilii, si experto creditur, hoc primum moneo,
hoc obtestor, ut sponsa Christi vinum fugiat pro veneno.
Haec adversus adolescentiam prima arma sunt
daemonum. Non sic avaritia quatit, infiat superbia,
delectat ambitio. Facile aliis caremus vitiis; hic hostis
nobis inclusus est. Quocumque pergimus, nobiscum
portamus inimicum. VINUM ET ADOLESCENTIA,
duplex incendium voluptatis est. Quid oleum flammae
adjicimus? Quid ardenti corpusculo fomenta ignium
ministramus? Paulus <emph>94</emph> ad Timotheum:  « Jam
noli, inquit, aquam bibere, sed vinum modico utere,
propter stomachum tuum, et frequentes tuas infirmitates » <note>(1. Tim. 5. 23)</note>.
Vide quibus causis vini potio
concedatur, ut ex hoc stomachi dolor, et frequens
mederetur infirmitas. Et ne nobis forsitan de aegrotationibus
blandiremur, modicum praecepit esse sumendum,
medici potius consilio, quam Apostoli: licet et
Apostolus sit medicus spiritualis: et ne Timotheus
imbecillitate superatus, Evangelii praedicandi non
posset implere discursus: alioquin se dixisse meminerat:
 « Vinum in quo est luxuria »  <note>(Ephes. 5. 18)</note> 
Et,  « bonum est homini vinum non bibere, et
carnem non manducare »  <note>(Rom. 14. 21)</note>. Noe vinum
bibit, et inebriatus est <note>(Gen. 9. 21)</note>. Post Diluvium,
rudi adhuc saeculo, et tunc primum plantata
vinea inebriare vinum forsitan nesciebat. Et ut intelligas
Scripturae in omnibus sacramentum, Margarita
quippe est sermo Dei, et ex omni parte forari potest,
post ebrietatem nudatio femorum subsecuta est, libido
juncta luxuriae. Prius enim venter extenditur,
et sic caetera membra concitantur. « Manducavit enim
populus, et bibit, et surrexerunt ludere »  <note>(Exod. 32.
6)</note>. Lot amicus Dei in monte salvatus <note>(Genes. 19)</note>,
et de tot millibus populi solus justus inventus, inebriatur
a filiabus suis; et licet illae putarent genus
hominum defecisse, et hoc facerent liberorum magis
desiderio, quam libidinis: tamen sciebant virum justum,
hoc nisi ebrium non esse facturum. Denique
quid fecerit, ignoravit: et quanquam voluntas non sit
in crimine, tamen error in culpa est. Inde nascuntur
<pb n="0400"/>
Moabitae, et Ammonitae, inimici Israel, qui usque ad
quartam et decimam progeniem, et usque in aeternum,
non ingrediuntur in Ecclesiam Dei.</p>
        </div3>
<div3>
          <head>9.</head>
          <p>
 Elias cum Jezabel fugeret, et sub quercu jaceret
lassus in solitudine, veniente ad se Angelo suscitatur,
et dicitur ei:  « Surge, et manduca. Respexit,
et ecce ad caput ejus panis collyrida, et vas aquae <note>(4. Reg. 19. 5 et 6)</note>.
Revera nunquid non poterat Deus
conditum ei merum mittere, et electos cibos, et carnes
contusione mutatas? Elisaeus filios Prophetarum <emph>95</emph> 
 invitat ad prandium, et herbis agrestibus eos
alens, consonum prandentium audit clamorem:  « Mors
in olla »  <note>(4. Reg. 4. 40)</note>. Homo Dei non iratus est cocis,
lautioris enim mensae consuetudinem non habebat,
sed farina desuper jacta, amaritudinem dulcoravit:
eadem spiritus virtute, qua Moyses mutaverat Maram
in dulcedinem. Necnon et illos qui ad eum comprehendendum
venerant, oculis pariter ac mente caecatos,
cum in Samariam nescios induxisset, qualibus eos
epulis refici imperaverit, ausculta,  « Pone eis, inquit,
panem et aquam; manducent, et bibant, et
remittantur ad Dominum suum »  <note>(4. Reg. 6. 22)</note>. Potuit
et Danieli de regiis ferculis opulentior mensa
transferri; sed Abacuc ei messorum prandium portat,
arbitror rusticanum. Ideoque et <hi>desideriorum vir</hi> appellatus
est, quia panem desiderii non manducavit,
et vinum concupiscentiae non bibit.</p>
        </div3>
<div3>
          <head>10.</head>
          <p>
 Innumerabilia sunt de Scripturis divina responsa,
quae gulam damnent, et simplices cibos probent
[al. <hi>praebeant</hi> ]. Verum quia nunc non est propositum
de jejuniis disputare, et universa exequi, sui et tituli
sit et voluminis, haec sufficiant pauca de plurimis.
Alioquin ad exemplum horum, poteris tibi ipsa colligere,
quomodo primus de paradiso homo, ventri magis
obediens, quam Deo, in hanc lacrymarum dejectus
est vallem. Et ipsum Dominum Satanas fame tentaverit
in deserto. Et Apostolus clamitet:  « Escae ventri,
et venter escis: Deus autem hunc et illas destruet » <note>(1. Cor. 6. 13)</note>.
Et de luxuriosis,  « quorum Deus
venter est »  <note>(Philipp. 3)</note>. Id enim colit unusquisque,
quod diligit. Ex quo sollicite providendum est, ut
quos saturitas de paradiso expulit, reducat esuries.</p>
        </div3>
<div3>
          <head>11.</head>
          <p>
 <hi>Deus non delectatur nostra inedia.</hi> --Quod si
volueris respondere, te nobili stirpe generatam, semper
in deliciis, semper in plumis, non posse a vino
et esculentioribus cibis abstinere, nec his legibus vivere
districtius, respondebo: Vive ergo lege tua, quae
Dei non potes. Non quod Deus universitatis Creator
et Dominus, intestinorum nostrorum rugitu et inanitate
ventris, pulmonisque delectetur ardore; sed quod
aliter pudicitia tuta esse non possit. Job Deo carus,
et testimonio ipsius immaculatus et simplex, audi

<pb n="0401"/>
quid de diabolo suspicetur:  « Virtus ejus in lumbis, et
potestas <emph>96</emph> ejus in umbilico »  <note>(Job. 4)</note>. Honeste
viri mulierisque genitalia immutatis sunt appellata
nominibus. Unde et de lumbis David super sedem ejus
promittitur esse sessurus. Et septuaginta quinque
animae introierunt in Aegyptum, quae exierunt de femore
Jacob. At postquam colluctante Domino, latitudo
femoris ejus emarcuit, a liberorum opere cessavit.
Et qui Pascha facturus est, accinctis mortificatisque
lumbis, facere praecipitur. Et ad Job dicit Deus:  « Accinge
sicut vir lumbos tuos »  <note>(Ibid. 38. 3)</note>: Et Joannes
zona pellicea cingitur et Apostoli jubentur accinctis
lumbis, Evangelii tenere lucernas. Ad Jerusalem vero,
quae respersa sanguine, in campo invenitur erroris, in
Ezechiele dicitur:  « Non est praecisus umbilicus tuus » <note>(Ezech. 16. 4)</note>.
Omnis igitur adversus viros diaboli
virtus in lumbis est: omnis in umbilico contra feminas
fortitudo.</p>
        </div3>
<div3>
          <head>12.</head>
          <p>
 Vis scire ita esse, ut dicimus? Accipe exempla:
Samson leone fortior et saxo durior, qui et unus et
nudus mille persecutus est armatos, in Dalilae mollescit
amplexibus. David secundum cor Domini electus,
et qui venturum Christum sanctum saepe ore
cantaverat, postquam deambulans super tectum domus
suae, Bethsabee captus est nuditate, adulterio
junxit homicidium. Ubi, et ILLUD BREVITER ATTENDE,
quod nullus sit, etiam in domo, tutus aspectus. Quapropter
ad Dominum poenitens loquitur:  « Tibi soli
peccavi, et malum coram te feci »  <note>(Psal. 50. 5)</note>. Rex
enim erat, alium non timebat. Salomon, per quem se
cecinit ipsa Sapientia, qui disputavit a cedro Libani
usque ad hyssopum, quae exit per parietem, recessit
a Domino, quia amator mulierum fuit. Et ne quis
sibi de sanguinis propinquitate confideret, illicito
Thamar sororis Amnon frater exarsit incendio.</p>
        </div3>
<div3>
          <head>13.</head>
          <p>
 Pudet [ <hi>al. Piget</hi> ] dicere, quot quotidie Virgines
 ruant, quantas de suo gremio mater perdat
Ecclesia, super quae sidera inimicus superbus ponat
thronum suum: quot petras excavet, et habitet coluber
in foraminibus earum. Videas plerasque viduas,
antequam nuptas, infelicem conscientiam mentita tantum
veste protegere. Quas nisi tumor uteri, et infantium
prodiderit vagitus, erecta cervice, et ludentibus
pedibus incedunt. Aliae vero sterilitatem <emph>97</emph> 
 praebibunt, et necdum sati hominis homicidium
faciunt. Nonnullae cum se senserint concepisse de
scelere, abortii venena meditantur, et frequenter
etiam ipsae commortuae, trium criminum reae, ad
<pb n="0402"/>
inferos perducuntur, homicidae sui, Christi adulterae,
necdum nati filii parricidae. Istae sunt quae solent dicere:
 « Omnia munda mundis »  <note>(Rom. 14. 20)</note>. Sufficit
mihi conscientia mea. Cor mundum desiderat Deus.
Cur me abstineam a cibis quos creavit Deus ad utendum?
Et si quando lepidae et festivae volunt videri,
ubi se mero ingurgitaverint, ebrietati sacrilegium copulantes,
aiunt: Absit, ut ego me a Christi Sanguine
abstineam. Et quam viderint pallentem atque tristem,
miseram, et Manichaeam vocant: et consequenter:
tali enim proposito jejunium haeresis est. Hae sunt,
quae per publicum notabiliter incedunt, et furtivis
oculorum nutibus, adolescentium greges post se trahunt,
quae semper audiunt per Prophetam:  « Facies
meretricis facta est tibi, impudorata es tu »  <note>(Jerem.
3)</note>. Purpura tantum in veste tenuis, et laxius,
ut crines decidant, ligatum caput, soccus vilior, et
super humeros hyacinthina laena Maforte volitans:
succinctae manichae brachiis adhaerentes, et solutis
genubus factus incessus. Haec est apud illas tota virginitas.
Habeant istiusmodi laudatores suos, ut
sub virginali nomine lucrosius pereant. Libenter talibus
non placemus. <emph>98</emph>
</p>
        </div3>
<div3>
          <head>14.</head>
          <p>
 Pudet dicere, proh nefas: triste, sed verum
est: unde in Ecclesias Agapetarum pestis introiit?
<pb n="0403"/>
unde sine nuptiis aliud nomen uxorum? imo unde
novum concubinarum genus? Plus inferam: unde
meretrices univirae? Eadem domo, uno cubiculo,
saepe uno tenentur et lectulo, et suspiciosos nos vocant,
si aliquid existimamus. Frater sororem
virginem deserit, coelibem spernit virgo germanum,
fratrem quaerit extraneum, et cum in eodem proposito
esse se simulent, quaerunt alienorum spiritale
solatium, ut domi habeant carnale commercium.
Istiusmodi homines Salomon in Proverbiis spernit
[al. <hi>arguit.</hi> ]: dicens;  « Alligabit quis in sinu ignem,
et vestimenta ejus non comburentur? Aut ambulabit
super carbones ignis, et pedes illius non ardebunt » <note>(Prov. 6. 27. 28)</note> 
?</p>
        </div3>
<div3>
          <head>15.</head>
          <p>
 Explosis igitur et exterminatis his quae nolunt
esse virgines, sed videri, nunc ad te mihi omnis dirigatur
oratio, quae quanto prima Romanae urbis
virgo nobilis esse coepisti, tanto tibi amplius laborandum
est, ne et praesentibus bonis careas, et futuris.
Et quidem molestias nuptiarum, et incerta conjugii
domestico exemplo didicisti, cum soror tua
Blesilla aetate major, sed proposito minor, post acceptum
maritum, septimo mense viduata est. O infelix
humana conditio et futuri nescia: et virginitatis
coronam, et nuptiarum perdidit voluptatem. Et
quanquam secundum pudicitiae gradum teneat viduitas,
tamen <emph>99</emph> quas illam per momenta sustinere
existimas cruces, spectantem quotidie in sorore; quod
ipsa perdiderit, et cum difficilius experta careat voluptate,
minorem continentiae habere mercedem?
Sit tamen et illa secura, sit gaudens. Centesimus et
sexagesimus fructus de uno sunt semine castitatis.</p>
        </div3>
<div3>
          <head>16.</head>
          <p>
 <hi>Virgo debet fugere Matronarum consortium. Viduarum
vitia, et Clericorum.</hi> --Nolo habeas consortia
matronarum: nolo ad nobilium domos accedas: nolo
te frequenter videre, quod contemnens, virgo esse
voluisti. Sic sibi solent applaudere mulierculae de
judicibus viris, et in aliqua positis dignitate. Si ad
Imperatoris uxorem concurrit ambitio salutantium,
cur tu facis injuriam viro tuo? Ad hominis conjugem,
Dei sponsa quid properas? Disce in hac parte superbiam
sanctam: scito te illis esse meliorem. Neque
vero earum tantum te cupio declinare congressus,
quae maritorum inflantur honoribus, quas eunuchochorum
greges sepiunt, et in quarum vestibus attenuata
in filum auri metalla texuntur; sed etiam eas
fuge, quas viduas necessitas fecit, non voluntas: non
quod mortem optare debuerint maritorum; sed
<pb n="0404"/>
quod datam occasionem pudicitiae non libenter acceperint.
Nunc vero tantum veste mutata pristina non
mutatur ambitio. Praecedit caveas Basternarum
ordo semivirorum: et rubentibus buccis, cutis farta
distenditur, ut eas putes maritos non amisisse, sed
quaerere. Plena adulatoribus domus, plena conviviis.
Clerici ipsi, quos in magisterio esse oportuerat
doctrinae pariter et timoris, osculantur capita matronarum,
et extenta manu, ut benedicere eos putes
velle, si nescias, pretia accipiunt salutandi. Illae interim,
quae Sacerdotes suo viderint indigere praesidio,
eriguntur in superbiam: et quia maritorum expertae
dominatum, viduitatis praeferunt libertatem, castae
vocantur, et Nonnae, <emph>100</emph> et post coenam
dubiam, Apostolos somniant.</p>
        </div3>
<div3>
          <head>17.</head>
          <p>
 Sint tibi sociae, quas jejunia tenuant, quibus,
pallor in facie est, quas et aetas probavit et vita,
quae quotidie in cordibus suis canunt:  « Ubi pascis?
ubi cubas in meridie »  <note>(Cant. 1. 6)</note>? Quae ex affectu
dicunt:  « Cupio dissolvi, et esse cum Christo » <note>(Philipp. 1. 23)</note>.
Esto subjecta parentibus: imitare
sponsum tuum. Rarus sit egressus in publicum.
Martyres tibi quaerantur in cubiculo tuo. Nunquam
causa deerit procedendi, si semper quando necesse
est, processura sis. Sit tibi moderatus cibus, et nunquam
venter expletus. Plures quippe sunt, quae cum
vino sint sobriae, ciborum largitate sunt ebriae. Ad
orationem tibi nocte surgenti, non indigestio ructum
faciat, sed inanitas. Crebrius lege, disce quamplurima.
Tenenti codicem somnus obrepat, et cadentem
faciem pagina sancta suscipiat. Sint tibi quotidiana
jejunia, et refectio satietatem fugiens. NIHIL PRODEST
BIDUO triduoque transmisso, vacuum portare
ventrem, si pariter obruatur, si compensetur, saturitate
jejunium. Illico mens repleta torpescit, et irrigata
humus spinas libidinum germinat. Si quando
senseris exteriorem hominem florem adolescentiae
suspirare, et accepto cibo, cum te in lectulo compositam
dulcis libidinum pompa concusserit, arripe
scutum fidei, in quo ignitae diaboli exstinguuntur
sagittae. « Omnes adulterantes, quasi clibanus »  <note>(Ose.
7. 4)</note> corda eorum. At tu Christi comitata vestigiis,
<pb n="0405"/>
et sermonibus ejus intenta, dic:  « Nonne cor
nostrum ardens erat in via, cum aperiret nobis
Jesus Scripturas »  <note>(Luc. 24. 32)</note>? Et illud:  « Ignitum
eloquium tuum vehementer, et servus tuus dilexit
illud »  <note>(Psal. 118)</note>. Difficile est humanam animam
aliquid non amare, et necesse est, ut in quoscumque
mens nostra trahatur affectus. Carnis amor spiritus
amore superatur. Desiderium desiderio <emph>101</emph> 
restinguitur. Quidquid inde minuitur, hinc crescit.
Quin potius semper ingemina, et dicito super
lectulum tuum:  « In noctibus quaesivi quem dilexit
anima mea <note>(Cant. 3. 1)</note>. Mortificate ergo, inquit Apostolus,
membra vestra quae sunt super terram »  <note>(Coloss.
3. 5)</note>. Unde et ipse postea confidenter aiebat:
 « Vivo autem, jam non ego, vivit vero in me Christus » <note>(Galat. 2. 20)</note>.
Qui mortificat membra sua, et
in imagine perambulat, non timet dicere:  « Factus
sum sicut uter in pruina »  <note>(Psal. 118. 83)</note>. Quidquid
in me fuit humoris libidinis excoctum est; Et:  « Infirmata
sunt in jejunio genua mea; »  Et:  « oblitus sum
manducare panem meum. A voce gemitus mei adhaesit
os meum carni meae »  <note>(Ps. 101. 6)</note>.</p>
        </div3>
<div3>
          <head>18.</head>
          <p>
 Esto cicada noctium. Lava per singulas noctes
lectum tuum, lacrymis tuis stratum riga. Vigila, et
sis sicut passer in solitudine. Psalle spiritu, psalle
et sensu:  « Benedic, anima mea, Dominum, et ne
obliviscaris omnes retributiones ejus: qui propitiatur
cunctis iniquitatibus tuis: Qui sanat omnes infirmitates
tuas, et redimit ex corruptione vitam tuam » <note>(Psal. 101. 1. et seqq)</note>.
Et quis nostrum ex corde
dicere potest:  « Quia cinerem tanquam panem manducabam,
et potionem meam cum fletu miscebam » <note>(Ps. 101. 10)</note>.
An non flendum est, non gemendum,
cum me rursus serpens invitat ad illicitos cibos?
Cum de paradiso Virginitatis ejectos, tunicis vult
vestire pelliceis, quas Elias ad paradisum rediens,
projecit in terram? Quid mihi et voluptati, quae brevi
perit? quid cum hoc dulci et mortifero carmine
sirenarum? Nolo te illi subjacere sententiae, qua in
hominem est illata damnatio:  « In doloribus, et in
anxietatibus paries »  <note>(Gen. 3. 16)</note>. Mulieris lex ista
est, non mea:  « Et ad virum conversio tua. »  Sit
conversio illius ad maritum, quae virum non habet
Christum. Et ad extremum,  « morte morieris. »  Finis
iste conjugii; meum propositum sine sexu est. Habeant
nuptae suum tempus, et titulum. Mihi virginitas
in Maria dedicatur et Christo.</p>
        </div3>
<div3>
          <head>19.</head>
          <p>
 Dicat aliquis: Et audes nuptiis detrahere, quae
a Deo benedictae sunt? Non est detrahere nuptiis,
cum illis virginitas <emph>102</emph> antefertur. Nemo malum
bono comparat. Glorientur et nuptae, cum a virginibus
sint secundae. « Crescite, ait, et multiplicamini, et
replete terram »  <note>(Genes. 1. 28)</note>. Crescat et multiplicetur
ille, qui impleturus est terram. Tuum agmen in
<pb n="0406"/>
coelis est. « Crescite et multiplicamini, »  hoc expletur
edictum post paradisum et nuditatem, et ficus
folia, auspicantia pruriginem nuptiarum. Nubat, et
nubatur ille, qui in sudore faciei comedit panem
suum, cujus terra tribulos et spinas generat, et cujus
herba sentibus suffocatur. Meum semen centenaria
fruge foecundum est. « Non omnes capiunt verbum
Dei, sed hi quibus datum est »  <note>(Matth. 19. 11)</note>. Alium
eunuchum necessitas faciat, me voluntas. « Tempus
amplexandi, et tempus abstinendi a complexibus:
tempus mittendi lapides, et tempus colligendi »  <note>(Eccles.
3. 5)</note>. Postquam de duritia nationum generati
sunt filii Abrahae, coeperunt  « sancti lapides volvi
super terram »  <note>(Zach. 9. 16)</note>. Petranseunt quippe
mundi istius turbines, et in curru Dei, rotarum celeritate
volvuntur. Consuant tunicas, qui inconsutam
desursum tunicam perdiderunt, quos vagitus delectat
infantium, in ipso lucis exordio fletu lugentium quod
nati sunt. Eva in paradiso virgo fuit: post pelliceas
tunicas, initium sumpsit nuptiarum. Tua regio paradisus
est. Serva quod nata es, et dic:  « Revertere
anima mea in requiem tuam »  <note>(Ps. 124. 7)</note>. Et ut
scias virginitatem esse naturae, nuptias post delictum:
virgo nascitur caro de nuptiis, et in fructu reddens,
quod in radice perdiderat. « Exiet virga de radice
Jesse, et flos de radice ejus ascendet »  <note>(Isai. 11. 1)</note>.
Virga Mater est Domini, simplex, pura, sincera,
nullo extrinsecus germine cohaerente, et ad similitudinem
Dei unione foecunda. Virgae flos Christus
est, dicens:  « Ego flos campi, et lilium convallium » <note>(Cant. 2. 1)</note>.
Qui et in alio loco, lapis praedicatur abscissus
de monte sine manibus »  <note>(Dan. 2)</note>, significante
Propheta, virginem nasciturum esse de Virgine.
Manus quippe accipiuntur pro opere nuptiarum, ut
ibi:  « Sinistra ejus sub capite meo, et dextera illius
amplexabitur me »  <note>(Cant. 2)</note>. In hujus sensus congruit <emph>103</emph> 
 voluntatem etiam illud, quod animalia, quae
in Arcam Noe bina inducuntur, immunda sunt: impar
enim numerus est mundus. Et Moyses et Jesus Nave
nudis in sanctam Terram pedibus jubentur incedere.
Et discipuli sine calceamentorum onere, et vinculis
pellium ad praedicationem novi Evangelii destinantur:
Et milites, vestimentis Jesu sorte divisis, caligas non
habebant [al. <hi>habuere</hi> ] quas tollerent. Nec enim poterat
habere Dominus, quod prohibuerat servis.</p>
        </div3>
<div3>
          <head>20.</head>
          <p>
 Laudo nuptias, laudo conjugium, sed quia mihi
virgines generant: lego de spinis rosam, de terra
<pb n="0407"/>
aurum, de concha margaritam. Nunquid qui arat,
tota die arabit? Nonne et laboris sui fruge laetabitur?
 Plus honorantur nuptiae, quando quod de
illis nascitur plus amatur. Quid invides mater filiae?
Tuo lacte nutrita est, tuis educata visceribus, in tuo
adolevit sinu. Tu illam virginem sedula pietate servasti.
Indignaris, quod noluit militis esse uxor, sed
regis? Grande tibi beneficium praestitit. Socrus
Dei esse coepisti. « De Virginibus, inquit Apostolus,
praeceptum Domini non habeo »  <note>(1. Cor. 7. 25)</note>. Cur?
Quia et ipse ut esset virgo, non fuit imperii, sed propriae
voluntatis. Neque enim audiendi sunt, qui eum
uxorem habuisse confingunt, cum de continentia disserens
et suadens perpetuam castitatem, intulerit:
 « Volo autem omnes esse sicut meipsum »  <note>(1. Cor.
7. 8)</note>. Et infra:  « Dico autem innuptis et viduis: Bonum
est illis, si sic permaneant, sicut et ego. »  Et
in alio loco:  « Nunquid non habemus potestatem circumducendi
mulieres, sicut et caeteri Apostoli »  <note>(Ibid.
9. 5)</note>. Quare ergo non habet Domini de Virginitate
praeceptum? Quia majoris est mercedis, quod non
cogitur, et offertur. Quia, si fuisset Virginitas imperata,
nuptiae videbantur ablatae: et durissimum erat
contra naturam cogere, Angelorumque vitam <emph>104</emph> 
ab hominibus extorquere, et id quodam modo damnare,
quod conditum est.</p>
        </div3>
<div3>
          <head>21.</head>
          <p>
 Alia fuit in veteri Lege felicitas. Ibi dicitur:
 « Beatus qui habet semen in Sion, et domesticos in
Jerusalem. »  Et:  « maledicta sterilis, quae non pariebat » <note>(Esai. 10)</note>.
Et:  « filii tui sicut novellae olivarum, in
circuitu mensae tuae »  <note>(Ps. 127)</note>. Et repromissio divitiarum.
Et,  « non erit infirmus in tribubus tuis »  <note>(Isai. 56)</note>.
Nunc dicitur, ne te lignum arbitreris aridum:
habes locum pro filiis et filiabus in coelestibus sempiternum.
Nunc benedicuntur pauperes, et Lazarus
diviti praefertur in purpura. Nunc qui infirmus
<pb n="0408"/>
est, fortior est. Vacuus erat orbis: et ut de typicis
taceam, sola erat benedictio liberorum. Propterea et
Abraham jam senex Cethurae copulatur: et Jacob
mandragoris redimitur: et conclusam vulvam in Ecclesiae
figuram Rachel pulchra conqueritur. Paulatim
vero increscente segete, messor immissus est. Virgo
Elias, Eliscus virgo, virgines multi filii Prophetarum.
Jeremiae dicitur:  « Et tu ne accipias uxorem » <note>(Jerem. 16. 2)</note>.
Sanctificatus in utero, captivitate
propinqua, uxorem prohibetur accipere. Aliis verbis
idipsum Apostolus loquitur:  « Existimo hoc bonum
esse propter instantem necessitatem, quoniam bonum
est homini sic esse »  <note>(1. Cor. 7. 26)</note>. Quae est ista necessitas,
quae aufert gaudia nuptiarum?  « Tempus
breviatum est: Reliquum est, ut et qui habent uxores,
sic sint quasi non habeant »  <note>(Ibid. 19)</note>. In proximo
est Nabuchodonosor. Promovit se leo de cubili
suo. Quo mihi superbissimo regi servitura conjugia?
Quo parvulos, quos Propheta complorat, dicens:
 « Adhaesit lingua lactentis ad faucem ipsius in siti.
Parvuli postulaverunt panem, et qui frangeret eis,
non erat »  <note>(Thren. 4. 4)</note>. Inveniebatur ergo, ut diximus,
in viris tantum hoc continentiae bonum, et in
doloribus jugiter Eva parturiebat. Postquam vero Virgo <emph>105</emph> 
 concepit in utero, et peperit nobis puerum,
 « cujus principatus in humeros ejus »  <note>(Isai. 9. 6)</note>, Deum,
fortem, patrem futuri saeculi, soluta maledictio est.
Mors per Evam: vita per Mariam. Ideoque et ditius
virginitatis donum fluxit in feminas, quia coepit
a femina. Statim ut filius Dei ingressus est super
terram, novam sibi familiam instituit, UT QUI AB ANGELIS
adorabatur in coelo, haberet Angelos et in terris.
Tunc Holofernis caput, Judith continens amputavit <note>(Judith. 13)</note>.
Tunc Aman, qui interpretatur <hi>iniquitas,</hi> 
 suo combustus est igni <note>(Esther. 15)</note>. Tunc
Jacobus et Joannes relicto patre, rete, navicula, secuti
sunt Salvatorem; affectum sanguinis et vincula
saeculi, et curam domus pariter relinquentes. Tunc
primum auditum est:  « Qui vult venire post me,
abneget semetipsum: et tollat crucem suam, et sequatur
me. »  Nemo enim miles cum uxore pergit ad
praelium. Discipulo ad sepulturam patris ire cupienti,
non permittitur <note>(Matth. 8)</note>. Vulpes foveas habent, et
volucres coeli nidos, ubi requiescant: Filius autem
hominis, non habet ubi caput suum reclinet <note>(Luc. 9.
58)</note>. Ne forsitan contristeris, si anguste manseris.
 « Qui sine uxore est, sollicitus est quae Domini sunt,
quomodo placeat Domino. Qui autem cum uxore est,
sollicitus est quae sunt mundi; quomodo placeat
uxori. Divisa est mulier, et Virgo. Quae non est
<pb n="0409"/>
nupta, cogitat quae sunt Domini, ut sit sancta corpore
et spiritu »  <note>(I Cor. 7. 31. et seqq)</note>. Nam quae nupta
est, cogitat quae sunt mundi, quomodo placeat viro.</p>
        </div3>
<div3>
          <head>22.</head>
          <p>
 Quantas molestias habeant nuptiae, et quot
sollicitudinibus vinciantur, in eo libro quem adversus
Helvidium de beatae Mariae perpetua Virginitate edidimus,
puto breviter expressum. Nunc eadem replicare
perlongum esset; et si cui placet, de illo potest
haurire fonticulo. Verum ne penitus videar omisisse: <emph>106</emph> 
 nunc dicam, quod cum Apostolus sine intermissione
orare nos jubeat, et qui in conjugio debitum
solvit, orare non possit: aut oramus semper, et virgines
sumus: aut orare desinimus, ut conjugio serviamus.
 « Et si nupserit, inquit, virgo, non peccat: Tribulationem
tamen carnis habebunt hujusmodi »  <note>(1. Cor. 7.
28)</note>. Et in principio libelli praefatus sum, me de
angustiis nuptiarum, aut nihil omnino, aut pauca
dicturum: et nunc eadem admoneo, ut si tibi placet
scire quot molestiis virgo libera, quot uxor astricta
sit, legas Tertullianum ad amicum Philosophum,
et de Virginitate alios libellos, et beati Cypriani volumen
egregium, et Papae Damasi super hac re, versu,
prosaque composita; et Ambrosii nostri quae nuper
scripsit ad Sororem opuscula. In quibus tanto se effudit
eloquio, ut quidquid ad laudes virginum pertinet,
exquisierit, expresserit, ordinarit.</p>
        </div3>
<div3>
          <head>23.</head>
          <p>
 Nobis diverso tramite incedendum. Virginitatem
non tantum efferimus, sed servamus. Nec sufficit scire,
quod bonum est, nisi custodiatur attentius quod electum
est: quia illud judicii est, hoc laboris: et illud commune
cum pluribus, hoc cum paucis. « Qui perseveraverit, inquit
usque in finem, hic salvus erit »  <note>(Matth. 24. 13)</note>. Et,
 « multi vocati, pauci vero electi »  <note>(Ibid. 20. 16. et 22.
14)</note>. Itaque obtestor te coram Deo, et Christo Jesu, et
electis Angelis ejus ut custodias quae coepisti, ne
vasa templi Domini, quae solis Sacerdotibus videre
concessum est, facile in publicum proferas; ne sacrarium
Dei quisquam profanus aspiciat. Oza Arcam,
quam non licebat tangere, attingens, subita morte
prostratus est. Neque enim vas aureum, et argenteum
tam carum Deo fuit, quam templum corporis virginalis.
Praecessit umbra, nunc veritas est. Tu quidem simpliciter
loqueris, et ignotos <emph>107</emph> quosque blanda
non despicis, sed aliter vident impudici oculi. NON
NORUNT animae pulchritudinem considerare, sed corporum
<pb n="0410"/>
Ezechias thesaurum Dei monstrat Assyriis:
sed Assyrii non debuerunt videre, quod cuperent. Denique
frequentibus bellis Judaea convulsa, vasa primum
Domini capta atque translata sunt. Inter epulas
et concubinarum greges (quia palma vitiorum est
honesta polluere) Balthasar potat in phialis.</p>
        </div3>
<div3>
          <head>24.</head>
          <p>
 Ne declines aurem tuam in verba malitiae.
Saepe enim indecens aliquid loquentes, tentant mentis
arbitrium, si libenter audias virgo quod dicitur, si
ad ridicula quaeque solvaris, quidquid dixeris, laudant;
quidquid negaveris, negant: facetam vocant et
sanctam, et in qua nullus sit dolus: Ecce vere ancilla
Christi, dicentes: ecce tota simplicitas. Non ut illa
horrida, turpis, rusticana, terribilis, et quae ideo forsitan
maritum non habuit, quia invenire non potuit.
Naturali ducimur malo. Adulatoribus nostris libenter
favemus, et quanquam nos respondeamus indignos,
et calidus rubor ora perfundat; attamen ad laudem
suam intrinsecus anim laetatur. Sponsa Christi arca
est Testamenti, intrinsecus et extrinsecus deaurata,
custos legis Domini. Sicut in illa nihil aliud fuit, nisi
tabulae Testamenti, ita et in te nullus sit extrinsecus
cogitatus. Super hoc propitiatorium quasi super Cherubim,
sedere vult Dominus. Mittit discipulos suos,
ut in te sicut in pullo asinae sedeat, curis te saecularibus
 solvat, ut paleas et lateres Aegypti derelinquens,
Moysen sequaris in eremo, et terram repromissionis
introeas. Nemo sit qui prohibeat, non mater,
non soror, non cognata, non germanus: Dominus
te necessariam habet. Quod si voluerint impedire,
timeant flagella Pharaonis, qui populum Dei ad colendum
cum nolens dimittere, passus est ea quae
scripta sunt. Jesus ingressus in Templum, ea quae
Templi non erant, projecit. Deus enim zelotes est, et
non vult Patris domum fieri speluncam latronum,
Alioquin ubi aera numerantur, ubi sunt caveae columbarum,
et simplicitas enecatur, ubi in pectore virginali
saecularium <emph>108</emph> negotiorum cura aestuat, statim
velum Templi scinditur; sponsus consurgit iratus,
et dicit: <hi>Relinquetur vobis domus vestra deserta <note>(Matth.
15. 38)</note>
          </hi>. Lege Evangelium, et vide quomodo Maria ad
pedes Domini sedens, Marthae studio praeferatur. Et
certe Martha sedulo hospitalitatis officio, Domino
atque discipulis ejus convivium praeparabat, cui Jesus,
 « Martha, inquit, Martha, sollicita es, et turbaris erga
plurima: pauca autem necessaria sunt, ut unum:
Maria bonam partem elegit, quae non auferetur ab
ea »  <note>(Luc. 10. 41. et seqq)</note>, Esto et tu Maria, cibis
praeferto doctrinam. Sorores tuae cursitent, et quaerant
quomodo Christum hospitem suscipiant. Tu semel
saeculi onere [al. <hi>honore</hi> ] projecto, sede ad pedes
<pb n="0411"/>
Domini, et dic:  « Inveni eum, quem quaerebat anima
mea: tenebo eum, et non dimittam »  <note>(Cant. 3. 4)</note>:
et ille respondeat:  « Una est columba mea, perfecta
mea: una est matri suae, electa genitrici suae »  <note>(Ibid.
6. 8)</note>, coelesti videlicet Jerusalem.</p>
        </div3>
<div3>
          <head>25.</head>
          <p>
 <hi>In oratione ad Deum loquimur,</hi> etc.--Semper
te cubiculi tui secreta custodiant, semper tecum sponsus
ludat intrinsecus. Oras, loqueris ad Sponsum:
legis, ille tibi loquitur: et cum te somnus oppresserit,
veniet post parietem, et mittet manum suam
per foramen, et tanget ventrem tuum: et expergefacta
consurges, et dices:  « Vulnerata caritate ego
sum » : et rursus ab eo audies,  « Hortus conclusus
soror mea sponsa: hortus conclusus, fons signatus » <note>(Cant. 4. 12)</note>.
Cave ne domum exeas, et velis videre
filias regionis alienae, quamvis fratres habeas
Patriarchas, et Israel parente laeteris: Dina egressa
corrumpitur. Nolo te Sponsum quaerere per plateas.
Nolo te circumire angulos civitatis, dicas licet:  « Surgam,
et circumibo civitatem, et in foro, et in plateis
quaeram quem dilexit anima mea »  <note>(Ibid. 3. 2)</note>; et
interroges:  « Num quem dilexit anima mea, vidistis » <note>(Ibid. 3)</note>?
nemo tibi respondere dignabitur. Sponsus
in plateis non potest inveniri. « Arcta, et angusta
via est, quae ducit ad vitam »  <note>(Matth. 7. 14)</note>. Denique
sequitur:  « Quaesivi eum, et non inveni, vocavi eum,
et non respondit mihi »  <note>(Cant. 5. 6)</note>. Atque utinam
non invenisse sufficiat! Vulneraberis, nudaberis, et
gemebunda narrabis:  « Invenerunt me custodes, qui
circumeunt civitatem: percusserunt me, et vulneraverunt
me, tulerunt theristrum <emph>109</emph> meum mihi » <note>(Ibid. v. 7)</note>.
Si autem hoc exiens patitur illa, quae
dixerat:  « Ego dormio, et cor meum vigilat »  <note>(Cant. 5.
2)</note>. Et,  « fasciculus stactes fratruelis meus mihi, in
medio uberum meorum commorabitur; »  quid de nobis
fiet, quae adhuc adolescentulae sumus; quae sponsa
intrante cum sponso, remanemus extrinsecus? Zelotypus
est Jesus, non vult ab aliis videri faciem tuam.
Excuses licet, atque causeris, obducto velamine ora
contexi, et quaesivi te ibi, et dixi:  « Annuntia mihi,
quem dilexit anima mea: ubi pascis, ubi cubas in
meridie, ne quando efficiar sicut operta super greges
sodalium tuorum »  <note>(Cant. 1. 6. juxt. LXX)</note>: indignabitur,
tumebit, et dicet:  « Si non cognoveris teipsam,
o pulchra inter mulieres, egredere tu in vestigiis
gregum, et pasce haedos tuos in tabernaculis pastorum. » 
Sis licet pulchra, et inter omnes mulieres species
tua diligatur a Sponso, nisi te cognoveris, et omni
custodia servaveris cor tuum: nisi oculos juvenum
fugeris, egredieris de thalamo meo, et pasces haedos,
qui statuendi [al. <hi>staturi</hi> ] sunt a sinistris.</p>
        </div3>
<div3>
          <head>26.</head>
          <p>
 Itaque, mi Eustochium, filia, domina, conserva,
germana (aliud enim aetatis, aliud meriti, aliud religionis,
hoc caritatis est nomen) audi Isaiam loquentem:
 « Populus meus intra cubiculum tuum. Claude
ostium tuum, abscondere pusillum aliquantulum, donec
transeat ira Domini »  <note>(Isai. 26)</note>. Foris vagentur
virgines stultae, tu intrinsecus esto cum Sponso; quia
si ostium clauseris, et secundum Evangelii praeceptum
<pb n="0412"/>
in occulto oraveris Patrem tuum, veniet, et pulsabit,
et dicet:  « Ecce ego sto ante januam, et pulso. Si
quis mihi aperuerit, introibo et coenabo cum eo, et ipse
mecum »  <note>(Apoc. 3. 20)</note>, et tu statim sollicita, respondebis:
 « Vox fratruelis mei pulsantis [al. additur <hi>et dicentis</hi> ]:
Aperi mihi soror mea, proxima mea, columba
mea, perfecta mea »  <note>(Cant. 5, 2)</note>. Nec est ut dicas:
 « Despoliavi me tunica mea, quomodo induam illam?
lavi pedes meos, quomodo inquinabo eos? »  Illico consurge,
et aperi, ne te remorante, pertranseat, <emph>110</emph> 
et postea conqueraris, et dicas:  « Aperui ego fratrueli
meo, fratruelis meus pertransivit. »  Quid enim necesse
est, ut cordis tui ostia clausa sint sponso? Pateant Christo,
claudantur diabolo, secundum illud. « Si spiritus
potestatem habentis ascenderit super te, ne dimiseris
locum tuum »  <note>(Eccl. 10. 4)</note>. Daniel in coenaculo
suo manebat in superioribus (neque enim manere
poterat in humili) fenestras apertas ad Jerusalem
habuit. Et tu habeto apertas fenestras, sed unde lumen
introeat, unde videas civitatem Domini. Ne aperias
illas fenestras, de quibus dicitur:  « Intravit mors
per fenestras vestras »  [al. <hi>nostras</hi> ] <note>(Jer. 9. 21)</note>.</p>
        </div3>
<div3>
          <head>27.</head>
          <p>
 <hi>Inanis gloria fugienda.</hi> --Illud quoque tibi vitandum
est cautius, ne inanis gloriae ardore capiaris.
 « Quomodo, inquit Jesus, potestis credere, gloriam ab
hominibus accipientes »  <note>(Joan. 5)</note>? Vide quale malum
sit, quod qui habuerit, non potest credere. Nos vero
dicamus:  « Quoniam gloriatio mea tu es »  <note>(Psal. 3. 4)</note>.
Et:  « Qui gloriatur, in Domino glorietur »  <note>(2. Cor. 10.
17)</note>. Et:  « Si adhuc hominibus placerem, Christi
servus non essem »  <note>(Galat. 1. 10)</note>. Et:  « Mihi autem
absit gloriari, nisi in cruce Domini nostri Jesu Christi,
per quem mihi mundus crucifixus est, et ego mundo. » 
Et illud:  « In te laudabimur tota die, in Domino
laudabitur anima mea »  <note>(Psal. 33)</note>. Cum facis
eleemosynam, Deus solus videat. Cum jejunas, laeta
sit facies tua. Vestis nec satis munda, nec sordida,
et nulla diversitate notabilis; ne ad te obviam praetereuntium
turba consistat, et digito monstreris.
Frater est mortuus, sororis est corpusculum deducendum:
cave ne dum haec saepius facis, ipsa moriaris.
<pb n="0413"/>
Nec satis religiosa velis videri, nec plus humilis
quam necesse est, ne gloriam fugiendo quaeras.
Plures enim paupertatis, misericordiae, atque jejunii
arbitros declinantes, HOC IPSO CUPIUNT placere,
quod placere contemnunt: et mirum in modum laus,
dum vitatur, appetitur. Caeteris perturbationibus quibus
hominis mens gaudet, aegrescit, sperat et metuit, <emph>111</emph> 
 plures invenio extraneos. Hoc vitio pauci admodum
sunt qui caruerint: et ille est optimus, qui
quasi in pulchro corpore, rara naevorum sorde respergitur.
Neque vero moneo, ne de divitiis glorieris, ne de
generis nobilitate te jactes, ne te caeteris praeferas. Scio
humilitatem tuam: scio te ex affectu dicere:  « Domine,
non est exaltatum cor meum, neque elati sunt oculi
mei »  <note>(Psal. 130. 1)</note>. Novi apud te, et apud matrem
tuam, superbiam, per quam diabolus cecidit, penitus
locum non habere. Unde ad te super ea scribere superfluum
sit. Stultissimum quippe est docere, quod
noverit ille quem doceas. Sed ne hoc ipsum tibi jactantiam
generet, quod saeculi jactantiam contempsisti;
ne cogitatio tacita subrepat, ut quia in auratis vestibus
placere desisti, placere coneris in sordidis: et si
quando in conventum fratrum veneris vel sororum,
 humilies sedeas, scabello te causeris indignam.
Vocem ex industria, quasi confecta jejuniis,
non tenues; et deficientis imitata gressum, humeris
innitaris alterius. Sunt quippe nonnullae exterminantes
facies suas, ut appareant hominibus jejunantes:
quae statim ut aliquem viderint, ingemiscunt, demittunt
supercilium, et operta facie, vix unum oculum,
liberant [Mss. <hi>librant</hi> ] ad videndum. Vestis pulla,
cingulum sacceum, et sordidis manibus pedibusque,
venter solus, quia videri non potest, aestuat cibo. His
quotidie Psalmus ille canitur:  « Dominus dissipabit
ossa hominum sibi placentium »  <note>(Psal. 52. 6)</note>. Aliae
virili habitu, veste mutata, erubescunt esse feminae
quod natae sunt, crinem amputant, et impudenter
erigunt facies eunuchinas. Sunt quae ciliciis vestiuntur,
et cucullis fabrefactis, ut ad infantiam redeant,
imitantur noctuas et bubones.</p>
        </div3>
<div3>
          <head>28.</head>
          <p>
 Sed ne tantum videar disputare de <emph>112</emph> feminis,
viros quoque fuge, quos videris catenatos, quibus
feminei contra Apostolum crines, hircorum barba, nigrum
pallium, et nudi in patientia frigoris pedes. Haec
omnia argumenta sunt diaboli. Talem olim Antimum,
talem nuper Sophronium Roma congemuit. Qui
postquam nobilium introierunt domus, et deceperunt
mulierculas oneratas peccatis, semper discentes, et
nunquam ad scientiam veritatis pervenientes, tristitiam
simulant; et quasi longa jejunia, furtivis noctium
cibis protrahunt. Pudet dicere reliqua, ne videar potius
<pb n="0414"/>
invehi, quam monere. Sunt alii (de mei ordinis
hominibus loquor) qui ideo Presbyteratum et Diaconatum
ambiunt, ut mulieres licentius videant. Omnis
his cura de vestibus, si bene oleant, si pes, laxa pelle,
non folleat. Crines calamistri vestigio rotantur; digiti
de annulis radiant: et ne plantas humidior via aspergat,
vix imprimunt summa vestigia. Tales cum videris,
sponsos magis aestimato quam Clericos. Quidam
in hoc omne studium vitamque posuerunt, ut
matronarum nomina, domos, moresque cognoscant.
Ex quibus unum, qui hujus artis est princeps, breviter
strictimque describam: quo facilius magistro
cognito, discipulos recognoscas. Cum sole festinus
exurgit; salutandi ei ordo disponitur; viarum compendia
requiruntur, et pene usque ad cubicula dormientium,
senex importunus ingreditur. Si pulvillum
viderit, si mantile elegans, si aliquid domesticae suppellectilis,
laudat, miratur, attrectat, et se his indigere
conquerens, non tam impetrat, quam extorquet:
quia singulae metuunt Veredarium urbis offendere.
Huic inimica castitas, inimica jejunia: prandium nidoribus
probat et altili geranopepa, quae vulgo pipizo
nominatur. <emph>113</emph> Os barbarum et procax, et in
<pb n="0415"/>
convicia semper armatum. Quocumque te verteris,
primus in facie est. Quidquid novum insonuerit, aut
auctor, aut exaggerator est famae. Equi per horarum
momenta mutantur, tam nitidi, tamque feroces, ut
Thracii regis illum putes esse germanum.</p>
        </div3>
<div3>
          <head>29.</head>
          <p>
 Variis callidus hostis pugnat insidiis. Sapientior
erat coluber omnibus bestiis, quas creaverat
Dominus super terram. Unde et Apostolus: <hi>Non,</hi> inquit, <hi>ignoramus ejus astutias.</hi> 
 NEC AFFECTATAE SORDES,
nec exquisitae munditiae conveniunt Christiano. Si
quid ignoras, si quid de Scripturis dubitas, interroga
eum, quem vita commendat, excusat aetas, fama
non reprobat; qui possit dicere,  « Desponsavi enim
vos uni viro, virginem castam exhibere Christo » <note>(2. Cor. 11. 2)</note>.
Aut si non est qui possit exponere,
MELIUS EST ALIQUID nescire secure, quam cum periculo
discere. Memento, quia in medio laqueorum ambulas:
et multae veteranae virgines castitatis indubitatae
in ipso mortis limine coronam perdidere de manibus.
Si quae ancillulae sunt comites propositi tui, ne
erigaris adversus eas, ne infleris ut domina. Unum
sponsum habere coepistis, simul psallitis, Christi simul
corpus accipitis, cur menda diversa sit? Provocentur
et aliae. Honor virginum sit invitatio caeterarum.
Quod si aliquam senseris infirmiorem in fide,
suscipe, consolare, blandire, et pudicitiam illius fac
lucrum tuum. Si qua simulat, fugiens servitutem, huic
aperte Apostolum lege:  « Melius est nubere, quam
uri »  <note>(1 Cor. 7. 9)</note>. Eas autem virgines et viduas, <emph>114</emph> 
 quae otiosae et curiosae domos circumeunt
matronarum, quae rubore frontis attrito, parasitos
vincunt mimorum, quasi quasdam pestes abjice.
 « Corrumpunt mores bonos confabulationes pessimae » <note>(1. Cor. 15. 33)</note>.
Nulla illis nisi ventris cura est,
et quae ventri sunt proxima. Istiusmodi hortari solent,
et dicere: Mi catella, rebus tuis utere, et vive dum
vivis: et nunquid filiis tuis servas? Vinosae atque
lascivae, quidvis mali insinuant, ac ferreas quoque
mentes ad delicias emolliunt. « Et cum luxuriatae
fuerint in Christo, nubere volunt, habentes
damnationem, quod primam fidem irritam fecerunt » <note>(1. Tim. 5. 11. 12)</note>.
Nec tibi diserta multum velis
videri, aut Lyricis festiva carminibus, metro ludere.
Non delumbem matronarum salivam delicata secteris,
quae nunc strictis dentibus, nunc labiis dissolutis,
balbutientem linguam in dimidiata verba moderantur,
rusticum putantes omne quod nascitur. Adeo illis
<pb n="0416"/>
adulterium etiam linguae placet:  « Quae enim communicatio
luci ad tenebras? Qui consensus Christo
cum Belial »  <note>(2. Cor. 6. 14)</note>? Quid facit cum Psalterio
Horatius? cum Evangeliis Maro? cum Apostolo
Cicero? Nonne scandalizatur frater, si te viderit in
idolio recumbentem? Et licet omnia munda mundis,
et nihil rejiciendum, quod cum gratiarum actione
percipitur: tamen simul bibere non debemus calicem
Christi, et calicem daemoniorum. Referam tibi meae
infelicitatis historiam.</p>
        </div3>
<div3>
          <head>30.</head>
          <p>
 Cum ante annos plurimos domo, parentibus
sorore, cognatis, et quod his difficilius est, consuetudine
lautioris cibi, propter coelorum me regna <emph>115</emph> castrassem,
et Jerosolymam militaturus pergerem,
Bibliotheca, quam mihi Romae summo studio ac labore
confeceram, carere omnino non poteram. Itaque
miser ego lecturus Tullium, jejunabam. Post
noctium crebras vigilias, post lacrymas, quas mihi
praeteritorum recordatio peccatorum ex imis visceribus
eruebat, Plautus sumebatur in manus [al. <hi>manibus</hi> ].
Si quando in memetipsum reversus, Prophetas
legere coepissem, sermo horrebat incultus; et
quia lumen caecis oculis non videbam, non oculorum
putabam culpam esse, sed solis. Dum ita me antiquus
serpens [al. <hi>hostis</hi> ] illuderet, in media ferme Quadragesima
medullis infusa febris, corpus invasit exhaustum:
et sine ulla requie (quod dictu quoque incredibile
sit) sic infelicia membra depasta est, ut
ossibus vix haererem. Interim parantur exequiae, et
vitalis animae calor, toto frigescente jam corpore, in
solo tantum tepente pectusculo palpitabat: Cum
subito raptus in spiritu, ad tribunal judicis pertrahor;
ubi tantum luminis, et tantum erat ex circumstantium
claritate fulgoris, ut projectus in terram,
sursum aspicere non auderem. Interrogatus de conditione,
Christianum me esse respondi. Et ille qui
praesidebat: Mentiris, ait, Ciceronianus es, non
Christianus: ubi enim thesaurus tuus, ibi et cor
tuum <note>(Matth. 6. 21)</note>. Illico obmutui, et inter verbera
(nam caedi me jusserat) conscientiae magis igne torquebar,
illum mecum versiculum reputans:  « In inferno
autem quis confitebitur tibi »  <note>(Ps. 6. 6)</note>? Clamare
tamen coepi, et ejulans dicere: Miserere mei,
Domine, miserere mei. Haec vox inter flagella resonabat.
Tandem ad praesidentis genua provoluti qui
astabant, precabantur, ut veniam tribueret adolescentiae,
et errori locum poenitentiae commodaret,
exacturus deinde cruciatum, si Gentilium litterarum
libros aliquando legissem. Ego qui in tanto constrictus
articulo, vellem etiam majora promittere, dejerare
<pb n="0417"/>
coepi, et nomen ejus obtestans, dicere, Domine,
si unquam habuero codices saeculares, si legero, te
negavi. In haec sacramenti verba dimissus, revertor <emph>116</emph> 
 ad superos; et mirantibus cunctis, oculos
aperto tanto lacrymarum imbre perfusos, ut etiam,
incredulis fidem facerem ex dolore. Nec vero sopor
ille fuerat, aut vana somnia, quibus saepe deludimur.
Testis est tribunal illud, ante quod jacui, testis judicium
triste, quod timui: ita mihi nunquam contingat
in talem incidere quaestionem. Liventes fateor
habuisse me scapulas, plagas sensisse post
somnum, et tanto dehinc studio divina legisse,
quanto non ante mortalia legeram.</p>
        </div3>
<div3>
          <head>31.</head>
          <p>
 Avaritiae tibi quoque vitandum est malum,
non ut aliena non appetas (hoc enim et publicae leges
puniunt) sed quo tua, quae tibi sunt aliena, non
serves. « Si in alieno, inquit, fideles non fuistis,
quod vestrum est, quis dabit vobis »  <note>(Luc. 16. 12)</note>?
Aliena nobis auri argentique sunt pondera, nostra
possessio spiritalis est: de qua alibi dicitur:  « Redemptio
animae viri, propriae divitiae <note>(Prov. 13)</note>.
Nemo potest duobus dominis servire: aut enim unum
odiet, et alterum amabit; aut unum patietur, et alterum
contemnet. Non potestis Deo servire, et mammonae » <note>(Matth. 6. 24)</note>,
id est  « divitiis. »  Nam gentili
Syrorum lingua, Mammona divitiae nuncupantur.
COGITATIO VICTUS, spinae sunt fidei. Radix avaritiae,
cura gentilium. At dicis: Puella sum delicata, et
quae manibus meis laborare non possim. Si ad senectam
venero, si aegrotare coepero, quis mei miserebitur?
Audi Apostolis loquentem Jesum:  « Ne cogitetis
in corde vestro, quid manducetis: neque corpori
vestro, quid induamini. Nonne anima plus est
quam esca, et corpus plus quam vestimentum? Respicite
volatilia caeli, quoniam non serunt, neque
metunt, neque congregant in horrea, et Pater vester
coelestis pascit illa »  <note>(Matth. 5. 25. 26)</note>. Si vestis
defuerit, lilia proponantur. Si esurieris, audias beatos
pauperes et esurientes. Si aliquis te afflixerit
dolor, legito:  « Propter hoc complaceo mihi in infirmitatibus
meis. »  Et,  « datus est mihi stimulus
carnis meae, angelus Satanae, qui me colaphizet » <note>(1. Cor. 12 30. 7)</note>,
extollar. Laetare in omnibus
judiciis Dei. « Exultaverunt enim filiae Judae in
omnibus Judiciis tuis, Domine. »  Illa tibi semper in ore
vox resonet:  « Nudus exivi de <emph>117</emph> utero matris
meae, nudus redeam »  <note>(Job. 1. 21)</note>. Et:  « Nihil intulimus
in hunc mundum, neque auferre quid possumus. » </p>
        </div3>
<div3>
          <head>32.</head>
          <p>
 At nunc plerasque videas armaria vestibus stipare,
tunicas mutare quotidie, et tamen tineas non
posse superare. Quae religiosior fuerit, unum exterit
[al. <hi>exerit</hi> ] vestimentum, et plenis arcis pannos trahit.
<pb n="0418"/>
Inficiuntur membranae colore purpureo. Aurum
liquescit in litteras, gemmis codices vestiuntur, et
nudus ante fores earum Christus emoritur. Cum
manum egenti porrexerint, buccinant. Cum ad agapen
vocaverint, praeco conducitur. Vidi nuper (nomen
taceo, ne Satyram putes) nobilissimam mulierum
Romanarum in Basilica Beati Petri, semiviris antecedentibus,
propria manu, quo religiosior putaretur,
singulos nummos dispertire pauperibus. Interea
[ut usu nosse perfacile est] anus quaedam annis pannisque
obsita praecucurrit, ut alterum nummum acciperet:
ad quam cum ordine pervenisset, pugnus
porrigitur pro denario, et tanti criminis reus sanguis
effunditur. Radix omnium malorum est avaritia,
ideoque ab Apostolo idolorum servitus appellatur.
Quaere primum regnum Dei, et haec omnia apponentur
tibi. Non occidet fame animam justam Dominus.
 « Junior fui, et senui, et non vidi justum derelictum,
neque semen ejus quaerens panem »  <note>(Ps. 36. 25)</note>.
Elias corvis ministrantibus pascitur. Vidua Sareptana,
ipsa cum filiis nocte moritura, Prophetam pascit
esuriens: et mirum in modum capsace completo,
qui alendus venerat, alit. Petrus Apostolus
inquit:  « Argentum, et aurum non habeo, quod autem
habeo, hoc tibi do. In nomine Domini Jesu
surge, et ambula »  <note>(Act. 3. 6)</note>. At nunc multi, licet
sermone taceant, opere loquuntur: Fidem et misericordiam
non habeo: quod autem habeo, argentum
et aurum, hoc tibi non do. « Habentes autem victum
et vestitum, his <emph>118</emph> contenti sumus »  <note>(1. Tim. 6.
8)</note>. Audi Jacob, quid sua oratione postulet:  « Si fuerit
Dominus meus mecum, et servaverit me in via hac, per
quam ego iter facio, et dederit mihi panem ad manducandum,
et vestitum ad vestiendum »  <note>(Gen. 28.
20)</note>. Tantum necessaria deprecatus est: et post
annos viginti dives dominus, et ditior pater, ad terram
revertitur Chanaan. Infinita de Scripturis exempla
suppetunt, quae avaritiam doceant esse fugiendam.</p>
        </div3>
<div3>
          <head>33.</head>
          <p>
 Verum quia nunc ex parte de ea dicitur (et
suo, si Christus annuerit volumini reservatur) quid
ante non plures annos Nitriae gestum sit, referemus.
Quidam ex fratribus parcior magis quam avarior,
et nesciens triginta argenteis Dominum venditum,
centum solidos, quos lino texendo acquisierat,
moriens dereliquit. Initum est inter Monachos consilium
(nam in eodem loco circiter quinque millia divisis
cellulis habitabant) quid facto opus esset. Alii
pauperibus distribuendos esse dicebant: alii dandos
Ecclesiae: nonnulli parentibus remittendos. Macarius
vero, et Pambo, et Isidorus, et caeteri, quos Patres
vocant, Sancto in eis loquente Spiritu, decreverunt
infodiendos esse cum domino suo, dicentes:
 « Pecunia tua tecum sit in perditionem »  <hi>(Act. 8.
<pb n="0419"/>
10)</hi>. Nec hoc crudeliter quisquam putet factum:
tantus cunctos per totam Aegyptum terror invasit, ut
unum solidum dimisisse, sit criminis.</p>
        </div3>
<div3>
          <head>34.</head>
          <p>
 Et quoniam Monachorum fecimus mentionem,
et te scio libenter audire, quae sancta sunt, aurem
paulisper accommoda. Tria sunt in Aegypto genera
Monachorum. Unum, <hi>Coenobitae,</hi> quod illi <hi>Sauses</hi> gentili
lingua vocant, nos <hi>in commune viventes</hi> possumus
appellare. Secundum, <hi>Anachoretae,</hi> qui soli habitant
per deserta; et ab eo quod procul ab hominibus recesserint,
nuncupantur. Tertium genus est, quod <hi>Remoboth</hi> 
 dicunt, deterrimum <emph>119</emph> [al. <hi>teterrimum</hi> ]
atque neglectum, et quod in nostra provincia
aut solum, aut primum est. Hi bini vel terni, nec multo
plures simul habitant, suo arbitratu ac ditione viventes:
et de eo quod laboraverint, in medium partes conferunt,
ut habeant alimenta communia. Habitant autem
quam plurimum in urbibus et castellis: et quasi
ars sit sancta, non vita, quidquid vendiderint, majoris
est pretii. Inter hos saepe sunt jurgia: quia suo viventes
cibo, non patiuntur se alicui esse subjectos.
Revera solent certare jejuniis; et rem secreti, victoriae
faciunt. Apud hos affectata sunt omnia; laxae manicae,
caligae follicantes, vestis crassior [Mss. <hi>grossior</hi> ],
crebra suspiria; visitatio Virginum, detractio Clericorum:
et si quando dies festus venerit, saturantur
ad vomitum.</p>
        </div3>
<div3>
          <head>35.</head>
          <p>
 <hi>Coenobitae.</hi> --His igitur quasi quibusdam pestibus
exterminatis, veniamus ad eos qui plures sunt,
et in commune habitant, id est, quos vocari <hi>Coenobitas</hi> 
diximus. Prima apud eos confoederatio est, obedire
majoribus, et quidquid jusserint, facere. Divisi
sunt per decurias atque centurias, ita ut novem hominibus
decimus praesit. Et rursus decem praepositos
sub se centesimus habeat. Manent separati
sejunctis cellulis. Usque ad horam nonam, ut institutum
est, nemo pergit ad alium, exceptis his Decanis,
quos diximus, ut si cogitationibus forte quis
<pb n="0420"/>
fluctuat, illius consoletur alloquiis. Post horam nonam
in commune concurritur, Psalmi resonant, Scripturae
recitantur ex more. Et completis orationibus,
cunctisque residentibus, medius, quem Patrem vocant,
incipit disputare. Quo loquente, tantum silentium
fit, ut nemo alium respicere, nemo audeat excreare.
Dicentis laus in fletu est audientium. Tacite
[Leg. <hi>Tacitae</hi> ] volvuntur per ora lacrymae, et ne
in singultus quidem erumpit dolor. Cum vero de
regno Christi, et de futura beatitudine, et de gloria
coeperit annuntiare ventura, videas cunctos moderato
suspirio, et oculis ad coelum levatis, intra se
dicere:  « Quis dabit mihi pennas sicut columbae, et
volabo, et requiescam »  <note>(Ps. 54. 7)</note>? Post haec concilium
solvitur, et unaquaeque decuria cum suo parente
pergit ad mensas, <emph>120</emph> quibus per singulas hebdomadas
vicissim ministrant. Nullus in cibo strepitus
est; nemo comedens loquitur. Vivitur pane, legumini
bus et oleribus, quae sale solo condiuntur. Vinum
tantum senes accipiunt, quibus cum parvulis saepe
fit prandium, ut aliorum fessa sustentetur aetas, aliorum
non frangatur incipiens. Dehinc consurgunt pariter,
et hymno dicto, ad praesepia redeunt: ibi usque
ad vesperam cum suis unusquisque loquitur, et dicit:
Vidistis illum et illum? quanta in ipso sit gratia?
quantum silentium? quam moderatus incessus?
Si infirmum viderint, consolantur: si in Dei amore
ferventem, cohortantur ad studium. Et quia nocte
extra orationes publicas in suo cubili [Aliquot Mss. <hi>cubiculo</hi> 
] unusquisque vigilat, circumeunt cellulas
singulorum; et aure apposita, quid faciant, diligenter
explorant. Quem tardiorem deprehenderint, non
increpant: sed dissimulato quod norunt, eum saepius
visitant: et prius incipientes, provocant magis orare
quam cogunt. Opus diei statum est: quod Decano
redditum, fertur ad Oeconomum, qui et ipse per
singulos menses Patri omnium cum magno tremore
reddit rationem. A quo etiam cibi cum facti fuerint,
praegustantur: et quia non licet dicere cuiquam:
Tunicam et sagum textaque juncis strata non habeo,
ille ita universa moderatur, ut nemo quid postulet,
nemo dehabeat. Si quis vero coeperit aegrotare,
transfertur ad exedram latiorem, et tanto senum
ministerio confovetur, ut nec delicias urbium, nec
matris quaerat affectum. Dominicis diebus orationi
tantum et lectionibus vacant: quod quidem et omni
tempore completis opusculis faciunt. Quotidie aliquid
de Scripturis discitur. Jejunium totius anni aequale
est, excepta Quadragesima, in qua sola conceditur
districtius vivere. A Pentecoste coenae mutantur
in prandia: quo et traditioni Ecclesiasticae satisfiat,
<pb n="0421"/>
et ventrem cibo non onerent duplicato. Tales Philo
Platonici sermonis imitator: tales Josephus, Graecus
Livius, in secunda Judaicae captivitatis historia
Essenos refert.</p>
        </div3>
<div3>
          <head>36.</head>
          <p>
 Verum quia nunc de Virginibus scribens, <emph>121</emph> 
 pene superfluum de Monachis disputavi, ad tertium
genus veniam, quos Anachoretas vocant; qui et
de Coenobiis exeuntes, excepto pane et sale, ad deserta
nihil perferunt amplius. Hujus vitae auctor Paulus,
illustrator Antonius: et ut ad superiora conscendam,
princeps Joannes Baptista fuit. Talem vero virum
Jeremias quoque Propheta describit, dicens:  « Bonum
est viro cum portaverit jugum ab adolescentia
sua. Sedebit solitarius, et tacebit, quoniam sustulit
super se jugum, et dabit percutienti se maxillam:
saturabitur opprobriis, quia non in sempiternum
abjiciet Dominus »  <note>(Thren. 27. et seqq.)</note>. Horum laborem
et conversationen in carne non carnis, alio
tempore, si volueris, explicabo. Nunc ad propositum
redeam, quia de avaritia disserens, ad Monachos veneram.
Quorum tibi exempla proponens, non dico
aurum atque argentum, et caeteras opes, sed ipsam
terram et coelum despiciens, et Christo copulata
cantabis:  « Pars mea Dominus. » </p>
        </div3>
<div3>
          <head>37.</head>
          <p>
 Post haec quanquam Apostolus orare nos semper
jubeat, ET SANCTIS etiam ipse sit somnus oratio,
sic tamen divisas orandi horas debemus habere, ut si
forte aliquo fuerimus opere detenti, ipsum nos ad
officium tempus admoneat. Horam tertiam, sextam,
nonam, diluculum quoque et vesperam, nemo est qui
nesciat. Nec cibi sumantur, nisi oratione praemissa:
nec recedatur a mensa, nisi referatur Creatori gratia.
Noctibus bis terque surgendum, revolvenda quae de
Scripturis memoriter retinemus. Egredientes de hospitio,
armet oratio: regredientibus de platea, oratio
occurrat antequam sessio: nec prius corpusculum requiescat,
quam anima pascatur. Ad omnem actum,
ad omnem incessum manus pingat Domini crucem.
Nulli detrahas, nec adversus filium matris tuae ponas
scandalum. Tu quae [Ms. <hi>quis</hi> ] es, ut alienum servum
judices?  « Suo Domino stat, aut cadit. Stabit autem:
potens est enim Dominus statuere illum »  <note>(Rom. 14.
4)</note>. Nec si biduo triduoque jejunaveris, putes te non
jejunantibus esse meliorem. Tu jejunas, et irasceris:
ille comedit, et fronte blanditur. Tu vexationem
mentis et ventris esuriem rixando digeris
[al. <hi>detegis</hi> ]: ille moderatius alitur, et Deo gratias
agit. Unde quotidie clamat Isaias:  « Non tale jejunium
elegi, dicit Dominus »  <note>(Isai. 58. 5)</note>. Et iterum: <emph>122</emph> 
  « In diebus jejuniorum vestrorum inveniuntur
voluntates vestrae, et omnes qui sub vestra potestate
sunt, stimulatis. In judiciis et litibus jejunatis, et percutitis
pugnis humilem »  <note>(Ibid. v. 3)</note>. Ut quid mihi jejunatis?
<pb n="0422"/>
Quale illud potest esse jejunium, cujus iram
non dicam nox occupat, sed luna integram derelinquit?
Te ipsam considerans, NOLI IN ALTERIUS ruina,
sed in tuo opere gloriari.</p>
        </div3>
<div3>
          <head>38.</head>
          <p>
 <hi>Exempla malorum. Meliorum exempla sectanda.</hi> --Nec
illarum tibi exempla proponas, quae carnis
curam facientes, possessionum reditus, et quotidianas
domus impensas supputant. Neque enim undecim
Apostoli Judae proditione sunt fracti: nec Phygelo,
et Alexandro facientibus naufragium, caeteri a
cursu fidei substiterunt. Nec dicas, illa et illa suis
rebus fruitur; honoratur ab hominibus; fratres ad
eam conveniunt et sorores. Nunquid ideo virgo esse
desiit? Primo dubium est, an virgo sit talis. « Non
enim quomodo videt homo, videt Deus. Homo videt
in facie, Deus autem videt in corde »  <note>(1. Reg. 16)</note>.
Dehinc etiam si corpore virgo est, spiritu virgo sit,
nescio. Apostolus autem ita virginem definivit: <hi>Ut
sit sancta corpore et spiritu <note>(1. Cor. 7. 34)</note>
          </hi>. Ad extremum
habeat sibi gloriam suam. Vincat Pauli sententiam,
deliciis fruatur et vivat. Nos meliorum
exempla sectemur. Propone tibi beatam Mariam, quae
tantae exstitit puritatis, ut Mater Domini esse mereretur.
Ad quam cum Angelus Gabriel in viri specie
descendisset, dicens: <hi>Ave gratia plena, Dominus tecum <note>(Luc. 1. 28)</note>
          </hi>,
consternata et perterrita, respondere
non potuit. Nunquam enim a viro fuerat salutata.
Denique nuntium discit et loquitur. Et quae
hominem formidabat, cum Angelo fabulatur intrepida.
Potes et tu esse Mater Domini. Accipe tibi tomum
magnum, novum, et scribe in eo stilo hominis: <hi>velociter spolia detrahe:</hi> 
 et postquam accesseris ad
Prophetissam, et conceperis in utero, et pepereris
filium, dic. « A timore tuo, Domine, concepimus,
et doluimus, et peperimus spiritum salvationis
tuae, quem fecimus super terram »  <note>(Isa. 26)</note>. Tunc
et filius tuus tibi respondebit, et dicet: <hi>Ecce mater
mea, et fratres mei <note>(Marc. 3. 34)</note>
          </hi>. Et mirum in modum
ille, quem in <hi>latitudine</hi> pectoris tui paulo ante descripseras,
quem in novitate cordis stilo rignaveras; postquam
spolia ex hostibus receperit, postquam denudaverit
principatuset <emph>123</emph> potestates, et affixerit eas
cruci, conceptus adolescit, et major effectus sponsam
te incipit habere de matre. GRANDIS LABOR, sed grande
praemium, esse quod Martyres, esse quod Apostoli,
esse quod Christus est. Quae quidem universa tunc
prosunt, cum in Ecclesia fiunt: cum in una domo
Pascha celebramus; si Arcam ingredimur cum Noe;
si pereunte Jericho, Rahab meretrix justificata nos
continet. Caeterum virgines, quales apud diversas
haereses, et quares apud impurissimum Manichaeum
esse dicuntur, scorta sunt existimandae, non virgines.
Si enim corporis earum auctor est diabolus,
quomodo possunt honorare plasmationem hostis sui?
<pb n="0423"/>
Sed quia sciunt virginale vocabulum gloriosum, sub
ovium pellibus lupos tegunt. Christum mentitur Antichristus;
et turpitudinem vitae falso nominis honore
convestiunt. Gaude soror, gaude filia, gande mi
virgo: quia quod aliae simulant, tu vere esse coepisti.</p>
        </div3>
<div3>
          <head>39.</head>
          <p>
 Haec omnia quae digessimus, dura videbuntur
ei, quae non amat Christum. Qui autem omnem saeculi
pompam pro purgamento habuerit; et vana
duxerit universa sub sole, ut Christum lucrifaciat;
qui commortuus est Domino suo, et consurrexit, et
crucifixit carnem cum vitiis et concupiscentiis, libere
proclamabit:  « Quis nos separabit a caritate Dei [al. <hi>Christi</hi> 
]? an tribulatio? an angustia? an persecutio?
an fames? an nuditas? an periculum? an gladius? » 
Et iterum:  « Certus sum, quia neque mors, neque
vita, neque Angelus, neque Principatus, neque Potestates,
neque instantia, neque futura, neque fortitudo,
neque excelsum, neque profundum, neque alia
creatura poterit nos separare a caritate Dei, quae est
in Christo Jesu Domino nostro »  <note>(Rom. 8. 35. et seqq.)</note>.
Dei Filius pro nostra salute, hominis factus est filius.
Novem mensibus in utero ut nascatur exspectat,
fastidia sustinet, cruentus egreditur, pannis
involvitur, blanditiis delinitur [al. <hi>deridetur</hi> ]: et ille
pugillo mundum includens, praesepis continetur angustiis.
Taceo quod usque ad triginta annos ignobilis,
parentum paupertate contentus est: verberatur, et
tacet: crucifigitur, et pro crucifigentibus deprecatur.
 « Quid igitur retribuam Domino pro omnibus quae retribuit
mihi? Calicem salutaris accipiam, et nomen Domini
invocabo. <emph>124</emph> Pretiosa est in conspectu Domini,
mors Sanctorum ejus »  <note>(Psal. 115. 4. 5. 6)</note>. Haec
est sola DIGNA RETRIBUTIO, cum sanguis sanguine compensatur;
et redempti cruore Christi, pro redemptore
libenter occumbimus. Quis sanctorum sine certamine
coronatus est? Abel justus occiditur; Abraham uxorem
periclitatur amittere. Et ne in immensum volumen
extendam, quaere et invenies singulos adversa
perpessos. Solus in deliciis Salomon fuit, et forsitan
ideo corruit. « Quem enim diligit Dominus, corripit
[al. <hi>flagellat</hi> ]. Castigat autem omnem filium quem
recipit »  <note>(Prov. 3. 12)</note>. Nonne melius est brevi tempore
dimicare, ferre vallum, arma sumere, lassescere
sub lorica, et postea gaudere victorem, quam
impatientia unius horae servire perpetuo?</p>
        </div3>
<div3>
          <head>40.</head>
          <p>
 Nihil amantibus DURUM EST, nullus difficilis cupienti
labor est. Respice quanta Jacob pro Rachel
pacta uxore sustinuit. « Et servivit, inquit Scriptura,
Jacob pro Rachel annis septem. Et erant in conspectu
ejus quasi dies pauci, quia amabat illam »  <hi>(Genes. 29.
<pb n="0424"/>
20)</hi>. Unde et ipse postea memorat: <hi>In die urebar
aestu, et gelu nocte <note>(Gen. 31. 40)</note>
          </hi>. Amemus et nos
Christum, ejusque semper quaeramus amplexus, et
facile videbitur omne difficile; brevia putabimus universa
quae longa sunt; et jaculo illius vulnerati, per
horarum momenta dicemus:  « Heu me, quia peregrinatio
mea prolongata est a me. <note>(Ps. 119. 2)</note>. Non
sunt enim condignae passiones hujus temporis ad futuram
gloriam, quae revelabitur in nobis <note>(Rom. 8. 18)</note>.
Quia tribulatio patientiam operatur, patientia autem
probationem, probatio autem spem, spes autem non
confundit »  <note>(Ibid. 5. 3. 4)</note>. Quando tibi grave videtur
esse quod sustines, Pauli secundam Epistolam ad
Corinthios lege:  « In laboribus plurimum; in carceribus
abundantius; in plagis supra modum; in mortibus
frequenter. A Judaeis quinquies quadragenas
una minus accepi: ter virgis caesus sum: semel lapidatus
sum: ter naufragium feci: nocte et die in
profundo maris fui. In itineribus saepius, periculis
fluminum, periculis latronum, periculis ex genere,
periculis ex gentibus, periculis in civitate, periculis
in deserto, periculis in mari, periculis in falsis fratribus:
in laboribus, in miseriis, in vigiliis multis, in
fame et siti, in jejuniis plurimis, in frigore et nuditate » <note>(2. Cor. 11)</note>.
Quis nostrum saltem <emph>125</emph> minimam
portionem de catalogo harum sibi potest vindicare
virtutum? Ob quae ille postea confidenter aiebat:
 « Cursum consummavi, fidem servavi. Superest mihi
corona justitiae, quam retribuet mihi in illa die Dominus
justus judex »  <note>(2. Tim. 4. 7. 8)</note>. Si cibus insulsior
fuerit, contristamur: et putamus Deo nos
aliquod praestare beneficium, cum aquatius vinum
bibimus. Calix frangitur, mensa subvertitur;
verbera resonant, et aqua tepidior sanguine vindicatur.
 « Regnum coelorum vim patitur, et violenti rapiunt
illud »  <note>(Matth. 11. 12)</note>. Nisi vim feceris, coelorum
regna non capies. Nisi pulsaveris importune,
panem non accipies Sacramenti. AN NON TIBI VIDETUR
VIOLENTIA, cum caro cupit esse quod Deus est: et
illuc unde Angeli corruerunt, Angelos judicatura
conscendit?</p>
        </div3>
<div3>
          <head>41.</head>
          <p>
 <hi>Merces Virginum et pudicitiae.</hi> --Egredere
quaeso paulisper de carcere, et praesentis laboris
ante oculos tuos tibi pinge mercedem, quam
nec oculus vidit, nec auris audivit, nec in cor hominis
ascendit. Qualis erit illa dies, cum tibi
Maria Mater Domini choris occurret comitata Virgineis?
cum post Rubrum mare, submerso cum suo
exercitu Pharaone, tympanum tenens Maria soror
Aaron in sua manu, praecinet responsuris:  « Cantemus
Domino, gloriose enim honorificatus est:
equum et ascensorem projecit in mare »  <note>(Exod. 15. 1)</note>.
Tunc Thecla in tuos laeta volabit amplexus. Tunc et
<pb n="0425"/>
ipse sponsus occurret, et dicet:  « Surge, veni proxima
mea, speciosa mea, columba mea, quia ecce
hyems transivit, pluvia abiit sibi »  <note>(Cant. 1. 10. 11)</note>.
Tunc et Angeli mirabuntur, et dicent:  « Quae est
ista prospiciens [al. <hi>proficiscens</hi> ] quasi diluculum,
speciosa ut luna, electa ut sol »  <note>(Ibid. 6. 9)</note>? Videbunt
te filiae, et laudabunt reginae, et concubinae praedicabunt.
Hinc et alius castitatis chorus occurret: Sara
cum nuptis veniet: filia Phanuelis Anna cum viduis.
Erunt in diversis gregibus carnis et spiritus matres
tuae. Laetabitur illa, quod genuit: exultabitur ista,
quod docuit. Tunc vere super asinam Dominus ascendet,
et coelestem ingreditur Jerusalem. Tunc parvuli,
de quibus in Isaia Salvator effatur:  « Ecce ego, et
pueri mei, quos mihi dedit Deus »  <note>(Isai. 8. 18)</note>, palmas
victoriae sublevantes, consono ore cantabunt:
 « Osanna in excelsis: Benedictus qui venit in nomine
Domini, osanna in excelsis »  <note>(Joan. 12. 13)</note>. Tunc
centum <emph>126</emph> quadraginta quatuor millia in conspectu
throni et seniorum tenebunt citharas, et cantabunt
Canticum novum. Et nemo poterit dicere Canticum
illud, nisi numerus definitus. « Hi sunt qui cum mulieribus
se non coinquinaverunt: Virgines enim permanserunt.
Hi sunt qui sequuntur agnum quocumque
vadit »  <note>(Apoc. 14. 4)</note>. Quotiescumque te vana saeculi
delectaverit ambitio: quoties in mundo aliquid videris
gloriosum, ad paradisum mente transgredere:
esse incipe quod futura es, et audies a sponso tuo:
 « Pone me sicut umbraculum in corde tuo; sicut signaculum
in brachio tuo »  <note>(Cant. 8. 6)</note>, et corpore
pariter ac mente munita clamabis, et dices:  « Aquae
multae non potuerunt extinguere caritatem, et flumina
non operient eam »  <note>(Ibid. v. 7)</note>.
</p>
        </div3>
      </div1>

<div1>
        <head>EPISTOLA XXIII. AD MARCELLAM, <hi>De exitu Leae.</hi> </head>
<p divs_removed="true"> <hi>Leae religiosissimae feminae mortem cum Consulis designati,
qui sub idem tempus obierat, morte comparat,
ostendens quantum discrimen sit inter Sanctorum et
Ethnicorum exitus.</hi> 

        </p>
        <div3 moved_from_p="true">
            <head>1.</head>
          <p>
 Cum hora ferme tertia hodiernae diei, septuagesimum
secundum Psalmum, id est, tertii libri principium
legere coepissemus; et docere cogeremur,
tituli ipsius partem ad finem secundi libri, partem
ad principium tertii libri pertinere: quod scilicet,
 « defecerunt hymni David, filii Jesse, »  finis esset
prioris:  « Psalmus »  vero  « Asaph »  principium sequentis;
et usque ad eum locum pervenissemus, in
quo justus loquitur:  « Si dicebam, narrabo [al. <hi>narravero</hi> ]
sic, ecce generationem filiorum tuorum praevaricatus
<pb n="0426"/>
sum »  <note>(Psal. 72. 15)</note>; quod in Latinis codicibus
non ita habemus expressum: repente nobis
nuntiatum est sanctissimam Leam exisse de corpore.
Ibique ita te palluisse conspexi, ut vere aut pauca,
aut nulla sit anima, quae fracto vase testaceo, non
tristis erumpat. Et tu quidem, non quod futuri incerta
esses, dolebas; sed quod triste funeri obsequium
non dedisses. Denique in mediis fabulis [ <hi>Colloquiis</hi> ],
rursum didicimus, reliquias ejus jam Ostiam fuisse
delatas.</p>
        </div3>
<div3>
          <head>2.</head>
          <p>
 Quaeras, quo pertineat ista replicatio? <emph>127</emph> 
Respondebo tibi verbis Apostoli,  « multum per omnem
modum. »  Primum, quod universorum gaudiis prosequenda
sit, quae calcato diabolo, coronam jam securitatis
accepit. Secundo, ut ejus vita breviter explicetur.
Tertio, ut designatum Consulem, de suis socculis
[al. <hi>saeculis</hi> ] detrahentem, esse doceamus in tartaro.
Et quidem conversationem Leae nostrae, quis possit
digno allevare praeconio? Ita eam totam ad Dominum
fuisse conversam, ut Monasterii princeps, mater
virginum fieret: post mollitiem vestium sacco membra
trivisse: insomnes orationibus duxisse noctes:
et comites suas plus exemplo docuisse quam verbis.
Humilitatis fuit tantae tamque subjectae, ut quondam
domina plurimorum ancilla omnium [al. <hi>hominis</hi> ]
putaretur: nisi quod eo Christi magis esset ancilla,
dum domina hominum non putatur. Inculta vestis,
vilis cibus, neglectum caput: ita tamen, ut cum
omnia faceret, ostentationem fugeret singulorum, ne
reciperet in praesenti saeculo mercedem suam.</p>
        </div3>
<div3>
          <head>3.</head>
          <p>
 Nunc igitur pro brevi labore aeterna beatitudine
fruitur; excipitur Angelorum choris, Abrahae sinibus
confovetur, et cum paupere quondam Lazaro,
divitem purpuratum, et non palmatum Consulem, sed
atratum, stillam digiti minoris cernit inquirere. O
quanta rerum mutatio! Ille, quem ante paucos dies
dignitatum omnium culmina praecedebant, qui, quasi
de subjectis hostibus triumpharet, Capitolinas ascendit
arces, quem plausu quodam et tripudio populus
Romanus excepit, ad cujus interitum urbs universa
commota est, nunc desolatus, et nudus, non
in lacteo coeli palatio, ut uxor mentitur infelix,
sed in sordentibus tenebris continetur. Haec vero
quam unius cubiculi secreta vallabant, quae pauper
videbatur, et tenuis, cujus vita putabatur amentia,
Christum sequitur, et dicit:  « Quaecumque audivimus,
ita et vidimus in civitate Dei nostri »  <note>(Psal. 47. 9)</note>, et
reliqua.</p>
        </div3>
<div3>
          <head>4.</head>
          <p>
 Quapropter moneo, et flens gemensque contestor,
<pb n="0427"/>
ut dum hujus mundi viam currimus, non duabus
tunicis, id est, duplici vestiamur fide: non calceamentorum <emph>128</emph> 
 pellibus, mortuis videlicet operibus,
praegravemur: non divitiarum nos pera ad terram
premat: non virgae, id est, potentiae saecularis
quaeratur auxilium: non pariter, et Christum velimus
habere, et saeculum; sed pro brevibus, et caducis,
aeterna succedant: et cum quotidie (secundum
corpus loquor) praemoriamur, IN CAETERIS NON nos
perpetuos existimemus, ut possimus esse perpetui.
</p>
        </div3>
      </div1>

<div1>
        <head>EPISTOLA XXIV. AD EAMDEM MARCELLAM, <hi>De laudibus Asellae.</hi> </head>
<p divs_removed="true"> <hi>Asellam Virginem, quae Romae veluti in eremo solitariam
vitam sanctissime degeret, laudat apud Marcellam,
a qua de illius sanctitate audierat.</hi> 

        </p>
        <div3 moved_from_p="true">
            <head>1.</head>
          <p>
 Nemo reprehendat, quod in Epistolis aliquos
aut laudamus, aut carpimus; cum, et in arguendis
malis, sit correptio caeterorum, et in optimis praedicandis,
bonorum ad virtutem studia concitentur. Nudiustertius
de beatae memoriae Lea aliqua dixeramus:
illico pupugit animum, et mihi venit in mentem, non
debere nos tacere de Virgine, qui de secundo ordine
castitatis locuti sumus. Igitur Asellae nostrae vita
breviter explicanda est; cui quaeso ne hanc Epistolam
legas: gravatur quippe laudibus suis: sed his
potius quae adolescentulae sunt, legere dignare, ut ad
exemplum ejus se instituentes, conversationem illius,
perfectae vitae normam arbitrentur.</p>
        </div3>
<div3>
          <head>2.</head>
          <p>
 Praetermitto, quod in matris utero benedicitur
ei, antequam nascatur: quod in phiala nitentis vitri,
et omni speculo purioris, patri virgo traditur per
quietem. Quod adhuc infantiae involuta pannis, et
vix annum decimum aetatis excedens, honore futurae
beatitudinis consecratur. Sit gratiae omne, quod
ante laborem fuit: licet Deus praescius futurorum, et
Jeremiam sanctificet in utero; et Joannem in alvo
matris faciat <emph>129</emph> exultare; et Paulum ante constitutionem
mundi, separet in Evangelium Filii sui.</p>
        </div3>
<div3>
          <head>3.</head>
          <p>
 Ad ea venio, quae post duodecimum annum sudore
proprio elegit, arripuit, tenuit, coepit, implevit.
Unius cellulae clausa angustiis, latitudine Paradisi
fruebatur. Idem terrae solum, et orationis locus exstitit
et quietis. Jejunium pro ludo habuit, inediam
pro refectione. Et cum eam non vescendi desiderium,
sed humana confectio ad cibum traheret, pane,
et sale, et aqua frigida concitabat magis esuriem,
quam restinguebat. Et quia pene oblitus sum, quod
in principio debui dicere: Cum primum hoc propositum
arripuit, aurum colli sui, quod quidem
<pb n="0428"/>
Murenulam vulgus vocat; quod scilicet metallo in
virgulas latescente, quaedam ordinis flexuosi catena
contexitur, absque parentibus vendidit; et tunicam
fusciorem, quam a matre impetrare non poterat, induta,
pio negotiationis auspicio, se repente Domino
consecravit, ut intelligeret universa cognatio, non
posse aliud ei extorqueri, quae jam saeculum damnasset
in vestibus.</p>
        </div3>
<div3>
          <head>4.</head>
          <p>
 Sed, ut dicere coeperamus, ita se semper moderate
habuit, et intra cubiculi sui secreta custodivit,
ut nunquam pedem proferret in publicum, nunquam
viri nosset alloquium. Et quod magis sit admirandum,
sororem virginem amaret potius, quam videret.
Operabatur manibus suis, sciens scriptum esse:  « Qui
non operatur, non manducet »  <note>(2. Thess. 3. 10)</note>.
Sponso aut orans loquebatur, aut psallens. Ad Martyrum
limina pene invisa properabat. Et cum gauderet
proposito suo, in eo vehementius exultabat,
quod se nullus cognosceret. Cumque per omnem
annum, jugi jejunio pasceretur, biduo triduoque sic
permanens, tum vero in Quadragesima navigii sui
vela tendebat, omnes pene hebdomadas vultu laetante
conjungens. Et quod impossibile forsitan est hominibus
ad credendum, Deo autem praestante possibile
est, ita ad quinquagenariam pervenit aetatem, ut non
doleret stomachum, non viscerum cruciaretur injuria;
non sicca humus jacentia membra confringeret;
non sacco asperata <emph>130</emph> cutis foetorem aliquem
situmque contraheret: sed sana corpore, anima sanior,
solitudinem putaret esse delicias, et in urbe
turbida, inveniret eremum Monachorum.</p>
        </div3>
<div3>
          <head>5.</head>
          <p>
 Et haec quidem tu melius nosti, a qua pauca
didicimus; et cujus oculis durities de genibus camelorum
in illo sancto corpusculo prae orandi frequentia
obcalluisse perspecta est. Nos quod scire possumus,
explicamus. Nihil illius severitate jucundius, nihil
jucunditate severius, nihil suavitate tristius, nihil
tristitia suavius. Ita pallor in facie est, ut quum continentiam
indicet, non redoleat ostentationem. Sermo
silens, et silentium loquens. Nec citus, nec tardus
incessus. Idem semper habitus. Neglecta mundities,
et inculta veste, cultus ipse sine cultu. Sola vitae
suae aequalitate promeruit, ut in Urbe pompae, lasciviae,
deliciarum, in qua humilem esse miseria est, et
boni eam praedicent, et mali detrahere non audeant.
Viduae eam imitentur et virgines, maritae colant,
noxiae timeant, suspiciant Sacerdotes.
</p>
        </div3>
      </div1>

<div1>
        <head>EPISTOLA XXV. AD EAMDEM MARCELLAM, <hi>De decem Nominibus Dei.</hi> </head>
<p> <hi>Decem Nomina, quibus apud Hebraeos Deus vocatur,
Marcellae id ab se postulanti, explicat.</hi> </p>
<p>Nonagesimum Psalmum legens, in eo loco quo
<pb n="0429"/>
scribitur:  « Qui habitat in adjutorio Altissimi, in
protectione Dei coeli commorabitur, »  dixeram apud
Hebraeos pro <hi>Deo coeli</hi> esse positum, SADDAI, quod
Aquila interpretatur <foreign xml:lang="greek">ἱκανὸν,</foreign> quod nos <hi>robustum</hi> et <hi>sufficientem</hi> 
 ad omnia perpetranda accipere possumus:
unumque esse de decem Nominibus, quibus
apud Hebraeos Deus vocatur. Illico studiosissime
postulasti, ut tibi universa nomina cum sua interpretatione
digererem. Faciam quod petisti.</p>
<p>Primum Nomen Dei est EL, quod Septuaginta <hi>Deum,</hi> 
 Aquila <foreign xml:lang="greek">ἐτυμολογίαν,</foreign> ejus exprimens <foreign xml:lang="greek">ἰσχυρὸν,</foreign> id
est, <hi>fortem</hi> interpretatur.</p>
<p>Deinde ELOIM et ELOE, quod et ipsum <hi>Deus</hi> dicitur.</p>
<p> <emph>131</emph> Quartum SABAOTH, quod Septuaginta, <hi>virtutum,</hi> 
Aquila, <hi>exercituum,</hi> transtulerunt.</p>
<p>Quintum ELION, quem nos <hi>excelsum,</hi> dicimus.</p>
<p>Sextum ESER IEJE, quod in Exodo legitur:  « Qui
est, misit me. » </p>
<p>Septimum ADONAI, quem nos <hi>Dominum</hi> generaliter
appellamus.</p>
<p>Octavum IA, quod in Deo tantum ponitur: et in
ALLELUIA extrema quoque syllaba sonat.</p>
<p>Nonum <foreign xml:lang="greek">τετράγραμμον,</foreign> quod <foreign xml:lang="greek">ἀνεκφώνητον</foreign> id est, <hi>ineffabile</hi> 
 putaverunt, quod his litteris scribitur, JOD,
HE, VAV, HE. Quod quidam non intelligentes propter
elementorum similitudinem, cum in Graecis libris
 repererint, <foreign xml:lang="greek">ΠΙΠΙ</foreign> legere consueverunt.</p>
<p>Decimum, quod superius dictum est, SADDAI, et in
Ezechiel non interpretatum ponitur. Scire autem
debemus quod ELOIM communis numeri sit, quod et
unus Deus sic vocetur et plures, ad quam similitudinem
coelum quoque appellatur et coeli, id est, SANAIM.
<pb n="0430"/>
Unde et saepe Interpretes variant, cujus rei exemplum
nos in lingua nostra habere possumus: Athenas,
Thebas, Salonas.</p>
</div1>

<div1>
        <head>EPISTOLA XXVI. AD EAMDEM MARCELLAM, <hi>De quibusdam nominibus.</hi> </head>
<p divs_removed="true"> <hi>Exponit cur nomina quaedam Hebraica sine interpretatione
in Scripturarum Translationibus remanserint,
et quid significent.</hi> 

        </p>
        <div3 moved_from_p="true">
            <head>1.</head>
          <p>
 Nuper cum pariter essemus, non per Epistolam,
ut ante consueveras, sed praesens ipsa quaesisti,
quid ea verba, quae ex Hebraeo in Latinum non habemus <emph>132</emph> 
 expressa, apud suos sonarent; curque
 sine interpretatione sint posita, ut est illud, <hi>Alleluia, Amen, Maran atha, Ephod,</hi> 
 et caetera, quae
in Scripturis respersa memorasti.</p>
        </div3>
<div3>
          <head>2.</head>
          <p>
 Ad quod nos, quia dictandi angustia coarctamur,
breviter respondemus, sive Septuaginta Interpretes,
sive Apostolos id curasse, ut quoniam prima
Ecclesia ex Judaeis fuerat congregata, nihil ad credentium
scandalum innovarent: sed ita ut a parvo
imbiberant, traderent. Postea vero quam in universas
gentes, Evangelii dilatatus est sermo, non potuisse
semel suscepta mutari. Licet et illud in libris
suis, quos <foreign xml:lang="greek">ἐξηγητικοὺς</foreign> vocant, Origenes asserat, propter
vernaculum linguae uniuscujusque idioma, non
posse ita apud alios sonare, ut apud suos dicta sunt;
et multo melius esse non interpretata ponere, quam
vim eorum interpretatione tenuare.</p>
        </div3>
<div3>
          <head>3.</head>
          <p>
 Igitur ALLELUIA exprimitur, <hi>Laudate Dominum,</hi> 
JA quippe apud hebraeos unum de decem Dei nominibus
est. Et in illo Psalmo ubi legimus:  « Laudate
Dominum, quoniam bonus est Psalmus <note>(Ps. 146. 1)</note>;
apud Hebraeos legitur, ALLELUIA CHI TOB ZAMMER.</p>
        </div3>
<div3>
          <head>4.</head>
          <p>
 AMEN vero Aquila <foreign xml:lang="greek">πεπιστωμένως</foreign> exprimit, quod
nos, <hi>fideliter,</hi> possumus dicere, ductum adverbium
<pb n="0431"/>
ex nomine fidei <hi>Amen</hi> Septuaginta <foreign xml:lang="greek">γένοιτο,</foreign> id est, <hi>fiat.</hi> 
Unde et in fine librorum (in quinque siquidem volumina,
Psalterium apud Hebraeos divisum est) <hi>fiat, fiat</hi> 
transtulerunt: quod in Hebraico legitur, AMEN AMEN,
quo scilicet eo vere dicta quae sunt supra, confirmentur.
Unde et Paulus asserit, non posse aliquem respondere <hi>Amen,</hi> 
 id est, confirmare quae praedicata <emph>133</emph> 
 sunt, nisi intellexerit, praedicationem. MARANATHA 
magis Syrum est quam Hebraicum, tametsi ex
confinio utrarumque linguarum aliquid et Hebraeum
sonet, et interpretetur,  « Dominus noster venit; »  ut sit
sensus:  « Si quis non amat Dominum Jesum Christum,
anathema sit »  <note>(1. Cor. 16. 22)</note>, et illo completo,
deinceps inferatur:  « Dominus noster venit: » 
quod superfluum sit adversum eum odiis pertinacibus
velle contendere, quem venisse jam constet.</p>
        </div3>
<div3>
          <head>5.</head>
          <p>
 Vellem tibi aliquid et de <hi>Diapsalmate</hi> scribere,
quod apud Hebraeos scribitur SELA: et de <hi>Ephod,</hi> et
de eo quod in cujusdam Psalmi titulo habetur:
 <hi>Pro</hi> AIELETH, et caeteris istiusmodi; nisi et modum
epistolici characteris excederem, et tibi aviditatem
magis dilatae deberent facere quaestiones.
Tritum quippe est proverbium: Ultroneas putere
merces. Unde et nos de industria dicenda reticemus,
ut avidius velis audire quae tacita sunt.
</p>
        </div3>
      </div1>

<div1>
        <head>EPISTOLA XXVII. AD EAMDEM MARCELLAM.</head>
<p divs_removed="true"> <hi>Respondet iis, qui sibi obrectabant, quod quaedam ex
novo Testamento jam recepta mutasset, et virginum
cum viris consuetudinem vituperasset.</hi> 

        </p>
        <div3 moved_from_p="true">
            <head>1.</head>
          <p>
 <hi>Omnia verba Scripturae divinitus inspirata. Vitiositas
Codicum latinorum ad Graecam originem revocanda.</hi> --Post
priorem Epistolam, in qua de Hebraeis
verbis pauca perstrinxeram, ad me repente perlatum
est, quosdam homunculos mihi studiose detrahere,
cur adversum auctoritatem veterum, et totius mundi
opinionem, aliqua in Evangeliis emendare tentaverim.
Quos ego cum possem meo jure contemnere
(Asino quippe lyra superflue canit) tamen ne nos
superbiae, ut facere solent, arguant ita responsum
habeant: Non adeo me hebetis fuisse cordis, et tam
erasse rusticitatis (quam illi solam pro sanctitate
habent, piscatorum se discipulos asserentes, quasi
idcirco sancti sint, si nihil scierint) ut aliquid de
Dominicis verbis, aut corrigendum putaverim, aut non
divinitus inspiratum; sed Latinorum <emph>134</emph> codicum
vitiositatem, quae ex diversitate librorum omnium
comprobatur, ad Graecam originem, unde et ipsi
translata non denegant, voluisse revocare. Quibus si
displicet fontis unda purissimi, coenosos rivulsos bibant;
et diligentiam qua avium silvas, et concharum
<pb n="0432"/>
gurgites norunt, in Scripturis legendis abjiciant: sintque
in hac re tantum simplices, ut Christi verba
existiment rusticana, in quibus per tanta jam saecula,
tantorum ingenia sudaverunt, ut rationem verbi
uniuscujusque [al. <hi>unusquisque</hi> ] magis opinati sint,
quam expresserint. Apostolum arguant imperitiae,
qui ob multas litteras insanire dicatur.</p>
        </div3>
<div3>
          <head>2.</head>
          <p>
 Scio te cum ista legeris, rugare frontem, et
libertatem meam rursum seminarium timere rixarum;
ac meum, si fieri potest, os digito velle comprimere,
ne audeam dicere, quae alii facere non erubescunt.
Rogo quid a nobis libere dictum est? Nunquid
in lancibus idola caelata descripsi? nunquid
inter epulas Christianas, virginalibus oculis Baccharum
Satyrorumque complexus innexui: aut unquam
aliquem amarior sermo pulsavit? Nunquid ex mendicis
divites fieri doluimus? nunquid reprehendi
haereditarias sepulturas? Unum miser locutus, quod
virgines saepius deberent cum mulieribus esse, quam
cum masculis, totius oculos urbis offendi, cunctorum
digitis notor. « Multiplicati sunt super capillos
capitis mei, qui oderunt me gratis, et factus sum eis
in parabolam »  <note>(Psal. 119)</note>: et tu putas me aliquid
deinceps locuturum?</p>
        </div3>
<div3>
          <head>3.</head>
          <p>
 Verum ne Flaccus de nobis rideat:  « Amphora
coepit Institui, currente rota, cur urceus exit? » 
<note>( <hi>Horat. de Art. Poetic.</hi> )</note> revertimur ad nostros bipedes
asellos; et illorum in aure buccinna magis
quam cithara concrepamus. Illi legant,  « spe gaudentes,
tempori servientes: »  nos legamus,  « spe gaudentes,
Domino servientes »  <note>(Rom. 12. 12 et 11)</note>. Illi
adversus Presbyterum accusationem omnino putent
recipiendam: nos legamus,  « adversus Presbyterum
accusationem ne receperis, nisi sub duobus, <emph>135</emph> 
 aut tribus testibus: peccantes autem coram
omnibus argue »  <note>(1. Tim. 5. 19)</note>. Illis placeat,  « Humanus
sermo et omni acceptione dignus: »  nos cum
Graecis, id est, cum Apostolo, qui Graece locutus est,
erremus:  « Fidelis sermo, et omni acceptione dignus. » 
Ad extremum illi gaudeant Gallicis Cantheriis;
<pb n="0433"/>
nos solutus vinculis, et in Salvatoris ministerium
praeparatus Zachariae asellus ille delectet, qui
postquam Domino terga praebuit, coepit Isaiae consonare
vaticinio:  « Beatus qui seminat secus omnem
aquam, ubi bos et asinus calcant »  <note>(isai. 32. sec. LXX)</note>.
</p>
        </div3>
      </div1>

<div1>
        <head>EPISTOLA XXVIII. AD EAMDEM MARCELLAM, <hi>De voce Diapsalma.</hi> </head>
<p divs_removed="true"> <hi>Quid sit Sela, sive Diapsalma, interpretatur; tum Origenis
Epistolam verbo ad verbum latine reponit, ut
quid ille senserit de proposita quaestione Marcella
uberius cognoscat.</hi> 

        </p>
        <div3 moved_from_p="true">
            <head>1.</head>
          <p>
 Quae acceperis reddenda sunt cum foenore: fortisque
dilatio usuram parturit. De <hi>Diapsalmate</hi> nostram
sententiam flagitaras, Epistolae brevitatem causati
sumus, et rem libri non posse explicari litteris praetexuimus.
Verum quid prodest ad <foreign xml:lang="greek">ἐργοδιώκτην</foreign>
meum? major tibi cupiditas silentio concitatur.
itaque ne te diutius traham, habeto pauca pro pluribus.</p>
        </div3>
<div3>
          <head>2.</head>
          <p>
 Quidam <hi>Diapsalma</hi> commutationem metri
dixerunt esse; alii pausationem spiritus; nonnulli
alterius sensus exordium. Sunt qui rythmi distinctionem:
et quia Psalmi tunc temporis juncta voce ad
organum canebantur, cujusdam musicae varietatis
 existiment silentium. Nobis nihil horum videtur;
cum <emph>136</emph> Aquila, qui verborum Hebraeorum diligentissimus
explicator est, SELA, hoc est, <hi>Diapsalma,</hi> 
quod ex <hi>Samech, Lamed, He</hi> scribitur, <hi>semper</hi> transtulerit:
et inveniamus in Psalmorum quoque fine, <hi>Diapsalma</hi> 
positum, ut est illud in tertio:  « Dentes peccatorum
contrivisti: Domini est salus, et super populum
tuum benedictio tua, sela, »  Id est,  « semper: »  Et
vigesimo tertio:  « Quis est iste rex gloriae? Dominus
virtutum ipse est rex gloriae, semper. »  E contra in
Psalmis multorum versuum penitus non inveniatur:
in tricesimo videlicet sexto, et septuagesimo septimo,
et in centesimo decimo octavo. Rursus nonus
Psalmus distinguatur Cantico Diapsalmatis: cum
utique si, ut quibusdam videtur, <hi>Diapsalma</hi> est
<pb n="0434"/>
initium silentii, Canticum silentii esse non possit.</p>
        </div3>
<div3>
          <head>3.</head>
          <p>
 Ex quo animadvertimus hoc verbum superiora
pariter inferioraque connectere, aut certe docere
sempiterna esse quae dicta sunt; ut est illud in tertio:
 « Multi dicunt animae meae, non est salus ipsi in
Deo suo, semper. »  Et rursum:  « Voce mea ad Dominum
clamavi, et exaudivit me de monte sancto
suo, semper. »  Et in quarto:  « Ut quid diligitis vanitatem
et quaeritis mendacium? semper. »  Et iterum,
 « Quae dicitis in cordibus vestris, et in cubilibus
vestris compungimini, semper. »  Et in Abacuc:
 « Deus ab Austro veniet, et Sanctus de monte Pharan,
semper. »  Et infra:  « Juramenta tribubus, quae
loquutus es, semper <note>(Abac. 3)</note>.</p>
        </div3>
<div3>
          <head>4.</head>
          <p>
 Scire autem debemus apud Hebraeos in fine
librorum, unum e tribus solere subnecti, ut aut
AMEN scribant, aut SELA, aut SALOM, quod exprimit <hi>pacem.</hi> 
 Unde et Salomon <hi>pacificus</hi> dicitur. igitur ut
solemus nos completis opusculis ad distinctionem rei
alterius sequentis, medium <emph>137</emph> interponere <hi>Explicit,</hi> 
aut <hi>Feliciter,</hi> aut aliquid istiusmodi: ita et Hebraei,
ut quae scripta sunt roborentur, facere solent,
ut dicant AMEN, aut <hi>in sempiternum,</hi> ut scribenda
commemorent, et ponant SELA; aut transacta feliciter
protestantur, <hi>pacem</hi> in ultimo subnotantes.</p>
        </div3>
<div3>
          <head>5.</head>
          <p>
 Haec nos de intimo Hebraeorum fonte libavimus,
non opinionum rivulos persequentes, neque errorum,
quibus totus mundus repletus est, varietate perterriti:
sed cupientes et scire et docere quae vera sunt. Quod
si tibi non videtur onerosum, quid Origenes de Diapsalmate
senserit, verbum interpretabor ad verbum,
ut quia novitia musta contemnis, saltem veteris vini
auctoritate ducaris.</p>
        </div3>
<div3>
          <head>6.</head>
          <p>
 Saepe quaerens causas cur in quibusdam
Psalmis interponatur <hi>Diapsalma,</hi> observavi diligentissime
in Hebraeo, et cum Graeco contuli, invenique
quia ubi lingua Hebraea SELA habet, Graeca vero <hi>semper,</hi> 
aut aliquid istiusmodi, ibi Septuaginta, et Theodotion,
et Symmachus transtulerunt <hi>Diapsalma.</hi> 
Neque vero nocet exemplis affirmare quod dicimus.
in septuagesimo quarto Psalmo, cujus principium est:
 « Confitebimur tibi Deus, confitebimur, et invocabimus
<pb n="0435"/>
nomen tuum; post illud, »  ego confirmavi
columnas ejus, »  apud Septuaginta et Theodotionem,
et Symmachum <emph>138</emph> est <hi>Diapsalma;</hi> pro quo apud
Aquilam,  « ponderavi columnas ejus, semper. »  In
Quinta autem Editione:  « ego sum qui paravi columnas
ejus, semper. »  in Sexta vero:  « ego firmavi
columnas ejus jugiter. »  Porro in Hebraico habet post
AMUDA, quod est, <hi>columnas ejus,</hi> SELA. Et rursum in
septuagesimo quinto, cujus principium est:  « Notus in
Judaea Deus; invenimus apud Septuaginta et Theodotionem,
post  « scutum et frameam, et bellum,
Diapsalma. »  Apud Symmachum, post  « clypeum et
gladium et bellum, »  similiter <hi>Diapsalma.</hi> Pro
quo apud Aquilam, post  « clypeum et gladium et
bellum, semper. »  Apud Quintam Editionem, post
 « scutum et romphaeam et bellum, semper. »  In Sexta
vero, post  « scutum et gladium et bellum, in finem. » 
Eratque rursum in Hebraico post UMALAMA, quod
est, <hi>et bellum,</hi> SELA. Et in eodem Psalmo post illum
locum,  « ut salvos faciat mites terrae, Diapsalma: » <emph>139</emph> 
 apud Symmachum similiter <hi>Diapsalma:</hi> et apud
Aquilam, <hi>semper:</hi> necnon et apud Quintam. In Sexta
vero, <hi>in finem.</hi> Et in Hebraico erat post ANIE ARES,
quod est, <hi>mites terrae,</hi> SELA. Atque ita cum talem
uniuscujusque Editionis opinionem reperissemus,
haec annotavimus. Utrum autem cujusdam musicae
cantilenae, aut rythmi immutationem, qui interpretati
sunt <hi>Diapsalma,</hi> senserint, aliudve intellexerint,
tuo judicio derelinquo.</p>
        </div3>
<div3>
          <head>7.</head>
          <p>
 Hucusque Origenes, cujus nos maluimus in hac
disputatione dumtaxat imperitiam sequi, quam stultam
habere scientiam nescientium.
</p>
        </div3>
      </div1>

<div1>
        <head>EPISTOLA XXIX. AD EAMDEM MARCELLAM. <hi>De Ephod et Theraphim.</hi> </head>
<p divs_removed="true"> <hi>Roganti Macellae, ut quid sibi vellet Ephod Bad in
Regnorum Libro 1. sibi exponeret, satisfacit, addens
quoque quid Theraphim significet in Judicum volumine.</hi> 

        </p>
        <div3 moved_from_p="true">
            <head>1.</head>
          <p>
 Epistolare officium est de re familiari, aut de
quotidiana conversatione aliquid scribere, et quodammodo
<pb n="0436"/>
absentes inter se praesentes fieri, dum
mutuo quid aut velint, aut gestum sit, nuntiant: licet
interdum confabulationis tale convivium, doctrinae
quoque sale condiatur. Verum tu, dum tota in tractatibus
occuparis, nihil mihi scribis, nisi <emph>140</emph> quod
me torqueat, et Scripturas legere compellat. Denique
heri famosissima quaestione proposita, postulasti,
ut, quid sentirem, statim rescriberem. Quasi vero
Pharisaecorum teneam cathedram, ut quotiescumque
de verbis Hebraicis jurgium est, ego arbiter et litis
sequester exposcar. Non sunt suaves epistolae,
quae non placentam redoleant, quas non condit Apicius,
in quibus nihil de magistrorum hujus temporis
jure suffumat. Sed quia vector et internuntius sermonis
nostri redire festinat, rem grandem celerius
dicto, quam habeo: LICET DE SCRIPTURIS sanctis disputanti,
non tam necessaria sint verba, quam sensus.
Quod si eloquentiam quaeris <note>(al. <hi>quaerimus</hi> )</note>,
Demosthenes legendus, aut Tullius est: si Sacramenta
divina, nostri codices, qui de Hebraeo in Latinum
non bene resonant, pervidendi.</p>
        </div3>
<div3>
          <head>2.</head>
          <p>
 in fronte Epistolae tuae posueras, Quid sibi velit,
quod in Regnorum libro primo scriptum est. « Et
Samuel puer serviebat ante conspectum Domini,
cinctus Ephod bad, et diploidem habebat pusillam,
quam fecerat ei mater sua: et afferebat ei de diebus
in dies, cum ascenderet cum viro suo sacrificare
sacrificium dierum »  <note>(1. Reg. 2. 8. et 9)</note>. Itaque quaeris
quid sit EPHOD BAD, quo <note>(al. <hi>quod</hi> )</note> futurus Propheta
praecingitur, utrumne zona, an, ut quidam putant,
thuribulum, vel genus aliquod vestimenti sit. Et si
vestis, quomodo ea praecingitur? et post ipsum <hi>Ephod,</hi> 
quare adjungitur ei <hi>bad?</hi> In sequentibus quoque legisse
te scribis:  « Venit homo Dei ad Eli, et dicit
ei: Haec dicit Dominus: Manifeste ostendi me ad domum
patris tui, ex omnibus tribubus Israel, cum
essent in terra Aegypti servientes in domo Pharaonis,
et elegi domum patris tui ex omnibus tribubus Israel
mihi in sacerdotium, ut ascenderent ad altare
meum, et incenderent incensum, et portarent Ephod » <note>(Ibid. 27. et 28)</note>;
totumque libri ordinem prosecuta,
etiam de illo loco exemplar sumpsisti, in
quo Doec idumaeus jussu regis interfecit sacerdotes.
 « Et conversus, inquit Scriptura, Doec Syrus
mortificavit ipse sacerdotes Domini: et occidit in illa
die trecentos quinque viros <note>(ibid. c. 22. v. 18 et 19)</note>,
<pb n="0437"/>
sive (ut in Hebraeo legitur) octoginta quinque, omnes
qui portabant Ephod: <emph>141</emph> et Nob civitatem
sacerdotum occidit in ore gladii a viro usque ad mulierem,
ab infante usque ad nutrientem, et vitulum,
et asinum, et ovem in ore gladii. Et salvatus est
unus filius Abimelech filii Achitob; et nomen ei
Abiathar, et fugit post David. » </p>
        </div3>
<div3>
          <head>3.</head>
          <p>
 Non me teneo, quin problematis ordinem
responsione praeveniam, ubi nunc legimus:  « Et
omnes portantes Ephod »  <note>(1. Reg. 22)</note>: in Hebraeo
habet, <hi>portantes Ephod bad.</hi> Hoc quare ita
dixerim, in sequentibus disces. illud quoque quod
sequitur addidisti:  « Et factum est, cum fugeret
Abiathar filius Abimelech ad David, et ipse cum
David descendit in Ceila, habens Ephod in manu
sua: et renuntiatum est Saul, quia venit David in
Ceila »  <note>(Ibid. c. 23. 6. et seqq.)</note>: ubi cum regis
adventus et civitatis timeretur obsidio, dixit David
ad Abiathar:  « Defer Ephod Domini. »  Haec sunt
quae de Regnorum libro excerpta proponens, ad volumen
Judicum transcendisti, in quo Micha de
monte Ephraim scribitur mille centum argenti siclos
matri, quos illa voverat, reddidisse; eamque [al. <hi>atque</hi> ]
sculptile inde fecisse et conflatile. Et addis haec
post modicum vocari <hi>Ephod</hi> et <hi>Teraphim,</hi> cum utique
si zona sit, aut vestimenti genus, sculptile
atque conflatile esse non possit. Agnosco errorem
pene omnium Latinorum putantium <hi>Ephod</hi> et <hi>Teraphim,</hi> 
quae postea nominantur, de hoc argento, quod
Micha matri dederat, fuisse conflatum; cum Scriptura
sic referat:  « Et accepit mater ejus, »  haud
dubium quin Michae,  « argentum et dedit illud conflatori,
et fecit illud sculptile atque conflatile. Et
fuit in domo Michae; et vir Micha, et domus ejus
Dei; et fecit Ephod et Theraphim, et implevit manum
unius de filiis suis, et factus est ei in sacerdotem » <note>(Jud. 17. 4. et 5)</note>.
Si autem putas ea quae
superius appellata sunt sculptile atque conflatile, <hi>Ephod,</hi> 
 et <hi>Theraphim</hi> deinceps nominari, disce esse non
eadem. <emph>142</emph> Siquidem post matris idolum, quod
dicitur sculptile atque conflatile, fecit Micha <hi>Ephod</hi> et <hi>Theraphim,</hi> 
 sicut ex consequentibus approbatur. « Et
responderunt quinque viri qui abierant considerare
terram, et dixerunt ad fratres suos. Ecce nostis, quia
est in domibus istis Ephod et Theraphim et sculptile
atque conflatile »  <note>(Ibid. c. 18. 14. et seqq.)</note>. Et
<pb n="0438"/>
post multa quae in medio praetermisisti:  « Et
ascenderunt, inquit, quinque viri, et illuc irruerunt,
et sumpserunt sculptile atque conflatile, Ephod et
Theraphim. Et sexcenti viri qui cincti erant vasis
bellicis, ingressi sunt domum Michae, et sumpserunt
sculptile atque conflatile, Ephod et Theraphim » .
Coarguit igitur eorum opinionem, qui ut indissolubilem
facerent quaestionem, <hi>Ephod,</hi> argenteum putaverunt.
illud breviter attende, quod nunquam nisi in
sacerdotio nominetur. Nam et Samuel qui illo cinctus
refertur, Levites fuit, et Sacerdotes Nobe hoc dignitatis
suae insigne portabant. Et (quod in Latinis
codicibus non habetur) quando David fugiens a Saul,
venit ad Abimelech, et gladium postulavit, dicens:
 « Vide si est ad manum tuam lancea et gladius, quoniam
gladium meum, et vasa mea non sustuli in
manu mea: respondensque sacerdos dixit: Ecce
gladius Goliath alienigenae, quem percussisti in valle
Terebinthi, et hic involutus est vestimento post
Ephod in sacrario »  <note>(1. Reg. 21. 8 et 9)</note>: utique
Ephod conditum servabatur. Hoc quoque quod nunc
posuimus, ubi sculptile atque conflatile legitur:
licet idolum sit, tamen quia per errorem religio putabatur,
ad venerationem ejus, sicut ad Dei ministerium
[al. <hi>mysterium], Ephod</hi> et <hi>Theraphim</hi> insigne
conficitur.</p>
        </div3>
<div3>
          <head>4.</head>
          <p>
 <hi>Theraphim</hi> quid sit, si spatium dictandi fuerit,
prosequemur. Nunc interim de <hi>Ephod,</hi> ut coepimus,
explicandum est. in Exodo ubi Moysi praecipitur, ut sacerdotalia
jubeat fieri vestimenta, post caetera legitur:
 « Et hae stolae quas facient, <emph>143</emph> pectorale, et superhumerale,
et tunicas <foreign xml:lang="greek">κοσυμβωτάς</foreign>, et cidarim,
et cinctorium »  <note>(Exod. 28. 4)</note>. Ubi autem nos posuimus <hi>superhumelare,</hi> 
 in Graeco <foreign xml:lang="greek">ἐπωμιδα</foreign> Septuaginta
interpretes transtulerunt, quod scilicet super humeros
istiusmodi veniat vestimentum. Deinde jungitur:
 « Et hi accipient aurum, et hiacynthum, et coccum,
et purpuram, et byssum, et facient superhumerale de
bysso retorta, opus textile varium. »  Quid plura?
totus Exodi liber hac vestium plenus est specie.
Nam et in fine ejusdem voluminis scribitur:  « Et
fecit omnis sapiens in operibus stolas sanctorum,
quae sunt Aaron sacerdotis, sicut Dominus praecepit
Moysi. Et fecerunt superhumerale de auro, et hiacyntho,
<pb n="0439"/>
et purpura, et cocco, et bysso retorta. » <hi>Exod. 39. 1 et 2)</hi>.
Sed quia in Exodo hoc genus vestimenti
praecipitur tantum ut fiat, et postea factum
refertur, non tamen eo Aaron vestitur, in Levitico
quomodo sacerdotalibus vestimentis indutus fuerit,
explicatur. « Et applicuit Moyses Aaron, et filios
ejus, et lavit eos aqua, et vestivit eum tunica, et
cinxit eum zona, et vestivit eum <foreign xml:lang="greek">ὑποδύτην</foreign> »  quod
nos, <hi>subtunicalem,</hi> sive <hi>tunicam,</hi> qua <hi>subtus</hi> vestitus
est, possumus interpretari. « Et imposuit ei superhumerale, » 
inquit,  « et cinxit eum secundum facturam
superhumeralis, et constrinxit eam in ipso » <note>(Levit. 8. 6 et 7)</note>.
Vides itaque hoc Aaron superhumerali
cingi, quomodo Samuel <hi>Ephod bad</hi> illo, nescio
quo, cingebatur. Sed ne te longius traham, hanc
habe sententiam. Ubicumque in Septuaginta Interpretibus,
hoc est, in codicibus nostris <foreign xml:lang="greek">ἐπωμις</foreign>, id est, <hi>superhumerale</hi> 
 legitur, in Hebraeo scriptum est <hi>Ephod.</hi> 
 Quod quare alibi interpretari voluerint, et
alibi ininterpretatum relinquerint, non est mei
judicii, cum hoc ipsum in pluribus fecerint: ut
quae alibi aliter atque aliter expresserant, novissime
translationis varietate lassati, ipsa Hebraea verba
posuerint. Aquila autem id quod illi <foreign xml:lang="greek">ὑποδύτην</foreign> et <foreign xml:lang="greek">ἐπωμίδα</foreign>
 dixerunt, <foreign xml:lang="greek">ἔνδυμα</foreign> et <foreign xml:lang="greek">ἐπένδυμα</foreign>, id est, <hi>vestimentum</hi> 
et <hi>super vestimentum</hi> dixit. <emph>144</emph> Quod scilicet <foreign xml:lang="greek">ἔνδυμα</foreign>,
quod Hebraeo sermone vocatur MAIL, <hi>subteriorem
tunicam;</hi> <foreign xml:lang="greek">ἐπένδυμα</foreign> vero, id est, <foreign xml:lang="greek">ἐπωμίς</foreign>, quod Hebraice
dicitur EPHOD, <hi>superius</hi> pallium significet, quo
tota sacerdotalis protegatur ambitio.</p>
        </div3>
<div3>
          <head>5.</head>
          <p>
 Quaeras forsitan, si <hi>Ephod</hi> sacerdotale sit pallium,
quare in quibusdam locis addatur <hi>bar?</hi> Audiens
 <hi>bar,</hi> risum tenere non possum. Nam cum
apud Hebraeos dicatur <hi>bad,</hi> ipsos quoque Septuaginta
Interpretes sic transtulisse manifestum sit: ut pro <hi>bad, bar,</hi> 
 scriberetur, error obtinuit: BAD autem Hebraica
lingua <hi>linum</hi> dicitur, licet linum PHESTHA
significantius exprimatur. Denique ubi nos legimus:
 « Et fac eis femorale lineum, ut operiant carnis turpitudines,
a lumbis usque ad crura eorum »  <note>(Exod. 28.
42)</note>: In Hebraeo pro <hi>lineo, bad</hi> ponitur. Qua specie
vir quoque ille qui Danieli monstratur, indutus est.
 « Et extuli oculos meos, et vidi: et ecce vir unus
vestitus est baddim »  <note>(Dan. 10. 5)</note>, quo plurali numero, <hi>vestes lineae</hi> 
 nuncupantur. Propterea autem
Samuel et octoginta quinque viri sacerdotes, <hi>Ephod</hi> 
lineum portasse referuntur, quoniam Sacerdos magnus
<pb n="0440"/>
solus habebat licentiam <hi>Ephod</hi> non lineo vestiendi;
verum (ut Scriptura commemorat) auro,
hiacyntho, purpura, cocco, byssoque contexto. Caeteri
habebant <hi>Ephod,</hi> non illa varietate distinctum,
et duodecim lapibus ornatum, qui in humero utroque
residebant, sed lineum et simplex, et toto candore
purissimum.</p>
        </div3>
<div3>
          <head>6.</head>
          <p>
 Verum quia supra promiseram, me, si spatium
dictandi fuisset, de <hi>Theraphim</hi> quoque breviter disserturum:
nec quisquam interim interpellator advenit:
Scito <hi>Theraphim</hi> ab Aquila <foreign xml:lang="greek">μορφώματα</foreign> interpretari,
quas nos <hi>figuras</hi> sive <hi>figurationes</hi> possumus
dicere. Nam in eo loco, quando Saul misit nuntios,
ut acciperent David: et responderunt, vexari illum
graviter, misit rursum dicens:  « Afferte illum in lecto
ad me, ut occidam illum: et venerunt nuntii, et ecce
cenotaphia <emph>145</emph> in lecto »  <note>(I. Reg. 19. 15)</note>: pro <hi>cenotaphiis,</hi> 
 in Hebraeo <hi>Theraphim,</hi> id est, <foreign xml:lang="greek">μορφώματα</foreign>
posita sunt: et non jecur caprarum ut nostri
codices habent, sed pulvillus de caprarum pelle consutus,
qui intonsis pilis, caput involuti in lectulo
hominis mentiretur. Ut autem utriusque sermonis
veritatem pariter explicem, in Osee comminatur
Deus, se a populo fornicante omnem gratiam ablaturum,
dicens, quod  « diebus multis sedebunt filii
Israel sine Rege, et principe, sine sacrificio, sine
altari, et sine sacerdotio, et manifestationibus »  <note>(Osec
3. 4)</note>. Pro <hi>sacerdotio</hi> et <hi>manifestationibus,</hi> in Hebraeo
est, <hi>sine Ephod, et sine Theraphim:</hi> sicut Theodotion
et Symmachus transtulerunt. Ex quo intelligimus in <hi>Ephod,</hi> 
 juxta Septuaginta quoque, qui sensum magis,
quam verba interpretati sunt, <hi>sacerdotium</hi> interpretari;
in <hi>Theraphim</hi> vero, id est, <hi>figurationibus</hi> vel <hi>figuris,</hi> 
varia opera, quae <hi>Theraphim</hi> vocantur,
intelligi. Nam et in Exodo caeterisque locis, ubi
describuntur vestes plumaria arte contextae, <hi>opus
Cherubim,</hi> id est, <hi>varium</hi> atque <hi>depictum,</hi> esse factum
describitur: ita tamen, ut VAU literam <hi>Cherubim</hi> 
non habeat: quia ubicumque cum hac littera scribitur,
animalia magis quam opera significat. Juxta
<pb n="0441"/>
igitur hunc sensum et Micha cum veste sacerdotali,
caetera quoque, quae ad sacerdotalia pertinent ornamenta,
per <hi>Theraphim</hi> fecisse monstratur.</p>
        </div3>
<div3>
          <head>7.</head>
          <p>
 Quam vellem nunc tibi omnem habitum sacerdotalem
exponere, et per singulas vestium species,
divina ostendere sacramenta. Verum quia in hoc ipso
brevitatem Epistolae excessimus, et Josephus ac
Philo viri doctissimi Judaeorum, multique de nostris
id latissime persecut siunt, quorum, ut aiunt, voce
audies me: quae de caetero velis, <emph>146</emph> praesens
percunctator praesentem, ut si quid forte nescimus,
sine teste, sine judice in fida aure moriatur. Mater
communis si valeat, gaudeo, et ut valeat, Dominum
precor. Nos, ut scis, Hebraeorum lectione detenti, in
Latina lingua rubiginem obduximus; in tantum, ut
loquentibus quoque nobis stridor quidam non latinus
interstrepat. Unde ignosce ariditati: et si imperitus
sum sermone, inquit Apostolus, sed non scientia.
Illi utrumque non deerat, et unum humiliter renuebat.
Nobis utrumque deest, quia et quod pueri plausibile
habueramus, amisimus; nec scientiam quam
volebamus, consecuti sumus, juxta Aesopici canis
fabulam, dum magna sectamur, etiam minora perdentes.
</p>
        </div3>
      </div1>

<div1>
        <head>EPISTOLA XXX. AD PAULAM. <hi>De Alphabeto Hebraico Psalmi</hi> CXVIII.</head>
<p divs_removed="true"> <hi>Etymologias litterarum Hebraicarum, et interpretationes
sanctam Paulam edocet: et quanta sint in connexione
eorumdem elementorum divina mysteria, breviter
exponit.</hi> 

        </p>
        <div3 moved_from_p="true">
            <head>1.</head>
          <p>
 Nudius tertius, cum centesimum octavum decimum
Psalmum tibi insinuare conarer, et dicerem,
omnem moralem locum in eo esse comprehensum;
et quomodo Philosophi solent disputationes suas in
Physicam, Ethicam, Logicamque partiri, ita et eloquia
divina aut de natura disputare, ut in Genesi, et
in Ecclesiaste, aut de moribus, ut in Proverbiis, et in
omnibus sparsim libris, aut de Logica, pro qua <emph>147</emph> 
nostri Theoricen sibi vindicant, ut in Cantico canticorum,
<pb n="0442"/>
et in Evangeliis (licet Apostolus saepe proponat,
assumat, confirmet atque concludat, quae
proprie artis dialecticae sunt) studiosissime perquisisti,
quid sibi velint Hebreae litterae, quae Psalmo,
quem legebamus, videbantur insertae.</p>
        </div3>
<div3>
          <head>2.</head>
          <p>
 Respondi secundum ordinem litterarum eum esse
compositum, quod videlicet ex prima littera, quae
apud eos vocatur <hi>Aleph,</hi> octo versus inciperent. Rursus
ex sequenti <hi>Beth</hi> totidem versus exordium sumerent:
ac postea ex <hi>Gemel</hi> idem numerus compleretur:
atque ita usque ad <hi>Thau,</hi> quae apud eos extrema
littera est, Psalmum esse conscriptum: et ex singulis
quibusque elementis secundum interpretationes eorum
debere intelligi quae sequerentur. Identidem flagitasti,
ut tibi interpretationes singularum edicerem
litterarum. Dixi, fateor, verum quia propter barbariem
linguae memoria labitur omne quod diximus, desideras
Commentariolum fieri, ut si in aliquo forte titubaveris,
oblivionem lectio consoletur.</p>
        </div3>
<div3>
          <head>3.</head>
          <p>
 <hi>Quatuor Psalmi Alphabetici.</hi> --Ac prius quam
de singulis disseram, scire debes, quatuor Psalmos
secundum ordinem Hebraeorum incipere elementorum
 centesimum decimum, et centesimum undecimum,
et hunc de quo nunc scribimus, et centesimum
quadragesimum quartum. Verum debes scire
in prioribus Psalmis, singulis litteris singulos
versiculos, qui trimetro iambico constant, esse subnexos.
Inferiores vero tetrametro <emph>148</emph> iambico constare,
sicuti et Deuteronomii Canticum scriptum est.
In centesimo decimo octavo Psalmo singulas litteras
octoni versus sequuntur. In centesimo quadragesimo
quarto singulis litteris singuli versus gemini deputantur.
Sunt qui et alios hoc ordine putent incipere,
sed falsa eorum opinio est. Habes et in Lamentationibus
Jeremiae quatuor Alphabeta, e quibus duo
<pb n="0443"/>
prima quasi Saphico metro scripta sunt: quia tres
versiculos qui sibi connexi sunt, et ab una tantum
littera incipiunt Heroici comma concludit. Tertium
vero Alphabetum trimetro scriptum est, et a ternis
litteris, sed eisdem terni versus incipiunt. Quartum
Alphabetum simile est primo, et secundo. Proverbia
quoque Salomonis extremum claudit Alphabetum,
quod tetrametro iambico supputatur, ab eo loco, in
quo ait: <hi>Mulierem fortem quis inveniet <note>(Prov.
31. 10)</note>
          </hi>.</p>
        </div3>
<div3>
          <head>4.</head>
          <p>
 Quomodo autem in his nostris litteris non potest
quis ad legenda verba, texendaque procedere, nisi
prius ab elementis coeperit: ita et in Scripturis divinis
non valemus ea quae majora sunt nosse, nisi
Ethicae habuerimus exordium, secundum illud quod
Propheta dicit:  « A mandatis tuis intellexi <note>(Ps. 118.
104)</note>; quod videlicet post opera coeperit habere scientiam
secretorum. Verum jam complendum est quod
petisti, ut sensum uniuscujusque elementi interpretatio
annexa significet.</p>
        </div3>
<div3>
          <head>5.</head>
          <p>
 Aleph interpretatur <hi>doctrina.</hi> Beth, <hi>domus.</hi> Gemel, <hi>plenitudo.</hi> 
 Deleth, <hi>tabularum.</hi> <emph>149</emph> He, <hi>ista.</hi> 
Vau, <hi>et</hi> Zai, <hi>haec.</hi> Heth, <hi>vita.</hi> Tet, <hi>bonum.</hi> Iod, <hi>principium.</hi> 
 Caph, <hi>manus.</hi> Lamed, <hi>disciplinae</hi> sive <hi>cordis.</hi> 
Mem, <hi>ex ipsis.</hi> Nun, <hi>sempiternum.</hi> Samech, <hi>adjutorium.</hi> 
Ain, <hi>fons</hi> sive <hi>oculus.</hi> Phe, <hi>os,</hi> ab ore, non
ab osse dictum intellige, ne litterarum ambiguitate
fallaris. Sade, <hi>justitia.</hi> Coph, <hi>vocatio.</hi> Res, <hi>capitis.</hi> 
Sen, <hi>dentium.</hi> Thau, <hi>signa.</hi> </p>
        </div3>
<div3>
          <head>6.</head>
          <p>
 Post interpretationem elementorum intelligentiae
ordo dicendus est Aleph, Beth, Gemel, Deleth, prima
connexio est, <hi>doctrina, domus, plenitudo, tabularum;</hi> 
quod videlicet doctrina Ecclesiae, quae domus Dei est,
in librorum reperiatur plenitudine divinorum.</p>
        </div3>
<div3>
          <head>7.</head>
          <p>
 Secunda connexio est, He, Vau, Zai, Heth, <hi>ista,
et haec, vita.</hi> QUAE ENIM ALIA POTEST esse vita sine
scientia Scripturarum, per quas etiam ipse Christus
agnoscitur, qui est vita credentium?</p>
        </div3>
<div3>
          <head>8.</head>
          <p>
 Tertia connexio habet, Tet, Iod, <hi>bonum principium:</hi> 
<pb n="0444"/>
quia quamvis nunc sciamus universa quae
scripta sunt, tamen ex parte cognoscimus, et ex parte
prophetamus: et nunc per speculum videmus in
aenigmate. Cum autem meruerimus esse cum Christo.
et similes Angelis fuerimus, tunc librorum doctrina
cessabit, et tunc videbimus facie ad faciem bonum
principium sicuti est.</p>
        </div3>
<div3>
          <head>9.</head>
          <p>
 Quarta connexio est, Caph, Lamed, <hi>manus, disciplinae,</hi> 
sive <hi>cordis.</hi> Manus intelliguntur in opere.
cor et disciplina interpretantur [al. <hi>intelliguntur.</hi> ]
in sensu: quia nihil facere possumus, nisi prius quae
facienda sunt scierimus.</p>
        </div3>
<div3>
          <head>10.</head>
          <p>
 Quinta connexio est, Mem, Nun, Samech, <hi>ex
ipsis, sempiternum, adjutorium.</hi> Hoc explanatione non
indiget, sed omni luce manifestius est, ex Scripturis
aeterna subsidia ministrari.</p>
        </div3>
<div3>
          <head>11.</head>
          <p>
 Sexta connexio habet, Ain, Phe, Sade, <hi>fons</hi> 
sive <hi>oculus, oris, justitiae:</hi> secundum illud quod in
tertio numero exposuimus. <emph>150</emph>
</p>
        </div3>
<div3>
          <head>12.</head>
          <p>
 Septima connexio est, quae et extrema,
quod et in ipso quoque septenario numero sit mysticus
intellectus, Coph, Res, Sen, Thau, <hi>vocatio, capitis,
dentium, signa.</hi> Per dentes articulata vox promitur,
et in his signis ad caput omnium, qui est Christus,
pervenitur, per quem venitur ad regnum sempiternum
.</p>
        </div3>
<div3>
          <head>13.</head>
          <p>
 Oro te, quid hoc sacratius sacramento? quid
hac voluptate jucundius? Qui cibi, quae mella sunt
dulciora, quam Dei scire prudentiam, et in abdita
ejus intrare, et sensum Creatoris inspicere, et sermones
Domini Dei tui, qui ab hujus mundi sapientibus
deridentur, plenos discere sapientia spiritali?
Habeant sibi caeteri, si velint, suas opes, gemma
bibant, serico niteant, plausu populi delectentur; et
per varias voluptates, divitias suas vincere nequeant.
Nostrae divitiae sint, in lege Domini meditari die ac
nocte, pulsare januam non patentem, panes Trinitatis
accipere, et saeculi fluctus, Domino praeeunte, calcare.</p>
        </div3>
<div3>
          <head>14.</head>
          <p>
 Saluta Blaesillam, et Eustochium tirunculas
nostras. Saluta Felicianam, vere carnis, et spiritus
virginitate felicem. Saluta reliquum castitatis
chorum, et domesticam tuam Ecclesiam, cui omnia,
etiam quae tuta sunt, timeo; ne dormiente patrefamilias,
inimicus homo zizania superseminet: quamvis
etiam dicere audeant, <hi>Ego civitas firma, civitas quae
non oppugnatur <note>(Isai. 27. 3. juxt. LXX)</note>
          </hi>. Nullus,
hostili obsidente exercitu, securus est. Nemo, ut
beatus Cyprianus ait, satis tutus, periculo proximus.
Exemplar Epistolae, si accipere voluerit <foreign xml:lang="greek">φιλοπονοτάτη</foreign>
<pb n="0445"/>
(Id est <hi>laboris studiosissima</hi> ) nostra Marcella, tribuito.
Et memento mei, obsecrans, ut Dominus noster
Jesus Christus conterat Satanam sub pedibus nostris
velociter.
</p>
        </div3>
      </div1>

<div1>
        <head> <emph>151</emph> EPISTOLA XXXI. AD EUSTOCHIUM. <hi>De Munusculis.</hi> </head>
<p divs_removed="true"> <hi>Quaedam munuscula sibi in natali S. Petri ab Eustochio
missa, mystica interpretatione trahit ad morum
institutionem.</hi> 

        </p>
        <div3 moved_from_p="true">
            <head>1.</head>
          <p>
 Parva specie, sed caritate sunt magna, munera
accepisse a Virgine, armillas, epistolam, et columbas.
Et quoniam mel in Dei sacrificiis non offertur,
nimia dulcedo arte mutata est, et quadam, ut ita
dicam, piperis austeritate condita. Apud Deum enim
nihil voluptuosum; nihil tantum suave placet; nisi
quod in se habet mordacis aliquid veritatis. Pascha
Christi cum amaritudinibus manducatur.</p>
        </div3>
<div3>
          <head>2.</head>
          <p>
 <hi>Festus dies B. Petri quomodo celebrandus.</hi> --Festus
est dies, et natalis beati Petri, festivius est solito
condiendus: ita tamen, ut Scripturarum cardinem
jocularis sermo non fugiat: nec a praescripto palaestrae
nostrae longius evagemur. Armillis in Ezechiele
 ornatur Jerusalem. Baruch epistolas accipit ab
Jeremia. In columbae specie Spiritus Sanctus allabitur <note>(Joan. 1)</note>.
Itaque ut te aliquid, et piperis mordeat, et
pristini libelli <note>( <hi>Epist. de Virgin. servanda</hi> )</note> etiam nunc
recorderis, cave ne operis ornamenta dimittas, quae
verae armillae sunt brachiorum; ne epistolam pectoris
tui scindas, quam a Baruch traditam novacula
Rex profanus incidit; ne ad similitudinem Ephraim
per Osee audias: <hi>Facta es insipiens, ut columba (Osee
7)</hi>. Nimium, respondebis, austere, et quod festo non
conveniat diei. Talibus ipsa muneribus provocasti:
dum dulcibus amara sociata sunt, et a nobis paria recipies,
laudem amaritudo comitabitur.</p>
        </div3>
<div3>
          <head>3.</head>
          <p>
 Verum ne videar dona minuisse: accepimus et
canistrum cerasis refertum, talibus et tam virginali
verecundia rubentibus, ut ea nunc a Lucullo delata
existimarim. Siquidem hoc genus pomi, Ponto,
et Armenia subjugatis, de Cerasunto primus Romam
pertulit <note>(Plin. lib. 15. cap. 25)</note>. Unde et de patria
arbor nomen accepit. Igitur quia in Scripturis
canistrum ficis plenum legimus, cerasa vero non invenimus, <emph>152</emph> 
 in eo quod allatum est, id quod
allatum non est, praedicamus; optamusque te de illis
pomis fieri, quae contra Templum Dei sunt, et de quibus
<pb n="0446"/>
Deus dicit: <hi>Quia bona, bona valde.</hi> Nihil quippe Salvator
medium amat. Et sicuti frigidum non refugiens,
calidis delectatur, ita tepidos in Apocalypsi evomere
se loquitur <note>(Apoc. 3)</note>. Unde nobis sollicitius providendum
est, ut solemnem diem, non tam ciborum abundantia,
quam spiritus exultatione celebremus. QUIA
VALDE ABSURDUM EST, nimia saturitate velle honorare
Martyrem, quem scias Deo placuisse jejuniis. Ita tibi
semper comedendum est, ut cibum et oratio sequatur,
et lectio. Quod si aliquibus displicet, Apostoli
verba cantato: <hi>Si adhuc hominibus placerem, Christi
ancilla non essem.</hi> 
</p>
        </div3>
      </div1>

<div1>
        <head>EPISTOLA XXXII. AD MARCELLAM.</head>
<p divs_removed="true"> <hi>Excusat se, quod paucis scripserit, nimirum conferendis
cum Aquilae translatione Hebraeis voluminibus occupatus.
Brevitatem vero hujus Epistolae compensat
duabus superioribus Epistolis Paulae et Eustochio
directis, quas Marcellae legendas mittit.</hi> 

        </p>
        <div3 moved_from_p="true">
            <head>1.</head>
          <p>
 Ut tam parvam Epistolam scriberem, causae duplicis
fuit; quod, et tabellarius festinabat, et ego alio
opere detentus, hoc quasi <foreign xml:lang="greek">παρέργῳ</foreign> me occupare nolui.
Quaeris quidnam illud sit tam grande, tam necessarium,
quo epistolicae confabulationis munus exclusum
sit. Jam pridem cum voluminibus Hebraeorum Editionem
Aquilae confero, ne quid forsitan propter odium
Christi Synagoga mutaverit: et ut amicae menti fatear,
quae ad nostram fidem pertineant roborandam,
plura reperio. Nunc a Prophetis, Salomone, Psalterio,
Regnorumque libris examussim recensitis, Exodum
teneo, quem illi ELLE SMOTH vocant, ad Leviticum
transiturus. Vides igitur quod nullum officium
huic operi praeponendum sit. Attamen ne Currentius
noster forte frustra cucurrerit, duas Epistolas,
quas ad sororem <emph>153</emph> tuam Paulam ejusque pignus
Eustochium miseram, huic sermunculo annexui: ut
dum illas legeris, et in his aliquid doctrinae pariter ac
leporis inveneris, putes tibi quoque scripta esse, quae
illis scripta sunt.</p>
        </div3>
<div3>
          <head>2.</head>
          <p>
 Albinam communem matrem valere cupio: de
corpore loquor, ut spiritu valeat, non ignorans: eamque
per te salutari obsecro, et duplici pietatis officio
focillari, quod in una atque eadem Christiana simul
diligatur, et mater.
</p>
        </div3>
      </div1>

<div1>
        <head>EPISTOLA XXXIII. AD PAULAM PARS QUAEDAM.</head>
<p divs_removed="true"> <hi>Indicem operum Origenis contra Varronis Opera conferens,
ostendit, Ecclesiam Christi habuisse Scriptorem,
qui omnes Graecos Latinosque superasset etiam
librorum editorum multitudine.</hi> 

        </p>
        <div3 moved_from_p="true">
            <head>1.</head>
          <p>
 <hi>Varro et Chalcenterus copiosissimi Scriptores.</hi> --Marcum
Terentium Varronem miratur Antiquitas,
<pb n="0447"/>
quod apud Latinos tam innumerabiles libros scripserit.
Graeci Chalcenterum miris efferunt laudibus,
quod tantos libros composuerit, quantos quivis
nostrum alienos sua manu describere non possit. Et
quia nunc otiosum est apud Latinos, Graecorum voluminum
indicem texere, de eo qui latine scripsit,
aliqua commemorabo; ut intelligamus nos Epimenidis
dormire somnum, et studium quod illi posuerunt
in eruditione saecularium scripturarum, nos in congregandis
opibus ponere.</p>
        </div3>
<div3>
          <head>2.</head>
          <p>
 Scripsit itaque Varro quadraginta quinque libros
Antiquitatum: quatuor de vita populi Romani . . . . .</p>
        </div3>
<div3>
          <head>3.</head>
          <p>
 <hi>Origenes.</hi> --Quorsum Varronis, et Chalcenteri
mentio facta sit quaeritis? Videlicet, ut ad Adamantium,
nostrumque Chalcenterum veniamus: qui tanto
studio in sanctarum Scripturarum labore sudavit, ut
juste Adamantii nomen acceperit. Vultis nosse quanta
ingenii sui reliquerit monimenta? sequens titulus
ostendit.
<list>
<item> <emph>154</emph> Scripsit in Genesim libros tredecim.</item>
<item>Mysticarum Homiliarum libros duos.</item>
<item>In Exodum Excerpta.</item>
<item>In Leviticum Excerpta . . . . . .</item>
<item>Item Monobiblia.</item>
<item> <foreign xml:lang="greek">Περὶ Αρκῶν</foreign> libros quatuor.</item>
<item>De Resurrectione libros duos.</item>
<item>Et alios de Resurrectione dialogos duos . . . .</item>
          </list>
</p>
        </div3>
<div3>
          <head>4.</head>
          <p>
 Videtisne, et Graecos pariter, et Latinos unius
labore superatos? Quis enim unquam tanta legere
potuit, quanta ipse conscripsit? Porro <note>(al. <hi>Pro</hi> )</note> hoc
sudore quid accepit pretii? Damnatur a Demetrio
Episcopo, exceptis Palestinae, et Arabiae, et Phoenicis
atque Achaiae Sacerdotibus. In damnationem ejus
consentit urbs Romana: ipsa contra hunc cogit senatum,
non propter dogmatum novitatem, non propter
haeresim, ut nunc adversus eum rabidi canes simulant:
sed quia gloriam eloquentiae ejus, et scientiae
ferre non poterant, et illo dicente, omnes muti putabantur.</p>
        </div3>
<div3>
          <head>5.</head>
          <p>
 Haec quare scripserim, et ad pauperis lucernae
igniculum, cito sermone, sed non cauto dictaverim,
<pb n="0448"/>
potestis intelligere, si Epicuros et Aristipos cogitetis.
</p>
        </div3>
      </div1>

<div1>
        <head>EPISTOLA XXXIV. AD MARCELLAM, <hi>De aliquot locis Psalmi</hi> CXXVI.</head>
<p divs_removed="true"> <hi>Quid sit</hi> panis doloris, <hi>quidque</hi> filii excussorum <hi>in
Psalmo 126. eleganter exponit, excusans interea sanctum
Hilarium, quod deceptus ab Heliodoro Presbytero,
non bene intellexerit</hi> excussorum <hi>verbum.</hi> 

        </p>
        <div3 moved_from_p="true">
            <head>1.</head>
          <p>
 Beatus Pamphilus Martyr, cujus vitam Eusebius
Caesariensis Episcopus, <emph>155</emph> tribus ferme voluminibus
explicavit, cum Demetrium Phalereum, et
Pisistratum in sacrae Bibliothecae studio vellet aequare,
imaginesque ingeniorum, quae vera sunt, et aeterna
monumenta, toto orbe perquireret, tunc vel maxime
Origenis libros impensius prosecutus, Caesariensi
Ecclesiae dedicavit: quam ex parte corruptam, Acacius
dehinc, et Euzoius ejusdem Ecclesiae sacerdotes
in membranis instaurare conati sunt. Hic cum
multa repererit, et inventorum nobis indicem dereliquerit,
centesimi vigesimi sexti Psalmi Commentarium,
et PHE litterae Tractatum, ex eo quod non
inscripsit, confessus est non repertum. Non quod
talis tantusque vir (Adamantium dicimus) aliquid
praeterierit, sed quod negligentia posterorum ad nostram
usque memoriam non durarit. Hoc ideo dixi,
ut quia de eodem Psalmo mihi proposuisti, quid
esset <hi>panis doloris,</hi> in eo quod dicitur:  « Vanum
vobis est ante lucem surgere, surgite postquam sederitis,
qui manducatis panem doloris, »  ostenderem
me de Origenis Commentariis quid senserit, non
habere.</p>
        </div3>
<div3>
          <head>2.</head>
          <p>
 Unde ad Hebraeum recurrens, inveni pro <hi>pane
doloris</hi> scriptum, LEEM AASABIM, quod Aquila interpretatus
est, <foreign xml:lang="greek">ἀρτον</foreign> <foreign xml:lang="greek">των διαπονημάτων,</foreign> id est, <hi>panem
elaborationum.</hi> Symmachus <foreign xml:lang="greek">ἄρτον κακοπαθούμενον,</foreign> quod
exponitur, <hi>panem aerumnosum.</hi> Quinta Editio, et
Theodotion, qui in caeteris cum Septuaginta Translatoribus
facit, <hi>panem idolorum.</hi> Sexta <foreign xml:lang="greek">πλάνης,</foreign> id est, <hi>erroris.</hi> 
 Nec mirandum est de Aquila, si <foreign xml:lang="greek">διαπονήματα</foreign>
pro <hi>idolis</hi> ponat, cum opera manuum hominis sint,
et prophetice populus arguatur ad templum diluculo
frustra consurgere, et post quietem ad sanctuarium
festinare, cum idola, Dei honore venerentur: secundum
<pb n="0449"/>
quod Ezechiel scripsit in ipso templo, sacrificare
idolis sacerdotes. Ut autem plenius adducaris,
pro <hi>dolore</hi> in Hebraeo <hi>idola</hi> posita, hoc ipsum verbum,
hoc est, ASABIM, etiam in centesimo decimo tertio Psalmo
scriptum est, Septuaginta quoque <hi>idola</hi> transtulerunt. <emph>156</emph> 
 Nam et in eo loco ubi legimus, <hi>idola
gentium, argentum, et aurum, opera manuum hominum;</hi> 
in Hebraeo habetur, ASAREEM, quod Aquila interpretatur <hi>elaborationes eorum.</hi> 
 Unde cum ita veritas
se habeat, non frustra quidam doloris panem, aut
haereticorum intelligunt sacramenta, aut vitae istius
miserabilis, et aerumnosae interpretantur laborem:
apud quam in sudore faciei comedimus panem nostrum,
et inter spinas, et tribulos brevis vitae alimenta
nascuntur.</p>
        </div3>
<div3>
          <head>3.</head>
          <p>
 Illud quoque de eodem Psalmo interrogare
dignata es: <hi>Qui sint filii excussorum?</hi> Miror te in
Hilarii Commentariis non legisse, excussorum filios,
credentium populos interpretari, quod scilicet Apostolos
illo nomine putaverit appellatos, quibus in
Evangeliis sit praeceptum, in quamcumque civitatem
introierint, et non fuerint recepti, excutere pulverem
pedum suorum in testimonium non credentium <note>(Matth. 10; et Marc. 6)</note>.
Licet tu argute praecaveris,
non posse Apostolos sub nomine excussorum
intelligi, cum sit aliud excutientium, aliud excussorum:
quia excutientes sunt, qui excutiant, excussi
vero, qui ab aliis excutiantur. Et incongruum esse
excussos Apostolos accipi, qui magis excutientes
debuerint appellari. Quid igitur faciam? Tantum virum,
et temporibus suis disertissimum reprehendere
non audeo: qui et confessionis suae merito, et
vitae industria, et eloquentiae claritate, ubicumque
Romanum nomen est, praedicatur: nisi quod non
ejus culpae ascribendum est, qui Hebraei sermonis
ignarus fuit, Graecarum quoque litterarum quamdam
auram coeperat, sed Heliodori Presbyteri, quo ille
familiariter usus est, ea quae intelligere non poterat,
quomodo ab Origene essent dicta, quaerebat. Qui,
quia in hoc Psalmo Commentarium Origenis invenire
non potuit, opinionem magis insinuare suam,
quam inscitiam voluit confiteri. Quam ille sumptam
claro sermone disseruit, et alienum errorem disertius
 executus est. <emph>157</emph>
</p>
        </div3>
<div3>
          <head>4.</head>
          <p>
 Restat igitur, ut rursum ad fontem sermonis
recurramus Hebraei, et videamus, quomodo scriptum
sit. Ubi nos habemus, <hi>sicut filii excussorum:</hi> ibi legitur,
CHEN BNE ANNAURIM, quod Aquila interpretatus
est, <hi>sicut filii pubertatum.</hi> Symmachus, et Theodotion, <hi>sicut filii juventutis.</hi> 
 Sexta <foreign xml:lang="greek">ἡκόνεος νοῦ,</foreign> quod
nos dicere possumus, <hi>exacuti sensus.</hi> Ex quo manifestum
<pb n="0450"/>
est, adolescentiae populos intelligi Christianos,
secundum illud exemplum, quod Deus suos sanctos
in modum arcus et sagittarum dicatur extendere; ut
in Propheta Zacharia:  « quoniam extendi te mihi
Juda, ut arcum »  <note>(Zach. 9. 13)</note>. Et Salvator de semetipso:
 « Posui me sicut sagittam electam. Et in
pharetra sua abscondit me »  <note>(Isai. 49. 2)</note>. Denique
in sequenti versu, exceptis Septuaginta, qui aliter
transtulerunt, et in Hebraeo, et in cunctis Editionibus
ita reperi:  « Beatus vir, qui replevit pharetram
suam ex ipsis; ut quia metaphoram semel sumpserat
ex sagittis, et in pharetra quoque translatio servaretur. <hi>Excussos</hi> 
 autem et consuetudo sermonis humani <hi>vegetos</hi> 
 et <hi>robustos</hi> et <hi>expeditos</hi> vocat: et ipsi Septuaginta
Interpretes in Esdrae libro, pro juvenibus
transtulerunt, in quo ita scribitur:  « Et factum est
ex die illa, medii excussorum faciebant opus, et medii
eorum habebant hastas et scuta et arcus et thoraces
et principes post omnem domum Juda, aedificantium
in muro »  <note>(Neem. 4. 16)</note>. Ex quo animadvertimus,
et in praesenti loco pro adolescentibus
atque puberibus, <hi>excussos</hi> positos: non ut ille opinatus
est pro Apostolis, qui excussi a pedum excussione
dicantur. Legi et cujusdam librum, et elegantem
in eo sensum reperi, <hi>excussos</hi> Judaeos dici a
templo, et lege et gratia Domini, pro eo quod est <hi>reprobos:</hi> 
 et eorum esse filios Apostolos, qui ex
ipsorum semine procreentur, et in similitudinem
sagittarum manu Domini contineantur.</p>
        </div3>
<div3>
          <head>5.</head>
          <p>
 In sequenti quoque Psalmo Heliodorus magis
quam noster Hilarius erravit, qui de eo loco, in quo
scriptum est: <emph>158</emph>  « Labores fructuum tuorum manducabis, » 
varia opinatus, asseruit magis stare sententiam,
si scribatur: <hi>fructus laborum</hi> aliquem manducare,
et non <hi>labores fructuum:</hi> unde spiritualem
intelligentiam debere perquiri. Et ex hac occasione
longam ingrediens disputationem, tanta operositate,
quod volebat intelligi, usus est persuadendi, quanta
semper falsitas indiget, ut vera videatur: cum in
hoc loco non Septuaginta Interpretes, sed Latini de
 Graeci verbi ambiguitate decepti, <foreign xml:lang="greek">καρποὺς</foreign> <hi>fructus;</hi> 
magis quam <hi>manus</hi> interpretati sint; cum <foreign xml:lang="greek">καρποὶ,</foreign> <hi>manus</hi> 
 quoque dicantur: quod in Hebraeo ponitur
<pb n="0451"/>
CHAPHACH. Et Symmachus, Quintaque Editio transtulerunt, <hi>manuum tuarum,</hi> 
 ut ambiguitatem prioris
sermonis effugerent.</p>
        </div3>
<div3>
          <head>6.</head>
          <p>
 Cum haec furtivis, ut aiunt, operis ad lucubratiunculam
velox notarii manus me dictante signaret,
et plura dicere cogitarem, jam ferme quarta
noctis hora excesserat, et repente stimulis quibusdam
dolentis stomachi suscitatus, in orationem prorupi,
ut saltem reliquo horarum spatio, subrepente somno,
frustraretur infirmitas.
</p>
        </div3>
      </div1>

<div1>
        <head>EPISTOLA XXXV. DAMASI PAPAE AD HIERONYMUM.</head>
<p> <hi>Hieronymum, cujus scripta multa se cum aviditate
legere profitetur, enixe Damasus rogat, ut subjectis
V. quaestionibus ex Veteri Testamento respondeat.</hi> </p>
<p divs_removed="true">Dilectissimo filio HIERONYMO DAMASUS.

        </p>
        <div3 moved_from_p="true">
            <head>1.</head>
          <p>
 « Dormientem te, et longo jam tempore legentem
potius, quam scribentem, quaestiunculis ad te
missis excitare disposui: non quo et legere non
debeas: hoc enim veluti quotidiano cibo alitur et
pinguescit oratio: sed quod lectionis fructus sit iste,
si scribas. Itaque quoniam et heri tabellario ad me
remisso, nullas <emph>159</emph> te jam epistolas habere dixisti,
exceptis his, quas aliquando in eremo dictaveras,
quasque tota aviditate legi atque descripsi: et ultro
pollicitus es te furtivis noctium operis aliquas, si
vellem, posse dictare; libenter accipio ab offerente,
quod rogare volueram etiam si negasses. Neque
vero ullam puto digniorem disputationis nostrae confabulationem
fore, quam si de Scripturis sermocinemur
inter nos: id est, ut ego interrogem, tu respondeas.
Qua vita nihil puto in hac luce jucundius, quo
animae pabulo omnia mella superantur. »  <hi>Quam dulcia,</hi> 
inquit Propheta, <hi>gutturi meo eloquia tua, super
mel ori meo <note>(Ps. 118. 103)</note>
            </hi>. « Nam cum idcirco, ut
ait praecipuus orator, homines a bestiis differamus,
quod loqui possumus: qua laude dignus est, qui in
ea re caeteros superat, in qua homines bestias antecellunt? » </p>
        </div3>
<div3>
          <head>2.</head>
          <p>
 « Accingere igitur, et mihi quae subjecta sunt
dissere, servans utrobique moderamen, ut nec
proposita solutionem desiderent, nec epistola brevitatem.
Fateor quippe tibi, eos quos mihi jampridem
 Lactantii dederas libros, ideo non libenter lego,
quia et plurimae epistolae ejus <note>(al. <hi>hujus</hi> )</note> usque ad
<pb n="0452"/>
mille spatia versuum tenduntur, et raro de nostro
dogmate disputant: quo fit, ut et legenti fastidium
generet longitudo: et si qua brevia sunt, scholasticis
magis sint apta, quam nobis, de metris et regionum
situ et philosophis disputantia.
</p>
        </div3>
<div3>
          <head>1.</head>
          <p>
 « Quid sibi vult quod in Genesi scriptum est: <hi>Omnis qui occiderit Cain, septem vindictas exsolvet?</hi> 
 » <note>(Gen. 4. 15.)</note> </p>
        </div3>
<div3>
          <head>2.</head>
          <p>
 « Si omnia Deus fecit bona valde, quare
Noe de mundis et immundis animalibus praecepit,
cum immundum nihil bonum esse possit? Et in
novo Testamento post visionem, quae Petro fuerat
ostensa dicenti: <hi>Absit, Domine, a me, quoniam commune,
et immundum nunquam introivit in os meum,</hi> 
vox de coelo responderit: <hi>Quod Deus mundavit, tu
commune ne dixeris?</hi> »  <note>(Act. 10. 14 et 15.)</note> </p>
        </div3>
<div3>
          <head>3.</head>
          <p>
 « Cur Deus loquitur ad Abraham, quod quarta
progenie filii Israel essent de Aegypto <emph>160</emph> 
reversuri, et postea Moyses scribit » : <hi>Quinta autem
progenie exierunt filii Israel de terra Aegypti <note>(Exod.
13. 18. juxta LXX)</note>
          </hi>: »  quod utique nisi exponatur,
videtur esse contrarium. » </p>
        </div3>
<div3>
          <head>4.</head>
          <p>
 « Cur Abraham fidei suae signum in circumcisione
suscepit? » </p>
        </div3>
<div3>
          <head>5.</head>
          <p>
 « Cur Isaac vir justus, et Deo carus, non illi cui
voluit, sed cui noluit deceptus errore, benedixit? » 
</p>
        </div3>
      </div1>

<div1>
        <head>EPISTOLA XXXVI. Seu rescriptum HIERONYMI AD DAMASUM</head>
<p> <hi>Praemissa excusatione morarum, ac praetermissis tantum
duabus Quaestiunculis, secunda et quarta a Tertulliano,
Novatiano, ac Origene disputatis, reliquis
tribus copiose respondet.</hi> </p>
<p divs_removed="true">Beatissimo Papae Damaso HIERONYMUS.

        </p>
        <div3 moved_from_p="true">
            <head>1.</head>
          <p>
 Postquam epistolam tuae Sanctitatis accepi, confestim
accito notario, ut exciperet imperavi: quo
ad officium praeparato, quod eram voce prompturus,
ante mihi cogitatione pingebam. Interim jam et ego
linguam, et ille articulum movebamus, cum subito
Hebraeus intervenit, deferens non pauca volumina,
quae de Synagoga quasi lecturus acceperat. Et
illico habes, inquit, quod postulaveras: meque dubium,
et quid facerem nescientem, ita festinus exterruit,
ut omnibus praetermissis ad scribendum transvolarem:
quod quidem usque ad praesens facio.
Verum quia heri diacono ad me misso, ut tu putas
Epistolam, ut ego sentio, Commentarium te expectare
dixisti, brevem responsionem ad ea desiderans,
<pb n="0453"/>
quae singula magnorum voluminum prolixitate
indigent, <foreign xml:lang="greek">ταῦτὰ σοι ἐσχεδίασα,</foreign> duabus tantum Quaestiunculis
praetermissis: non quo non potuerim ad
illas aliquid respondere, sed quod ab eloquentissimis
viris, Tertulliano nostro scilicet, et Novatiano,
latino sermone sint editae; et si nova voluerimus
afferre, sit latius disputandum. <emph>161</emph> Certe exspecto
quid placeat: utrumne epistolari brevitate sententias
tibi velis digeri aut singulorum libros confici. Nam
et Origenes in quarto Pauli ad Romanos <foreign xml:lang="greek">ἐξηγήσεων</foreign>
tomo de circumcisione magnifice disputavit: et de
mundis atque immundis animalibus in Levitico plura
disseruit: ut si ipse invenire nihil possem, de ejus
tamen fontibus mutuarer. Et ut verius loquar, Didymi
de Spiritu sancto librum in manibus habeo, quem
translatum tibi cupio dedicare: ne me existimes tantummodo
dormitare, qui lectionem sine stilo somnum
putas. Antelatis itaque problematibus, quae epistolae
tuae subjeceras, quid mihi videretur annexui, veniam
postulans, et festinationis pariter et morarum: festinationis,
quia ad unam lucubratiunculam dictare
voluerim multorum opus dierum; tarditatis, quia alio
opere detentus, non statim ad interrogata rescripsi.</p>
        </div3>
<div3>
          <head>2.</head>
          <p>
 <hi>Quid sibi vult quod in Genesi scriptum est:</hi> Omnis
qui occiderit Cain, septem vindictas exsolvet?
</p>
          <p>Antequam de Quaestione dicamus, rectum videtur
ut editiones interpretum singulorum cum ipso Hebraico
 conferentes sermone, digeramus, quo facilius
Scripturae sensus possit intelligi. VAIOMER LO
ADONAI LOCHEN CHOL OREC CAIN SOBATHAIM JOCCAMO.
Aquila. « Et dixit ei Dominus: Propterea omnis qui
occiderit Cain, septempliciter ulcisceretur. »  Symmachus:
 « Et dixit ei Dominus: Non sic, sed omnis
qui occiderit Cain, hebdomas, sive septimus vindicabitur. » 
Septuaginta et Theodotio: Et dixit ei
Dominus:  « Non sic, sed omnis qui occiderit Cain,
septem vindictas exsolvet. »  Postquam Cain occiderat
fratrem, interrogatus a Domino:  « Ubi est Abel
frater tuus? »  contumeliose respondit,  « Nescio:
<pb n="0454"/>
nunquid custos fratris mei sum? »  Quamobrem maledictione
damnatus, ut gemens et <emph>162</emph> tremens
viveret super terram, noluit veniam deprecari: sed
peccatis peccata congeminans, tantum putavit nefas,
cui a Domino non posset ignosci. Denique respondit
Domino:  « Major mea causa est, quam ut dimittar, » 
id est, plus peccavi, quam ut merear absolvi. « Ecce
ejicis me hodie a facie terrae, et a facie tua abscondar,
et ero gemens et tremens super terram: et erit, omnis
qui invenerit me, occidet me. »  Ejicior, inquit,
a conspectu tuo, et conscientia sceleris, lucem
ipsam ferre non sustinens, abscondar ut latitem.
 « Eritque, omnis qui invenerit me, occidet me: » 
dum ex tremore corporis et furiatae mentis agitatu,
eum esse intelligit, qui mereatur interfici. Verum
Deus nolens eum compendio mortis finire cruciatus,
nec tradens poenae, qua se ipse damnaverat, ait.
 « Non sic, »  id est, non ut aestimas, morieris, et
mortem pro remedio accipies: verum vives usque ad
septimam generationem, et conscientiae tuae igne torqueberis,
ita ut quicumque te occiderit, secundum
duplicem intelligentiam, aut in septima generatione,
aut septimo te liberet cruciatu. Non quod ipse qui
occiderit Cain, septem ultionibus subjiciendus sit:
sed quod septem vindictas, quae in Cain tanto tempore
cucurrerunt, solvat interfector, occidens eum
qui vitae fuerat derelictus ad poenam.</p>
        </div3>
<div3>
          <head>3.</head>
          <p>
 Ut autem quod dicimus manifestius fiat, quotidianae
consuetudinis ponamus exemplum. Loquatur
inter verbera servus ad dominum: quia incendi domum
tuam, et universam substantiam tuam dissipavi,
interfice me. Dominusque respondeat: Non ut vis,
morieris, et finies morte supplicia; verum longo
tempore custodieris ad vitam, et tam infeliciter in
hac luce versaberis, ut quicumque te occiderit, beneficium
praestet occiso: dum te de tam multis liberet
cruciatibus. Et secundum Septuaginta quidem
editionem hic nobis sensus videtur. <emph>163</emph>
</p>
        </div3>
<div3>
          <head>4.</head>
          <p>
 De eo autem quod Aquila posuit, <hi>septempliciter:</hi> 
et Symmachus, <hi>hebdomas</hi> sive <hi>septimus ulciscetur,</hi> 
majorum nostrorum ista sententia est, quod
putant in septima generatione a Lamech interfectum
Cain. Adam quippe genuit Cain, Cain genuit Enoch,
Enoch genuit Irad, Irad genuit Maviael, Maviael genuit
<pb n="0455"/>
Mathusala, Mathusala genuit Lamech, qui septimus
ab Adam, non sponte (ut in quodam hebraeo
volumine scribitur) interfecit Cain: ut ipse postea
confitetur,  « quia virum occidi in vulnere meo, et
juvenem in livore meo: quoniam septies vindicabitur
de Cain: de Lamech autem septuagies septies »  <note>(Gen.
4. 23. 24)</note>. Hoc quidem de Cain, quod in septima
generatione a Lamech interfectus sit, et juxta
aliam editionem, poenam sui sceleris dederit: quod
tot generationibus gemens et tremens viveret super
terram, nihil obscuri arbitror remansisse.</p>
        </div3>
<div3>
          <head>5.</head>
          <p>
 <hi>Vindictae 77. in Lamech exsolvendae.</hi> --Nunc
illud quod non interrogaveras, dum aliud agimus,
irrepsit. Quae sint septuaginta septem vindictae, quae
in Lamech exsolvendae sint. Aiunt, ab Adam usque
ad Christum generationes septuaginta septem. Lege
Lucam Evangelistam, et invenies ita esse, ut dicimus.
Sicut ergo septima generatione Cain peccatum est
dissolutum, non enim vindicabit Deus bis in idipsum,
et qui semel recepit mala in vita sua, non eosdem
cruciatus patietur in morte, quos est passus in vita:
ita et Lamech peccatum, id est, totius mundi atque
sanguinis, qui effusus est, Christi solveretur adventu:
qui tulit mundi peccata, qui lavit amictum
suum sanguine uvae, et torcular calcavit solus: qui
de Edom ad coelum rubicundus ascendens <note>(Isai. 63.
1. 3)</note>, clamantibus angelis miraculum praebuit:  « Elevate
portas, principes, vestras, et introibit rex gloriae » <note>(Psal. 23. 7)</note>,
et caetera. Referebat mihi quidam
Hebraeus in apocryphorum libris septuaginta septem
animas ex Lamech <emph>164</emph> progenie reperiri, quae
diluvio deletae sint: et in hoc numero de Lamech
factam esse vindictam, quod genus ipsius usque ad
cataclysmum perseveraverit.</p>
        </div3>
<div3>
          <head>6.</head>
          <p>
 <hi>Cain septem peccata.</hi> --Alii de septem vindictis
Cain varia suspicantur. Primum ejus asserunt fuisse
peccatum, quod non recte diviserit. Secundum, quod
inviderit fratri suo. Tertium, quod dolose egerit, dicens:
 « Transeamus in campum »  <note>(Gen. 4. 8)</note>. Quartum,
quod interfecerit. Quintum, quod procaciter negaverit,
dicens:  « Nescio, nunquid custos fratris mei
sum »  <note>(v. 9)</note>? Sextum, quod se ipsum damnaverit,
dicens:  « Major culpa mea est, quam ut dimittar »  <note>(v.
13)</note>. Septimum, quia nec damnatus egerit poenitentiam,
secundum Ninivitas, et Ezechiam regem Juda:
qui imminentem mortem lacrymis sustulerunt ut
qui damnati fuerant, non perirent, sed agentes poenitentiam,
impetrarent misericordiam Dei. Nam tradunt
illum a clementissimo Deo, ideo usque ad septem
<pb n="0456"/>
generationes fuisse dilatum, ut saltem malis
ipsis, et longaevitate moeroris compulsus, poenitentiam
ageret, et mereretur absolvi.</p>
        </div3>
<div3>
          <head>7.</head>
          <p>
 Nonnulli septenarium numerum plenum et perfectum
interpretantur, de multis Scripturarum locis
testimonia contrahentes: et hunc esse sensum quem
supra perstrinximus, quod qui interfecerit Cain, ab
ingenti eum afflictione, et omnia supplicia transeunte
liberet poena.</p>
        </div3>
<div3>
          <head>8.</head>
          <p>
 Sunt autem qui et de Evangelio interrogationem
Petri replicent:  « Domine, quoties peccabit in me
frater meus, et dimittam ei: usque septies? Dicit ei
Jesus: Non dico tibi usque septies, sed usque septuagies
septies »  <note>(Matth. 18. 21. et 22)</note>. Et putant mortem
atque peccatum in septima progenie sabbatizasse,
quando Enoch raptus est,  « et non inveniebatur, quia
transtulit illum Deus »  <note>(Gen. 5. 24)</note>. De septuaginta
autem et septem, illam expositionem <emph>165</emph> sequuntur:
in adventu Christi, mortis atque peccati
aculeum esse confractum.</p>
        </div3>
<div3>
          <head>9.</head>
          <p>
 Ponam et aliam opinionem, ne quid videar praetergressus.
Quidam septimum annum remissionis, et
quinquagesimum Jubilaei, et quadringentesimum nonagesimum,
quod volunt intelligi septuagies septies, multis
modis interpretantur: asserentes ob hanc causam
quinquagesimi et quingentesimi numeri sacrati, in
Evangelio positum debitorem: et quinquagesimum Psalmum
poenitentiae: qui septem conficitur septimanis, et
in principium ogdoadis erumpit. Verum ne longius
sermo procedat, hucusque super hoc locutum esse sufficiat,
quia et ex his quae respersimus, ingentem tibi disputationis
silvam poteris ipse conficere: sciens Origenem,
duodecimum et tertiumdecimum in Genesim
librum de hac tantum Quaestione dictasse.</p>
        </div3>
<div3>
          <head>10.</head>
          <p>
 <hi>Cur Deus loquitur ad Abraham, quod quarta progenie,
filii Israel essent de Aegypto reversuri: et
postea Moyses scribit:</hi> Quinta autem progenie ascenderunt
filii Israel de terra Aegypti? <hi>Quod utique nisi
exponatur, videtur esse contrarium.</hi> 
</p>
          <p>Hoc vero problema cum legissem, coepi mecum
tacitus aestuare, et e vestigio Genesim, Exodumque
percurrens, reperi loca, in quibus scripta sunt, quae
videntur facere quaestionem. Ac primo aestimabam
spiritualibus spiritualia comparans, indissolubilia esse,
sicut et multa sunt alia. Nam et Mathusalam quatuordecim
annos post diluvium vixisse scribitur, nec
tamen ingressus est arcam cum Noe. Et cum ipse
Deus locutus sit ad Abraham:  « Sciendo scies,
quia peregrinum erit semen tuum in terra non sua, et
in servitutem redigent eos et affligent, et humiliabunt
<pb n="0457"/>
eos annis quadringentis <note>(Gen. 15. 13)</note>: »  postea
Moyses scribit in Exodo:  « Et factum est post quadringentos
et triginta annos, exivit omnis potentia
Domini de terra Aegypti »  <note>(Exod. 12. 41)</note>. Agar quoque
Ismaelem, quasi lactentem et tenerum portat in
humeris, cum decem et octo ferme, et amplius reperiatur
annorum: et ridiculum sit tam <emph>166</emph> 
grandem juvenem matris sedisse cervicibus. Roboam
vero filius Salomonis quadragesimo primo aetatis suae
anno regni sumpsit exordium, et regnavit in Jerusalem
annis sexdecim: cum utique pater ejus duodecimo
anno regnare incipiens, annis quadraginta regnaverit
et undecimo filium generare non quiverit.</p>
        </div3>
<div3>
          <head>11.</head>
          <p>
 Dum haec et multa hujusmodi mecum sollicitus
volverem, aperuit mihi ostium, qui habet clavem
David, et introduxit me in cubiculum suum, posuitque
in foramine petrae: ut post spiritum saevientem,
post terrae meae motum, post incendium ignorantiae
quo urebar, vox ad me aurae lenioris accederet, diceremque:
 « Inveni quem quaesivit anima mea: tenebo
eum et non dimittam »  <note>(Cant. 3. 4)</note>. ETENIM CUM
videatur Scriptura inter se esse contraria, utrumque
verum est, cum diversum sit. Egressi sunt quarta
generatione filii Israel de terra Aegypti: Replica genealogiam
Levi. Levi genuit Caath, Caath genuit Amram,
Amram genuit Aaron, Aaron genuit Eleazar, Eleazar
genuit Finees. Caath cum patre suo Levi ingressus
est Aegyptum. Rursum Eleazar cum patre suo Aaron
egressus est de Aegypto. A Caath usque ad Eleazar
computantur generationes quatuor: licet quidam
velint ab Amram incipere et ad Finees, ut nos in
Eleazarum fecimus, pervenire. Si vero volueris disparem
numerum ostendere, quomodo secundum
Exodum quinta generatione egressi sint filii Israel de
terra Aegypti, tribus tibi Judae et ordo numeretur.
Juda genuit Phares, Phares genuit Esrom, Esrom
genuit Aram, Aram genuit Aminadab, Aminadab genuit
Naason, Naason genuit Salmon. Phares cum patre
suo Juda ingressus est Aegyptum, Naason princeps
tribus Juda in deserto describitur: cujus filius Salmon
terram repromissionis intravit. Computa a Phares
usque ad Naason, invenies generationes quinque:
tametsi nonnulli (ut in tribu Levi ostendimus) in
Esrom initium faciant, et ad Salmon usque perveniant.</p>
        </div3>
<div3>
          <head>12.</head>
          <p>
 Puto problema dissolutum: quod si displicet,
ad compendium veniam, et dicam in hebraeo non esse
diversum. <emph>167</emph> Aquila namque qui non contentiosius,
ut quidam putant, sed studiosius verbum interpretatur
ad verbum, in eo loco ubi Septuaginta posuerunt:
 « Quinta autem generatione ascenderunt filii Israel de
terra Aegypti »  <note>(Exod. 13. 18)</note>, ita transulit: <foreign xml:lang="greek">Καὶ</foreign>
<pb n="0458"/> <foreign xml:lang="greek">ἐνοπλισάμενοι ἀνέβησαν οἱ υἱοὶ Ἰσραήλ ἀπὸ τῆς γῆς Αἰγύπτου,</foreign>
id est,  « Et armati ascenderunt filii Israel de terra
Aegypti. »  Licet pro eo quod nos <hi>armati</hi> diximus,
secundum graeci sermonis ambiguitatem, <hi>instructi,</hi> 
sive <hi>muniti,</hi> propter supellectilem, qua Aegyptios
spoliaverunt, possit intelligi.</p>
        </div3>
<div3>
          <head>13.</head>
          <p>
 Aestimanti curiositatem esse finitam, major
quaerendi ardor exoritur: et ad similitudinem Jeremiae
dissolvor undique et ferre non possum <note>(Jerem. 20)</note>:
quare Septuaginta, <hi>quintam generationem,</hi> et Aquila
transtulerit <hi>armatos.</hi> Volumen Hebraeum replico,
quod Paulus <foreign xml:lang="greek">φενόλην</foreign> juxta quosdam vocat, et ipsos
characteres sollicitus attendens, scriptum reperio.
VAMUSIM ALU BNE ISRAEL MEAREZ MESRAIM. In reliqua
parte interpretationes non discordant: omnis pugna
de verbo est AMUSIM, quod his litteris scribitur, HETH,
MEM, SIN, JOD, MEM, utrum nam <hi>quinque,</hi> an <hi>munitos</hi> 
sonet. Et quidem <hi>quinque</hi> hoc sermone dici,
negare non possumus: verum <hi>quinque</hi> plurali numero,
non <hi>quinta,</hi> ut illi interpretati sunt, singulari: sed
nec <hi>generatio</hi> invenitur adjuncta, quae lingua hebraea
DOR dicitur: ut si esset <hi>quinta generatio,</hi> sermone legeretur
illorum AMESA DOR. Nunc autem AMUSIM,
id est, <hi>quinque,</hi> imo <hi>quinta,</hi> tantum scriptum est,
ut sit quasi sensus:  « Quinta autem ascenderunt filii
Israel de terra Aegypti: »  quod quia minus videbatur
intelligi, adjuncta <hi>generatio</hi> est. Aquilam vero ut in
caeteris, et in hoc maxime loco proprie transtulisse
omnis Judaea conclamat: et Synagogarum consonant
universa subsellia, quod videlicet idem sermo, et
eisdem litteris scriptus, diversas apud eos et voces et
intelligentias habeat. Ex quibus exempli causa unum
ponimus, ut quod dicimus perspicuum <emph>168</emph> fiat:
pastores et amatores eisdem litteris scribuntur RES,
AIN, JOD, MEM: sed pastores ROIM, amatores leguntur
REIM. Unde evenit, ut ubi Jerusalem in Prophetis,
cum amatoribus suis fornicationis scelere arguitur, ibi
in nostris codicibus, pro amatoribus, pastorum nomen
sit immutatum.</p>
        </div3>
<div3>
          <head>14.</head>
          <p>
 Scio haec molesta esse lectori, sed de Hebraicis
litteris disputantem, non decet Aristotelis argumenta
conquirere, nec ex flumine Tulliano eloquentiae
ducendus est rivulus: nec aures Quintiliani flosculis
<pb n="0459"/>
et scholari declamatione mulcendae. Pedestris, et
quotidianae similis, et nullam lucubrationem redolens
oratio necessaria est, quae rem explicet, sensum
edisserat, obscura manifestet, non quae verborum
compositione frondescat. Sint alii diserti, laudentur,
ut volunt, et inflatis buccis, spumantia verba trutinent:
mihi sufficit sic loqui, ut intelligar, ut de
Scripturis disputans, Scripturarum imiter simplicitatem.</p>
        </div3>
<div3>
          <head>15.</head>
          <p>
 <hi>Cur Isaac vir justus et Deo carus non illi cui voluit,
sed cui noluit, deceptus errore benedixit? <note>(Genes. 17.)</note>
          </hi> 
</p>
          <p>Differo paulisper typos, et ea quae a majoribus nostris
super hoc loco sunt interpretata, praetereo, non
quod opinioni eorum non acquiescam, sed quod tu
hoc tantum quaeras, quare vir justus aliquid ignoraverit,
et contra suam fecerit voluntatem. Ad quod
districta responsio est: NULLUM HOMINEM, excepto eo
qui ob nostram salutem carnem est dignatus induere,
plenam habuisse scientiam, et certissimam veritatem.
Denique Paulus ex parte cognoscit, et ex parte prophetat <note>(1 Cor. 13. 9)</note>,
et nunc per speculum videt in
aenigmate, et secundum quod oportet orare, nescire
nos dicit <note>(Rom. 8. 26)</note>: Quia cum venerit quod
perfectum est, tunc quod ex parte est destruetur <note>(1.
Cor. 13. 10)</note>. Samuel Propheta connum eratus Moysi
in Psalterio, ad ungendum regem missus, cum <emph>169</emph> 
 maximum filiorum Jesse vidisset Eliab, ait:
 « Ecce coram Domino Christus ejus »  <note>(1. Reg. 16. 6)</note>?
Et dixit Dominus ad Samuel:  « Noli respicere faciem
ejus, neque staturam, quoniam reprobavi eum: quia
non quomodo videt Deus, videt homo. Homo videt in
facie, Deus autem inspicit cor »  <note>(Ibid. v. 7)</note>. Et per
singulos semper ignorans, usque ad David nescisse
describitur. Elisaeus quoque qui duplici glorificatus
est Spiritu, cujus ossa vitam exanimi cadaveri reddiderunt <note>(4. Reg. 1 et 13)</note>:
cum Sunamitis ad eum
venisset in montem, et ad pedes ejus flebiliter corruisset,
Giezi prohibente ne faceret, ait:  « Dimitte
eam, quia anima ejus in amaritudine est, et Dominus
abscondit a me, et non nuntiavit mihi »  <note>(4. Reg. 4.
27)</note>. Plura sunt quam ut exemplis debeamus docere,
sanctos viros et Deo caros, ea tantummodo
scisse, quae eis a Domino revelata sunt: ignorasse
vero, quae eis revelata non fuerint: et ad singulas visiones
Zachariam atque Danielem interrogare angelum,
et suppliciter deprecari, ut exponat sibi quae sint
illa quae videant. Unde non mirum est, et Isaac in
suam maxime utilitatem nescisse quid faceret, cum
magis eo tempore erraret, quo filium sanguinariae deditum
voluptati, et eum, qui postea fratrem posset
occidere, praetermisso illo qui innocenter habitabat
domi, vellet efferre, et suam magis quam Dei facere
<pb n="0460"/>
voluntatem. Ego puto divinae dispensationis fuisse,
ut oculis caecaretur, et cum ipse diceret:  « Vox
quidem, vox Jacob est: manus autem, manus Esau » <note>(Gen. 27. 22)</note>:
tamen non intelligeret minorem esse
filium, qui ad benedictionem fratris praereptor astiterat.</p>
        </div3>
<div3>
          <head>16.</head>
          <p>
 <hi>Hippolyti martyris mystica interpretatio.</hi> Quoniam
autem polliciti sumus, et de eo quid significaret
in figura, adjungere, Hippolyti martyris verba ponamus,
a quo et Victorinus noster non plurimum discrepat:
non quod omnia plenius executus sit, sed
quod possit occasionem praebere lectori ad intelligengentiam
latiorem. « Isaac portat imaginem Dei
Patris, Rebecca Spiritus sancti, Esau populi prioris,
et diaboli. Jacob Ecclesiae sive Christi. Senuisse Isaac,
consummationem orbis ostendit: oculis caligasse, fidem
periisse de mundo, et religionis lumen ante eum
neglectum <emph>170</emph> esse significat. Quod filius major
vocatur, acceptio legis est Judaeorum. Quod escas ejus
atque capturam diligit pater, homines sunt ab errore
salvati, quos per doctrinam justus quisque venatur.
Sermo Dei benedictionis est repromissio, et spes regni
futuri, in quo cum Christo sancti sunt regnaturi,
et verum sabbatum celebraturi. Rebecca plena Spiritu
sancto, sciens quid audiisset antequam pareret <hi>quia
major serviet minori</hi> »  <note>(Gen. 25, 23)</note>; magis autem forma
Spiritus sancti, quae futura noverat in Christo,
in Jacob ante meditatur: loquitur ad filium minorem: <hi>Vade ad gregem, et accipe mihi inde duos
hoedos</hi> 
 »  <note>(Gen. 27. 9)</note>;  « praefigurans carneum Salvatoris
adventum, in quo eos vel maxime liberaret,
qui peccatis tenebantur obnoxii: siquidem in omnibus
Scripturis haedi pro peccatoribus accipiuntur.
Quod autem duos jubetur afferre, duorum populorum
significatur assumptio: quod teneros, et bonos, dociles,
et innocentes animae. Stola vel vestimentum
Esau, fides et Scripturae sunt Hebraeorum, quibus
gentilium indutus est populus. Pelles quae ejus brachiis
circumdatae sunt, peccata utriusque sunt plebis,
quae Christus in extensione manuum cruci secum
pariter affixit. Quod Isaac quaerit ab Jacob, cur tam
cito venerit, admiratur celerem credentium fidem.
Quod cibi delectabiles offeruntur, hostia placens Deo,
salus est peccatorum. Post esum sequitur benedictio,
et ejus odore perfruitur: virtutem resurrectionis, et
regni aperta voce pronuntians: quomodo etiam adorent
eum fratres sui et serviant ei, credentes ex
Israel. Quia igitur iniquitas est inimica justitiae, Esau
in discordiam concitatur, et necem fraudulentus excogitat,
dicens in corde suo: <hi>Appropinquent dies passionis
<pb n="0461"/>
patris mei, et occidam Jacob fratrem meum</hi> »  <note>(Gen.
27, 41)</note>. « Diabolus fratricidas Judaeos in Cain ante praemeditans,
in Esau manifestissime confitetur: tempus
quoque interfectionis ostendens: <hi>Appropinquent,</hi> inquit, <hi>dies passionis patris, ut interficiam fratrem meum.</hi> 
Quapropter Rebecca, <emph>171</emph> id est patientia, nuntiavit
viro fratris insidias, qui vocato Jacob, praecepit
ei ut in Mesopotamiam pergeret, et inde acciperet uxorem
de genere Laban Syri fratris matris suae. Quomodo
itaque fratris dolos fugiens, Mesopotamiam tendit
Jacob <note>(Gen. 28)</note>, ita et Christus Judaeórum incredulitate
compulsus, proficiscitur in Galilaeam: inde
sibi ex gentibus sponsam sumpturus Ecclesiam. » 
Haec supra dictus vir.</p>
        </div3>
<div3>
          <head>17.</head>
          <p>
 Nos autem dicimus non venisse Dominum, nisi
ad oves perditas domus Israel, nec voluisse panem
filiorum accipere et dare eum canibus, et benedictionem
primam Judaeorum populo detulisse, quibus sunt
credita eloquia Dei <note>(Rom. 3, 2)</note>, et repromissio et
legislatio, et confectio Testamenti <note>(Rom. 9. 4)</note>;
verum quia illi credere noluerunt, ad Jacob minorem
populum benedictionem esse translatam. Neque tamen
majorem filium penitus fuisse despectum, quia cum
intraverit plenitudo gentium, tunc omnis Israel salvus
erit <note>(Rom. 11. 25 et 26)</note>.
</p>
        </div3>
      </div1>

<div1>
        <head>EPISTOLA XXXVII. AD MARCELLAM. <hi>De Commentariis Rheticii in Canticum Canticorum.</hi> </head>
<p divs_removed="true"> <hi>Heduorum Episcopum S. Rheticium coarguit, quod
in Commentariis super Cantico Canticorum, Tharsis
pro Tarso Ciliciae, et aurum Ophaz pro Petro Apostolorum
pincipe inepte nimis acceperit.</hi> 

        </p>
        <div3 moved_from_p="true">
            <head>1.</head>
          <p>
 Nuper cum Rheticii Augustodunensis episcopi,
qui quondam a Constantino Imperatore sub
Silvestro Episcopo, ob causam Montensium missus
est Romam, Commentarios in Canticum Canticorum
perlegissem, quod <emph>172</emph> Hebraei vocant SIR ASSIRIM,
vehementer miratus sum, virum eloquentem praeter
ineptias sensuum caeterorum Tharsis urbem, putasse
Tarsum, in qua Paulus apostolus natus sit, et aurum
<pb n="0462"/>
Ophaz Petrum significare, quia Cephas in Evangelio
idem Petrus sit appellatus. Habuerat utique et in
Ezechiele idipsum verbum, ubi de quatuor animalibus
scribitur:  « Et species rotarum sicut species Tharsis » <note>(Ezech. 10. 9)</note>,
et in Daniele de Domino:  « Et corpus
ejusdem ut Tharsis »  <note>(Dan. 10. 6)</note>. Quod Aquila <hi>chrysolitum,</hi> 
 Symmachus <hi>hiacyntum</hi> interpretantur.
Et in psalmo:  « In spiritu violento conteres naves
Tharsis »  <note>(Psal. 47. 8)</note>. Et inter lapides qui in ornatu
sacerdotis, tribuum nominibus sculpti sunt, ejusdem
lapidis nomen inseritur, et omnis fere Scriptura hoc
vocabalo referta est. De Ophaz vero quid dicam,
cum supra dictus Daniel propheta in tertio anno
Cyri regis Persarum, post tres hebdomadas jejunii
atque tristitiae dicat:  « Extuli oculos meos, et vidi,
et ecce vir unus vestitus baddim, et renes ejus cincti
auro Ophaz »  <note>(Dan. 10, 5)</note>. Plura quippe apud
Hebraeos auri sunt genera. Unde ob distinctionem,
nunc OPHAZ positum est, ne quis ZAAB putaret, quod in
Genesi cum lapide carbunculo praedicatur <note>(Gen.
2. 12)</note>.</p>
        </div3>
<div3>
          <head>2.</head>
          <p>
 Quaeris si Tharsis lapis chrysolithus sit, aut hiacynthus,
ut diversi interpretes volunt, ad cujus coloris
similitudinem Dei species scribatur, quare Jonas
propheta Tharsis ire velle dicatur <note>(Jonae 1)</note>, et Salomon
et Josaphat in regnorum libris naves habuerint,
quae de Tharsis solitae sint exercere commercia <note>(2 Reg. 10)</note>.
Ad quod facilis est responsio <foreign xml:lang="greek">ὀμώνυμον</foreign>
esse vocabulum, quod et Indiae regio ita appelletur, et
ipsum mare, quia caeruleum sit, et saepe solis radiis
percussum, colorem supra dictorum lapidum trahat,
et a colore nomen acceperit. Licet Josephus <emph>173</emph> 
TAU littera commutata, Graecos putet Tarsum appellasse
pro Tharsis.</p>
        </div3>
<div3>
          <head>3.</head>
          <p>
 Innumerabilia sunt, quae in illius mihi commentariis
sordere visa sunt. Est quidem sermo compositus,
et Gallicano cothurno fluens: sed quid ad
interpretem, cujus professio est, non quo ipse disertus
appareat, sed quo eum, qui lecturus est, sic faciat
intelligere, quomodo ipse intellexit qui scripsit.
<pb n="0463"/>
Rogo, non habuerat decem Origenis volumina? non
Interpretes caeteros? non certe aliquos necessarios
Hebraeorum, ut aut interrogaret, aut legeret, quid
sibi vellent quae ignorabat? Sed tam male videtur
existimasse de posteris, ut nemo posset de ejus
erroribus judicare.</p>
        </div3>
<div3>
          <head>4.</head>
          <p>
 Frustra ergo a me ejusdem viri commentarios
postulas, cum mihi in illis displiceant multo plura,
quam placeant. Quod si opposueris, cur caeteris dederim,
audies, non omnes iisdem vesci debere cibis.
Jesus in deserto plures hordeaceis panibus pascit,
frumentaceis pauciores. Corinthii in quibus audiebatur
fornicatio qualis nec inter gentes, lacte pascuntur,
quia necdum poterant solidum cibum capere.
Ephesii autem in quibus nullum crimen arguitur, ab
ipso Domino coelesti vescuntur pane, et sacramentum,
quod a seculis absconditum fuerat, agnoscunt.
Neque vero eorum qui a me exemplaria acceperunt,
vel auctoritate vel aetate ducaris, quum et Daniel
puer senes judicet, et Amos pastor caprarum, in
sacerdotum principes invehatur.
</p>
        </div3>
      </div1>

<div1>
        <head>EPISTOLA XXXVIII. AD MARCELLAM, <hi>De Aegrotatione Blaesillae.</hi> </head>
<p divs_removed="true"> <hi>Blaesillam Paulae filiam, quae mortuo marito, admonita
valida febri, totam sese converterat ad Christum, et
Monacham profiteri coeperat, de proposito laudat,
ejusque obtrectatoribus respondet.</hi> 

        </p>
        <div3 moved_from_p="true">
            <head>1.</head>
          <p>
 Abraham tentatur in filio, et fidelior invenitur.
Joseph in Aegyptum <emph>174</emph> venditur, ut patrem pascat,
et fratres. Ezechias vicina morte terretur, ut fusus
in lacrymas, quindecim annorum spatium ei proteletur
ad vitam. Petrus Apostolus Domini passione concutitur,
ut amare flens audiat: <hi>Pasce oves meas <note>(Joan.
21. 17)</note>
            </hi>. Paulus lupus rapax, et Benjamin adolescentior,
in extasi <note>(Gen. 49, Ps. 67. 28)</note> caecatur
ut videat, et repentino tenebrarum horrore circumdatus,
Dominum vocat, quem dudum ut hominem
persequebatur.</p>
        </div3>
<div3>
          <head>2.</head>
          <p>
 Ita et nunc, mi Marcella, Blaesillam nostram
vidimus ardore febrium per triginta ferme dies jugiter
aestuasse: ut sciret rejiciendas delicias corporis,
quod paulo post vermibus exarandum sit. Venit et
ad hanc Dominus Jesus, tetigitque manum ejus, et
ecce surgens ministrat ei. Redolebat aliquid negligentiae,
et divitiarum fasciis colligata, in saeculi jacebat
<pb n="0464"/>
sepulcro. Sed infremuit Jesus, et conturbatus in
spiritu, clamavit dicens: Blaesilla, veni foras <note>(Joan.
11. 43 de Lazaro)</note>. Quae vocata surrexit, et egressa
cum Domino vescitur. Judaei minentur [al. <hi>mirentur</hi> ],
et tumeant, quaerant occidere suscitatam: soli Apostoli
glorientur. Scit se vitam suam ei debere, qui
reddidit. Scit se ejus amplexari pedes, cujus paulo
ante judicium pertimescebat. Corpus pene jacebat
exanime, et anhelos artus mors vicina quatiebat. Ubi
tunc erant auxilia propinquorum? ubi verba omni
inaniora fumo? Nihil tibi debet, o ingrata cognatio,
quae mundo periit, et Christo revixit. Qui Christianus
est, gaudeat: qui irascitur, non se esse indicat
christianum.</p>
        </div3>
<div3>
          <head>3.</head>
          <p>
 Vidua quae soluta est vinculo maritali, nihil necesse
habet nisi perseverare. At scandalizat quempiam
vestis fuscior. Scandalizet Joannes, quo inter
natos mulierum major nullus fuit: qui Angelus dictus,
ipsum quoque Dominum baptizavit: qui camelorum
vestitus tegmine, zona pellicea cingebatur.
Cibi displicent viliores? nihil vilius est locustis. Illae
christianos oculos scandalizent potius, quae purpurisso,
et quibusdam fucis ora oculosque depingunt:
quarum facies gypseae, et nimio candore deformes,
idola mentiuntur; quibus si forte improvidis lacrymarum
stilla eruperit, <emph>175</emph> sulco defluit: quas nec
numerus annorum potest docere, quod vetulae sint,
quae capillis alienis verticem struunt, et praeteritam
juventutem in rugis anilibus poliunt: quae denique
ante nepotum gregem trementes virgunculae componuntur.
Erubescat mulier christiana, si naturae
cogit decorem, si carnis curam facit ad concupiscentiam,
in qua qui sunt, secundum Apostolum, Christo
placere non possunt.</p>
        </div3>
<div3>
          <head>4.</head>
          <p>
 Vidua nostra ante morosius ornabatur, et
die tota quid sibi deesset, quaerebat ad speculum.
Nunc loquitur confidenter:  « Nos autem omnes revelata
facie gloriam Domini speculantes, in eamdem
imaginem transformamur, a gloria in gloriam, quasi
a Domini spiritu. »  Tunc crines ancillulae disponebant,
et mitellis crispantibus vertex arctabatur innoxius:
nunc neglectum caput scit sibi tantum sufficere
quod velatur. Illo tempore plumarum quoque dura
mollities videbatur, et in exstructis thoris jacere vix
poterat. Nunc ad orandum festina consurgit, et tinnula
[al. <hi>hymnula</hi> ] voce caeteris <hi>alleluia</hi> praeripiens,
prior incipit laudare Dominum suum. Flectuntur genua
super nudam humum, et crebris lacrymis facies
psimmythio ante sordidata purgatur. Post orationem
Psalmi concrepant, et lassa cervix, poplites vacillantes,
in somnumque vergentes oculi, nimio mentis
ardore vix impetrant ut quiescant. Pulla tunica, minus
cum humi jacuerit, sordidatur. Soccus vilior
<pb n="0465"/>
auratorum pretium calceorum egentibus largitur.
Cingulum non auro, gemmisque distinctum est; sed
laneum et tota simplicitate purissimum: et quod
possit magis astringere vestimenta, quam scindere.
Si huic proposito invidet scorpius, et sermone blando
de vetita rursum arbore comedere persuadet, illidatur
ei pro solea anathema, et in suo morienti pulvere
dicatur: <hi>Vade retro Satana <note>(Marc. 8. 33)</note>
          </hi>, quod interpretatur, <hi>adverse.</hi> 
 ADVERSARIUS QUIPPE Christi est,
et Antichristus, cui praecepta displicent Christi.</p>
        </div3>
<div3>
          <head>5.</head>
          <p>
 Oro te, quid tale unquam, quale Apostoli fecimus,
ut merito scandalizentur? Patrem senem cum
navicula, et reti <emph>176</emph> dimittunt. Publicanus a teloneo
surgit, et sequitur Salvatorem: volens discipulus
reverti domum, et suis ante renuntiare, magistri voce
prohibetur. Sepultura non datur patri: ET PIETATIS
genus est, impium esse pro Domino. Nos quia serica
veste non utimur, monachi judicamur: quia ebrii
non sumus, nec cachinno ora dissolvimus, continentes
vocamur et tristes. Si tunica non canduerit, statim
illud e trivio: Impostor, et Graecus est. Cavillentur
vafriora licet, et pingui aqualiculo fartos
circumferant homines, Blaesilla nostra ridebit, nec
dedignabitur loquacium ranarum audire convitia,
cum Dominus ejus dictus sit Beelzebub.
</p>
        </div3>
      </div1>

<div1>
        <head>EPISTOLA XXXIX. AD PAULAM super obitu Blaesillae filiae.</head>
<p divs_removed="true"> <hi>Blaesilla, paulo post mortem mariti, suamque conversionem
defuncta, Paulam matrem consolatur Hieronymus,
atque nimium ejus dolorem objurgat, admiscetque
interim Blaesillae virtutes, et vitam.</hi> 

        </p>
        <div3 moved_from_p="true">
            <head>1.</head>
          <p>
 « Quis dabit capiti meo aquam, et oculis meis
fontem lacrymarum, et plorabo »  <note>(Jer. 9. 1)</note>: non,
ut Jeremias ait,  « vulneratos populi mei; »  nec
ut Jesus miseriam Jerusalem: sed plorabo sanctitatem,
misericordiam, innocentiam, castitatem:
plorabo omnes pariter in unius morte defecisse virtutes.
Non quod lugenda sit illa quae abiit, sed quod
nobis impatientius sit dolendum, quod [al. <hi>qui.</hi> ] talem
videre desivimus. Quis enim siccis oculis recordetur,
viginti annorum adolescentulam tam ardenti
fide crucis levasse vexillum, ut magis amissam virginitatem,
quam mariti doleret interitum? Quis sine
singultibus transeat orandi instantiam, nitorem linguae,
memoriae tenacitatem, acumen ingenii? Si
Graece loquentem audiisses, latine eam nescire putares:
si in romanum sonum lingua se verterat, nihil
omnino peregrini sermo redolebat. Jam vero quod in <emph>177</emph> 
 Origene quoque illo Graecia tota miratur, in
<pb n="0466"/>
paucis non dicam mensibus, sed diebus, ita hebraeae
linguae vicerat difficultates, ut in discendis canendisque
Psalmis, cum matre contenderet. Humilitas
vestium non (ut in plerisque solet) tumentes animos
arguebat: sed cum interiori se mente dejecerat, inter
ancillarum virginum [In aliis libris <hi>vilium</hi> pro <hi>virginum,</hi> 
 quod et Gravius statuit] cultum dominamque
nihil medium, nisi quod in eo facilius dignoscebatur,
quod neglectius incedebat. Vacillabant aegrotatione
gressus, et pallentem ac trementem faciem,
vix collum tenue sustinebat, et tamen aut
Prophetam, aut Evangelium semper in manibus tenebat.
Lacrymis ora complentur, singultus occupat
vocem: et haerentem linguam, viscera commota non
laxant. Cum sanctum corpusculum febrium ardor
excoqueret, et semianimis [al. <hi>semianime</hi> ] lectulum
vallaret circulus propinquorum, haec extrema [al. <hi>in
extremo</hi> ] verba mandabat: Orate Dominum Jesum,
ut mihi ignoscat, quia implere non potui quod volebam.
Secura esto, mi Blaesilla, sentiens omni
tempore vestimenta tua candida. Candor vestium,
sempiternae virginitatis est puritas. Confidimus probare
vera esse quae dicimus: NUNQUAM EST sera conversio.
Vox haec primum dedicata est in latrone:
 « Amen dico tibi, hodie mecum eris in Paradiso » <note>(Luc. 23. 43)</note>.
Postquam autem sarcina carnis abjecta,
ad suum anima revolavit auctorem, et in antiquam
possessionem diu peregrinata conscendit, ex
more parantur exequiae, et nobilium ordine praeeunte,
aureum feretro velamen obtenditur. Videbatur
mihi tunc clamare de coelo. Non agnosco
vestes: amictus iste non est meus: hic ornatus
alienus est.</p>
        </div3>
<div3>
          <head>2.</head>
          <p>
 Sed quid agimus? Matris prohibituri lacrymas,
ipsi plangimus. Confiteor affectus meos, totus hic
liber fletibus scribitur. Flevit et Jesus Lazarum, quia
amabat illum <note>(Joan. 11)</note>. Non est optimus consolator,
quem proprii vincunt gemitus, cujus visceribus emollitis,
fracta in lacrymis verba desudant. Testor, mi
Paula, Jesum, quem Blaesilla nunc sequitur, testor
sanctos Angelos, quorum consortio <emph>178</emph> fruitur,
eadem me dolorum perpeti tormenta quae pateris: patrem
esse spiritu, nutricium caritate, et interdum dicere:
 « Pereat dies illa, in qua natus sum »  <note>(Jerem. 20.
14)</note>. Et,  « Hei mihi mater, ut quid genuisti me virum,
 qui dicerer discrimen omni terrae »  <note>(Ibid. 15. 10)</note>.
Et illud:  « Justus es, Domine, verumtamen judicia
loquar ad te. Quid est, quod viae peccatorum prosperantur? » 
Et,  « Mei quoque pene moti sunt pedes,
<pb n="0467"/>
 pene effusi sunt gressus mei. Quia zelavi in peccatoribus,
pacem peccatorum videns. Et dixi: Quomodo
cognovit Deus, et si est scientia in excelso?
Ecce ipsi peccatores et abundantes in saeculo, obtinuerunt
divitias. »  Sed rursus illud occurrit:  « Si
narravero sic, ecce generationem filiorum tuorum
praevaricatus sum. »  Nunquid et in meam mentem,
non hic saepius fluctus illiditur? quare senes impii,
saeculi divitiis perfruuntur? quare adolescentia rudis,
et sine peccato pueritia, immaturo flore metitur?
quid causae est, ut saepe bimuli, trimulique et ubera
materna lactentes a daemonio corripiantur, repleantur
lepra, morbo regio devorentur, et e contrario
impii, adulteri, homicidae, sacrilegi, vegeti atque securi
de sua sanitate, in Deum blasphement? Praesertim
cum injustitia patris non redundet ad filium:
et anima quae peccaverit, ipsa moriatur. Aut si manet
vetus illa sententia, peccata patrum in filios oportere
restitui <note>(Exod. 34)</note>, iniquum sit longaevi patris innumera
delicta in innocentem infantiam repensare. « Et
dixi: Ergo sine causa justificavi cor meum, et lavi
inter innocentes manus meas: et factus sum flagellatus
tota die »  <note>(Ps. 72. 13. 14)</note>. Sed cum haec cogitarem,
statim didici cum Propheta:  « Et suscepi, ut
cognoscerem: hic labor est in conspectu meo, donec
ingrediar sanctuarium Dei, et intelligam in novissima
eorum »  <note>(Ibidem, v. 16)</note>. « Judicia enim Domini abyssus
multa. »  Et,  « O profundum divitiarum sapientiae et
scientiae Dei, quam inscrutabilia sunt judicia ejus,
et investigabiles viae ejus! »  <note>(Rom. 11. 33.)</note> Bonus
est Deus, et omnia quae bonus facit, bona sint necesse
est. Mariti orbitas irrogatur, plango quod accidit. Sed
quia sic placet Domino, aequo <emph>179</emph> animo sustinebo.
Unicus raptus est filius; durum quidem, sed tolerabile,
quia sustulit ille, qui dederat. Si caecus fuero,
amici me lectio consolabitur. Si auditum quoque surdae
aures negaverint, vacabo a vitiis: nihil aliud, nisi
Dominum cogitabo. Imminebit super haec et dura
pauperies, frigus, languor, et nuditas; extremam
exspectabo mortem, et breve putabo malum, quod finis
melior subsequatur. Consideremus quid ethicus ille
Psalmus sonet:  « Justus es, Domine, et rectum judicium
tuum »  <note>(Psal. 118)</note>. Hoc non potest dicere, nisi
ille, qui ad universa quae patitur, magnificat Dominum,
et suo merito imputans, in adversis de ejus
clementia gloriatur. Exultaverunt enim filiae Judae in
omnibus judiciis Domini. Si Juda, <hi>confessio</hi> interpretatur:
confitens autem omnis anima credentis est:
necesse est, ut qui se credere dicit in Christo, in
omnibus Christi judiciis gaudeat. Sanus sum, gratias
refero Creatori. Langueo, et in hoc laudo Domini
voluntatem. « Quando enim infirmor, tunc fortis [al <hi>fortior</hi> 
] sum »  <note>(2. Cor. 12)</note>; et virtus spiritus in carnis
infirmitate perficitur. Patitur et Apostolus aliquid
<pb n="0468"/>
quod non vult, pro quo ter Dominum deprecatur.
Sed dicitur ei:  « Sufficit tibi gratia mea; quia virtus
in infirmitate perficitur »  <note>(2. Cor. 12. 9)</note>; et ad revelationum
humiliandam superbiam, monitor quidam
humanae imbecillitatis apponitur, in similitudinem
triumphantium, quibus in curru retro comes adhaerebat
per singulas acclamationes civium, dicens:
Hominem te esse memento.</p>
        </div3>
<div3>
          <head>3.</head>
          <p>
 Cur autem durum sit, quod quandoque patiendum
est? et cur dolemus quemquam mortuum? ad
hoc enim nati non sumus, ut maneamus aeterni.
Abraham, Moyses, Isaias, Petrus, Jacobus, Joannes,
Paulus electionis vas, et super omnia Filius Dei, moritur:
et nos indignamur, aliquem exire de corpore,
qui ad hoc forsitan raptus est,  « ne malitia mutaret
intellectum ejus? Placita enim erat Deo anima ejus.
Propter hoc properavit educere eam de media iniquitate » <note>(Sap. 4)</note>,
ne longo vitae itinere [al. <hi>longa vita in
itinere</hi> ], deviis oberraret anfractibus. Lugeatur mortuus;
sed ille quem gehenna suscipit, quem tartarus
devorat, in cujus poenam aeternus <emph>180</emph> ignis
aestuat. Nos, quorum exitum Angelorum turba comitatur,
quibus obviam Christus occurrit, gravemur magis,
si diutius in tabernaculo isto mortis habitemus.
Quia quamdiu hic moramur, peregrinamur a Domino <note>(1. Cor 5)</note>.
Illa, illa nos cupido teneat:  « Hei mihi, quia
peregrinatio mea prolongata est a me, habitavi cum habitantibus
Cedar, multum peregrinata est anima mea » <note>(Psal. 119)</note>.
Si Cedar, <hi>tenebrae</hi> sunt, et mundus iste sunt
tenebrae; quia lux lucet in tenebris, et <hi>tenebrae eam
non comprehenderunt <note>(Joan. 1. 5)</note>
          </hi>, faveamus Blaesillae
nostrae, quae de tenebris migravit ad lucem, et inter
fidei incipientis ardorem, consummati operis percepit
coronam. Revera si saeculare desiderium; et, quod
Deus a suis avertat, delicias vitae hujus cogitantem
mors immatura rapuisset, plangenda erat, et omni
lacrymarum fonte ploranda. Nunc vero cum, propitio
Christo, ante quatuor ferme menses, secundo
quodam modo propositi se baptismo laverit, et ita
deinceps vixerit, ut calcato mundo, semper monasterium
cogitarit, non vereris, ne tibi Salvator dicat:
Irasceris, Paula, quia tua filia, mea facta est filia?
indignaris de judicio meo, et rebellibus lacrymis facis
 invidiam possidenti? Scis enim quid de te,
quid de caeteris tuis cogitem. Cibum tibi denegas,
non jejuniorum studio, sed doloris. Non amo frugalitatem
istam. Jejunia ista, adversarii mei sunt. NULLAM
ANIMAM recipio, quae me nolente, separatur a
corpore. Tales stulta philosophia habeat martyres,
habeat Zenonem, Cleobrotum, vel Catonem. Super
nullum requiescit spiritus meus, nisi  « super
<pb n="0469"/>
humilem et quietum, et trementem verba mea »  <note>(Isai.
66. Juxta LXX)</note>. Hoc est quod mihi Monasterium
promittebas? quod habitu a matronis caeteris separato,
tibi quasi religiosior videbaris? Mens ista quae
plangit, sericarum vestium est. Interciperis, et emoreris,
et quasi non in meas manus ventura sis, crudelem
judicem fugis. Fugerat quondam et Jonas animosus
Propheta, sed in profundo maris meus fuit. Si
viventem crederes filiam, nunquam plangeres ad
meliora migrasse. Hoc est quod per Apostolum meum
jusseram, ne pro dormientibus in similitudinem Gentium
tristaremini. Erubesce, <emph>181</emph> Ethnicae
compatione superaris. Melior diaboli ancilla, quam
mea est. Illa infidelem maritum translatum fingit in
coelum, tu mecum tuam filiam commorantem, aut non
credis, aut non vis.</p>
        </div3>
<div3>
          <head>3.</head>
          <p>
 Sed dicis quomodo lugere me prohibes, cum
et Jacob Joseph in sacco fleverit, congregatisque ad
se omnibus propinquis, noluerit consolari, dicens:
 « Descendam ad filium meum lugens in infernum? » <note>(Genes. 37. 35.)</note> 
 Et David Absalon cooperto capite
planxerit, repetens:  « Fili mi, Absalon, Absalon,
fili mi: quis dabit, ut moriar pro te, fili mi, Absolun? » <note>(2. Reg. 18. 33.)</note> 
 Moysi quoque et Aaron, caeterisque
Sanctorum solemnis sit luctus exhibitus?
Perfacilis ad ista responsio est: Luxisse Jacob filium,
quem putabat occisum, ad quem et ipse erat
ad inferos descensurus, dicens:  « Descendam ad filium
meum lugens in infernum »  <note>(Gen. 37)</note>, quia
necdum paradisi januam Christus effregerat, nec dum
flammeam illam romphaeam et vertiginem praesidentium
Cherubim, sanguis ejus extinxerat. Unde et
Abraham licet in loco refrigerii, tamen apud inferos
cum Lazaro fuisse scribitur <note>(Luc. 16)</note>. Et David juste
flevisse filium parricidam, qui alium parvulum, postquam,
ut viveret, impetrare non potuit, quia sciebat
non peccasse, non flevit <note>(2. Reg. 12)</note>. De Moyse vero
et Aaron, quod eis ex veteri more sit planctus exhibitus,
non mirandum est, cum et in Actis Apostolorum,
jam Evangelio coruscante, Stephano fecerint
Jerosolymae fratres planctum magnum <note>(Act. 8)</note>: et
utique planctus magnus, non in plangentium exanimatione,
ut tu putas, sed in pompa funeris, et exequiarum
frequentia intelligendus sit. Denique de Jacob
Scriptura sic loquitur:  « Et ascendit Joseph
sepelire patrem suum, et ascenderunt cum eo omnes
pueri Pharaonis, et seniores domus ejus, et seniores
omnis terrae Aegypti, et omnis domus Joseph et fratres
ejus. »  Et post paululum:  « Et ascenderunt cum
eo quadrigae et equites, et facta sunt castra grandia
nimis. »  Ac deinde:  « Et planxerunt cum planctu
<pb n="0470"/>
magno, et forti nimis »  <note>(Gen. 50. 7. et seqq.)</note>. Planctus
iste solemnis non longas Aegyptiis imperat lacrymas,
sed funeris monstrat ornatum. Juxta quem modum
Aaron quoque et Moysen, fletos esse manifestum est.
Nequeo <emph>182</emph> satis Scripturae laudare mysteria,
et divinum sensum, in verbis licet simplicibus admirari,
quid sibi velit quod Moyses plangitur, et Jesus
Nave vir sanctus sepultus refertur, et tamen fletus
esse non scribitur. Nempe illud quod in Moyse, id
est, in Lege veteri sub peccati Adam omnes tenebantur
elogio [ <hi>damnatione</hi> ]; et ad inferos descendentes
consequenter lacrymae prosequebantur, secundum
Apostolum, qui ait:  « Et regnavit mors ab Adam
usque ad Moysen, etiam super eos qui non peccaverunt » <note>(Rom. 5. 14)</note>.
In Jesu vero, id est, in Evangelio,
per quem Paradisus est apertus, mortem gaudia
prosequuntur. Flent usque hodie Judaei, et nudatis
pedibus in cinere volutati sacco incubant. Ac ne quid
desit superstitioni, ex ritu vanissimo Pharisaeorum,
primum cibum lentis accipiunt; videlicet ostendentes
quali edulio primogenita perdiderint. Sed merito,
quia in resurrectionem Domini non credentes, Antichristi
praeparantur adventui. Nos vero qui Christum
induimus, et facti sumus, juxta Apostolum, genus
regium et sacerdotale <note>(1. Petr. 2)</note>, non debemus super
mortuos contristari. « Et dixit, inquit, Moyses ad
Aaron et Eleazar et Ithamar filios ejus, qui relicti
erant: Caput vestrum non denudabitis, et vestimenta
vestra non scindetis, ne moriamini; et super omnem
synagogam veniat ira »  <note>(Levit. 10. 6)</note>. Nolite, inquit,
scindere vestimenta vestra, et luctum exhibere
Gentilem, ne moriamini. MORS NOSTRA peccatum est.
Et, quod forsitan crudele alicui videatur, sed fidei
necessarium est, in eodem Levitico scribitur, quomodo
Sacerdos magnus ad patrem, matrem, fratresque,
vel liberos mortuos prohibeatur accedere, ne
videlicet anima Dei sacrificiis vacans, et tota in illius
mysteriis [al. <hi>ministeriis</hi> ] occupata, aliquo impediatur
affectu. Nonne aliis verbis idipsum in Evangelio
praecipitur, ut non renuntiet domui discipulus?
ut mortuo patri non exhibeat sepulturam?
 « Et de sanctis, inquit, non exiet, et non contaminabitur
sanctificatio Dei ejus, quia sanctum oleum
unctionis a Deo super eum est »  <note>(Levit. 21)</note>. Certe
postquam credimus in Christum, et oleo unctionis
ejus accepto, illum portamus in nobis, non debemus
exire de templo, id est, de proposito Christiano:
non foras egredi, incredulitati videlicet Gentilium <emph>183</emph> 
 commisceri; sed esse semper intrinsecus, id
est voluntati Domini ministrare.</p>
        </div3>
<div3>
          <head>4.</head>
          <p>
 Haec idcirco dicimus, ne ignorantia Scripturarum
auctoritatem tibi praeberet in luctu, et videreris
rationabiliter errare. Et adhuc sic locutus sum,
quasi unam de turbis convenerim Christianam. Nunc
vero cum sciam toti te renuntiasse mundo; et abjectis
<pb n="0471"/>
calcatisque deliciis saeculi, orationi, jejuniis,
lectioni vacare quotidie; cum ad exemplum Abraham
cupias exire de terra tua, et de cognatione tua,
ut et Chaldaeis et Mesopotamia derelictis, terram repromissionis
introeas; cum omnem substantiolam,
aut pauperibus dilargita sis, aut filiis ante mortem
mundo mortua dederis, miror te ea facere, quae
si facerent caeterae, reprehensione dignae viderentur.
Redit tibi in memoriam confabulatio ejus, blanditiae,
sermo, consortium; et quod his careas, pati non
potes. Ignoscimus matris lacrymis, sed modum quaerimus
in dolore. Si parentem cogito, non reprehendo
quod plangis; si Christianam et Monacham, istis
nominibus mater excluditur. Recens vulnus est, et
tactus iste quo blandior, non tam curat, quam exasperat.
Attamen quod tempore mitigandum est, cur
ratione non vincitur? Nam et Noemi famem fugiens
in terra Moab, et maritum perdidit et filios. Et cum
suorum auxilio esset destituta, Ruth alienigena ab
ejus latere non recedit <note>(Ruth. 1)</note>. Vide quanti meriti
sit desertae praestitisse solatium: Ex ejus semine
Christus oritur. Respice Job, quanta sustinuit, et
videbis te nimium delicatam, illum erectis in coelum
oculis, inter ruinas domus, poenas ulceris, innumeras
orbitates, et ad extremum uxoris insidias, invictam
tenuisse patientiam. Scio quid responsura sis:
Hoc illi quasi justo ad probationem evenisse. Et tu
e duobus elige, quod velis: aut sancta es, et probaris:
aut peccatrix, et injuste quereris, minora sustinens,
quam mereris. Quid vetera replicem? praesentia
exempla sectare. Sancta Melania nostri temporis
inter Christianos vera nobilitas (cum qua tibi Dominus,
mihique concedat in die sua habere partem)
calente adhuc mariti <emph>184</emph> corpusculo, et necdum
humato, duos simul perdidit filios. Rem sum dicturus
incredibilem, sed teste Christo, non falsam. Quis illam
tunc non putaret more lymphatico, sparsis crinibus,
veste conscissa, lacerum pectus invadere? Lacrymae
gutta non fluxit; stetit immobilis, et ad pedes advoluta
Christi, quasi ipsum teneret, arrisit. Expeditius,
inquit, tibi servitura sum, Domine, quia tanto me
onere liberasti. Sed forsitan superatur in caeteris.
Quinimo qua illos mente contempserit, in unico postea
filio probat, cui omni quam habebat possessione
concessa, ingruente jam hieme, Jerosolymam navigavit.</p>
        </div3>
<div3>
          <head>5.</head>
          <p>
 Parce quaeso tibi, parce filiae cum Christo jam
regnanti, parce saltem Eustochio tuae, cujus parva
adhuc aetas, et rudis pene infantia, te magistra [al. <hi>magistrante</hi> 
] dirigitur. Saevit nunc diabolus, et quia
<pb n="0472"/>
unam cernit de tuis liberis triumphantem, obtritum
[al. <hi>obrutum</hi> ] se esse condolens, quaerit in remanente
victoriam, quam in praeeunte jam perdidit. GRANDIS
in suos pietas, impietas in Deum est. Abraham unicum
filium laetus interficit, et tu unam de pluribus
quereris coronatam? Non possum sine gemitu eloqui,
quod dicturus sum. Cum de media pompa funeris,
te exanimem referrent, hoc inter se populus mussitabat:
Nonne illud est quod saepius dicebamus? Dolet
filiam jejuniis interfectam, quod non vel de secundo
ejus matrimonio tenuerit nepotes. Quousque
genus detestabile Monachorum non urbe pellitur?
non lapidibus obruitur? non praecipitatur in fluctus?
Matronam miserabilem seduxerunt, quae cum [al. <hi>quia</hi> 
] Monacha esse noluerit, hinc probatur, quod
nulla Gentilium ita suos unquam fleverit filios. Qualem
putas ad istas voces Christum habuisse tristitiam?
Quomodo exultasse Satanam, qui nunc tuam animam
eripere festinans, et pii tibi proponens doloris illecebram,
dum ante oculos tuos filiae semper imago
versatur, cupit matrem simul necare victricis, et solitudinem
sororis invadere relictae. Non ut terream
loquor, sed ut mihi testis est Dominus, quasi ante
tribunal ejus assistens, in haec te verba convenio.
Detestandae sunt istae lacrymae, plenae sacrilegio, incredulitate
plenissimae, <emph>185</emph> quae non habent modum,
quae usque ad viciniam mortis accedunt. Ululas
et exclamitas, et quasi quibusdam facibus accensa,
quantum in te est, tui semper homicida es. Sed ad
talem clemens ingreditur Jesus, et dicit:  « Quid ploras?
Non est mortua puella, sed dormit »  <note>(Marc. 5. 39;
et Luc. 8. 52)</note>. Irrideant circumstantes: ista infidelitas
Judaeorum est. Te quoque, si ad sepulcrum filiae
volueris volutari, Angelus increpabit:  « Quid quaeris
viventem cum mortuis? »  <note>(Luc. 24. 5.)</note> Quod quia Maria
fecerat Magdalene, postquam vocem Domini se clamantis
agnovit, ad ejus provoluta pedes, audit:  « Ne
tetigeris me, necdum enim ascendi ad Patrem meum » <note>(Joan. 20. 27)</note>,
id est, non mereris tangere resurgentem
quem mortuum existimas in sepulcro.</p>
        </div3>
<div3>
          <head>6.</head>
          <p>
 Quas nunc existimas Blaesillam nostram pati
cruces, quae ferre tormenta, quod tibi Christum
videat subiratum? Clamat nunc illa lugenti: Si unquam
me amasti, mater, si tua ubera suxi, si tuis
instituta sum monitis, ne invideas gloriae meae; nec
hoc agas, ut a nobis in perpetuum separemur. Putas
esse me solam? Habeo pro te Mariam Matrem Domini.
Multas hic video quas ante nesciebam. O quanto
melior est iste comitatus. Habeo Annam quondam in
Evangelio prophetantem, et, quo magis gaudeas, tantorum
annorum labores, ego in tribus mensibus consecuta
sum. Unam palmam castitatis accepimus. Misereris
mei, quia mundum reliqui? At ego vestri sortem
doleo, quos adhuc saeculi carcer includit; quos
quotidie in acie praeliantes, nunc ira, nunc avaritia,
nunc libido, nunc variorum incentiva vitiorum pertrabunt
ad ruinam. Si vis, ut mater mea sis, cura
<pb n="0473"/>
placere Christo. Non agnosco matrem, meo Domino
displicentem. Loquitur illa et alia multa, quae taceo,
et pro te Dominum rogat; mihique ut de ejus mente
securus sum <note>(al. <hi>sim</hi> )</note>, veniam impetrat peccatorum:
quod monui, quod hortatus sum, quod invidiam propinquorum,
ut salva esset, excepi.</p>
        </div3>
<div3>
          <head>7.</head>
          <p>
 Itaque dum spiritus hos artus regit, dum vitae
hujus fruimur commeatu, spondeo, promitto, polliceor,
illam mea lingua resonabit, illi mei dedicabuntur <emph>186</emph> 
 labores, illi meum sudabit ingenium. Nulla
erit pagina, quae non Blaesillam sonet. Quocumque
sermonis nostri monumenta pervenerint, illa cum
meis opusculis peregrinabitur. Hanc in mea mente
defixam legent Virgines, Viduae, Monachi, sacerdotes.
Brevis vitae spatium, aeterna memoria compensabit.
Quae cum Christo vivit in coelis, in hominum quoque
ore victura est. Transibit et praesens aetas, sequentur
saecula post futura, quae sine amore, sine invidia
judicabunt. Inter Paulae Eustochiique nomen media
ponetur. Nunquam in meis moritura est libris. Audiet
me semper loquentem cum sorore, cum matre.
</p>
        </div3>
      </div1>

<div1>
        <head>EPISTOLA XL. AD MARCELLAM, DE ONASO.</head>
<p divs_removed="true"> <hi>Onasum obtrectatorem quempiam ridet, qui quod Hieronymus
in suis libris adversus vitia scripserat, ad
suam contumeliam pertinere putabat.</hi> 

        </p>
        <div3 moved_from_p="true">
            <head>1.</head>
          <p>
 Medici, quos vocant Chirurgicos, crudeles putantur,
et miseri sunt. An non est miseria, alienis non
dolere vulneribus, et mortuas carnes inclementi
secare ferro? Non horrere curantem, quod horret
ipse qui patitur, et inimicum putari? Ita se natura
habet, ut amara sit veritas, blanda vitia existimentur.
Isaias in exemplum captivitatis futurae,
nudus non erubescit incedere <note>(Isai. 20)</note>. Jeremias
de media Jerusalem ad Euphratem fluvium Mesopotamiae
mittitur <note>(Jerem. 13)</note>: ut inter inimicas
gentes, ubi est Assyrius, et castra sunt Chaldaeorum,
ponat <foreign xml:lang="greek">περίζωμα</foreign> corrumpendum. Ezechiel stercore
primum humano, deinde bubulo, panem de omni
semente conspersum edere jubetur <note>(Ezech. 4. 24)</note>:
et uxoris interitum siccis oculis videt. Amos de Samaria
pellitur <note>(Amos 7)</note>. Cur quaeso? Nempe ideo
pellitur, quia chirurgici spirituales, secantes vitia
peccatorum, ad poenitentiam cohortantur. Paulus
Apostolus:  « Inimicus, inquit, vobis factus sum, verum
dicens »  <note>(Galat. 4)</note>. Et quia Salvatoris dura videbantur <emph>187</emph> 
 eloquia, plurimi discipulorum retrorsum
abierunt.</p>
        </div3>
<pb n="0474"/>

<div3>
          <head>2. </head>
          <p>
Unde non mirum est, si et nosipsi vitiis detrahentes,
offendimus plurimos. Disposui nasum secare
foetentem, timeat qui strumosus est. Volo corniculae
detrahere garrienti, rancidulam <note>(al. <hi>raucidulam</hi> )</note> se
intelligat cornix. Nunquid unus in urbe Romana est,
qui habeat  « truncas inhonesto vulnere nares? <note>(Aeneid.
lib. VI.)</note> Nunquid solus Onasus Segestanus cava
verba, et in modum vessicarum tumentia, buccis trutinatur
inflatis? Dico quosdam scelere, perjurio, falsitate
ad dignitatem nescio quam pervenisse. Quid ad
te, qui te intelligis innocentem? Rideo advocatum,
qui patrono egeat: quadrante dignam eloquentiam
nare subsanno: quid ad te, qui disertus es?
Volo in nummarios invehi Sacerdotes: tu qui dives
 es, quid irasceris? Clausum cupio suis ignibus
ardere Vulcanum: nunquid hospes ejus es, aut
vicinus, quod a delubris idoli niteris incendium submovere?
Placet mihi de larvis, de noctua, de bubone,
de Niliacis ridere portentis. Quidquid dictum fuerit,
in te dictum putas. In quodcumque vitium stilti mei
mucro contorquetur, te clamitas designari. Conserta
manu in jus vocas, et satyricum scriptorem in
prosa stulte arguis. An ideo tibi bellus videris, quia
fausto vocaris nomine? quasi non, et lucus ideo dicatur,
quod <hi>minime luceat:</hi> et Parcae ab eo, quod <hi>nequaquam
parcant:</hi> et Eumenides furiae, quod <hi>non sint
benignae:</hi> et vulgo <hi>Aethiopes</hi> vocentur <hi>argentei.</hi> Quod
si in descriptione foedorum semper irasceris, jam tibi
cum Persio cantabo:
</p>
          <l> <hi>Optent te generum rex, et regina, puellae</hi> </l>
<l> <hi>Te rapiant: quidquid calcaveris hoc rosa fiat</hi> </l>
          <p> <hi>
            <note>(Satyr. 2)</note>.</hi> </p>
        </div3>
<div3>
          <head>3.</head>
          <p>
 Dabo tamen consilium, quibus absconditis, possis
pulchrior apparere. Nasus non videatur in facie:
sermo non sonet ad loquendum: atque ita et formosus,
et disertus videri poteris.
</p>
        </div3>
      </div1>

<div1>
        <head> <emph>188</emph> EPISTOLA XLI. AD MARCELLAM.</head>
<p divs_removed="true"> <hi>Refellit Montani haeretici dogmata, ostenditque quid
inter ejus errores, atque Ecclesiae sententiam intersit.</hi> 

        </p>
        <div3 moved_from_p="true">
            <head>1.</head>
          <p>
 Testimonia de Joannis Evangelio congregata,
quae tibi quidam Montani sectator ingessit, in quibus
Salvator noster se ad Patrem iturum, missurumque
<pb n="0475"/>
Paracletum pollicetur. Quae in quod promissa sint
tempus, et quo completa sint tempore, Apostolorum
Acta testantur. Decima die dixit post ascensum Domini,
hoc est quinquagesima post resurrectionem,
Spiritum Sanctum descendisse, linguasque credentium
esse divisas, ita ut unusquisque omnium gentium
sermone loqueretur: quando quidam adhuc parum
credentium, musto eos ebrios asserebant, et Petrus
stans in medio Apostolorum omnisque conventus,
ait:  « Viri Judaei, et omnes qui habitatis in Jerusalem,
hoc vobis notum sit, et auribus percipite verba
mea. Non enim sicut vos existimatis, hi ebrii sunt:
nam est hora diei tertia: sed hoc est quod dictum
est per Joel Prophetam: in novissimis diebus, dicit
Dominus, effundam de spiritu meo in omnem carnem,
et prophetabunt filii, et filiae eorum: et juvenes
visiones videbunt, et seniores somnia somniabunt,
et quidem in servos meos, et ancillas meas effundam
de spiritu meo »  <note>(Act. 2. 14)</note>.</p>
        </div3>
<div3>
          <head>2.</head>
          <p>
 <hi>Ecclesia fundata super Petrum.</hi> --Si igitur
Apostolus Petrus, super quem Dominus fundavit Ecclesiam,
et prophetiam et promissionem Domini, illo
tempore completam memoravit, quomodo possumus
nobis aliud tempus vindicare? Quod si voluerint respondere,
et Philippi deinceps quatuor filias prophetasse,
et Prophetam Agabum reperiri, et in divisionibus
spiritus inter Apostolos, et Doctores,
Prophetas quoque, Apostolo scribente, formatos,
ipsumque Paulum Apostolum, multa de futuris haeresibus,
et de fine saeculi prophetasse, sciant a nobis
non tam prophetiam repelli, quae Domini est signata
passione, <emph>189</emph> quam eos non recipi, qui cum
Scripturae veteris, et novae auctoritate non congruant.</p>
        </div3>
<div3>
          <head>3.</head>
          <p>
 Primum in fidei regula discrepamus. Nos Patrem,
et Filium, et Spiritum Sanctum in sua unumquemque
persona ponimus, licet substantia copulemus:
illi Sabellii dogma sectantes Trinitatem in unius personae
angustias cogunt. Nos secundas nuptias non tam
appetimus, quam concedimus, Paulo jubente, ut viduae
adolescentulae nubant: illi in tantum putant scelerata
conjugia iterata, ut quicumque hoc fecerit, adulter
habeatur. Nos unam quadragesimam secundum traditionem
Apostolorum, toto nobis orbe congruo,
jejunamus: Illi tres in anno faciunt Quadragesimas,
quasi tres passi sint Salvatores. Non quod, et per
totum annum, excepta Pentecoste, jejunare non liceat:
<pb n="0476"/>
sed quod aliud sit necessitate, aliud voluntate
munus offerre. Apud nos Apostolorum locum Episcopi
tenent: apud eos Episcopus tertius est. Habent
enim primos de Pepusa Phrygiae Patriarchas:
secundos, quos appellant Cenonas: atque ita in
tertium, id est, pene ultimum locum Episcopi devolvuntur;
quasi exinde ambitiosior religio fiat, si quod
apud nos primum est apud illos novissimum sit. Illi
ad omne pene delictum Ecclesiae obserant fores;
nos quotidie legimus:  « Malo poenitentiam peccatoris,
quam mortem »  <note>(Ezech. 18. 23)</note> Et,  « Nunquid
qui cadit, non resurget, dicit Dominus »  <note>(Jerem. 8.
4)</note>. Et,  « Convertimini ad me filii convertentes, et
ego curabo contritiones vestras »  <note>(Jerem. 3. 22. sec.
LXX)</note>. Rigidi autem sunt, non quo, et ipsi pejora
non peccent: sed hoc inter nos, et illos interest,
quod illi erubescunt confiteri peccata quasi justi:
nos dum poenitentiam agimus, facilius veniam promeremur. <emph>190</emph> </p>
        </div3>
<div3>
          <head>4.</head>
          <p>
 Praetermitto scelerata mysteria, quae dicuntur
de lactente puero, et victuro martyre confarrata.
Malo inquam non credere: sit falsum omne quod
sanguinis est. Aperta est convincenda blasphemia
dicentium, Deum primum voluisse in veteri Testamento
per Moysen, et Prophetas salvare mundum:
sed quia non potuerit explere, corpus sumpsisse de
Virgine, et in Christo sub specie Filii praedicantem,
mortem obiisse pro nobis. Et quia per duos gradus
mundum salvare nequiverit, ad extremum per Spiritum
Sanctum in Montanum, Priscam, et Maximillam
insanas feminas descendisse, et plenitudinem quam
Paulus non habuerit, dicens:  « Ex parte cognoscimus,
et ex parte prophetamus »  <note>(1. Cor. 13. 9)</note>. Et,
 « nunc videmus per speculum in aenigmate »  abscisum,
et semivirum habuisse Montanum. Haec sunt quae
coargutione non indigent: perfidiam eorum exposuisse,
superasse est. Nec necesse est ut singula deliramenta
quae proferunt, brevior epistolae sermo
subvertat, cum, et tu ipsas Scripturas apprime tenens,
non tam ad eorum mota sis quaestiones, quam
quid sentirem, a me volueris sciscitari.
</p>
        </div3>
      </div1>

<div1>
        <head>EPISTOLA XLII. AD MARCELLAM. <hi>Contra Novatianos Haereticos.</hi> </head>

<pb n="0477"/>
<p divs_removed="true"> <hi>Roganti Marcellae quid sit verbum contra Spiritum
Sanctum, respondet, sensum Novatiani docens esse falsum.</hi> 

        </p>
        <div3 moved_from_p="true">
            <head>1.</head>
          <p>
 Brevis est quaestiuncula, quam misisti, et
aperta responsio est. Si enim de eo quod in Evangelio
scribitur:  « Quicumque dixerit verbum contra Filium
hominis, remittetur ei: qui autem dixerit contra <emph>191</emph> 
 Spiritum Sanctum non remittetur ei, neque in
hoc saeculo, neque in futuro »  <note>(Matth. 12. 32; et Marc.
3. 29)</note>, Novatianus affimat non posse peccare in Spiritum
Sanctum, nisi eum qui Christianus sit, et postea
negaverit; manifestum est Judaeos qui eo tempore
blasphemabant, peccato blasphemiae non teneri:
quippe, qui impii coloni, interfectis Prophetis, de
nece Domini cogitabant, et in tantum erant perditi,
ut ad salvandos eos, se Dei Filius venisse responderit.
Unde de toto ipsius Scripturae ordine convincendus
est, non his irremissibilem esse dictam blasphemiam,
qui tormentis compulsi, et variis eviscerati
cruciatibus, Dominum denegassent; sed his qui
cum in virtutibus videant opera Dei, calumnientur
et clamitent, daemonis esse virtutem, et omnia signa
quae facta sunt, non ad divinam magnificentiam, sed
ad diabolum pertinere <note>(Matth. 12; Marc. 3; et Luc. 11)</note>.
Unde et Salvator noster toto responsionis suae
hoc agit argumento, ut doceat, non posse Satanam
ejici a Satana, et regnum ejus inter se non esse divisum.
Cum enim diaboli studium sit, Dei laedere
creaturam, quomodo ejusdem poterit esse voluntatis
sanare languentes, et seipsum de obsessis fugare
corporibus? Probet itaque Novatianus, aliquem de
his, qui sacrificare compulsi sunt ante tribunal judicis,
respondisse omnia quae in Evangelio scripta sunt,
non a Filio Dei, sed a Beelzebub principe daemoniorum
fuisse perfecta, et tunc poterit approbare
irremissibilem in Spiritum Sanctum esse blasphemiam.</p>
        </div3>
<div3>
          <head>2.</head>
          <p>
 Ut autem et acutius aliquid interrogemus, respondeat,
quid sit contra Filium hominis dicere, et
in Spiritum Sanctum blasphemare. Ego quippe assero
juxta sensum illius, eos qui Christum in persecutione
negaverint, contra Filium hominis dixisse, et
non in Spiritum Sanctum blasphemasse. Qui enim
interrogatur, an Christianus sit, et Christianum se
non esse responderit; utique negando Christum, hoc
est, Filium hominis, Spiritui Sancto non facit injuriam.
Si autem Christum negando, negavit et Spiritum;
edisserat Haereticus, quomodo non peccet in
Spiritum, qui Filium hominis denegaverit. Aut si Spiritum
Sanctum hoc loco <emph>192</emph> intelligendum Patrem
<pb n="0478"/>
putat, Patris nulla est a negatore mentio facta
cum negaret. Petrus Apostolus eo tempore, quo ancillae
interrogatione perterritus, Dominum negavit, in
Filium hominis, an in Spiritum Sanctum videtur commisisse
peccatum? Si id quod ait, <hi>nescio hominem,</hi> ridicule
voluerit interpretari, non Christum cum negasse,
sed hominem; mendacem faciet Salvatorem,
qui se, hoc est, Filium Dei, negandum esse praedixerat <note>(Matth. 26; et Joan. 13)</note>.
Si autem negavit Filium Dei,
unde et amare flevit, et trinam negationem, trina postea
confessione delevit, manifestum est, peccatum in
Spiritum Sanctum, ideo non posse dimitti, quod habeat
blasphemiam: ut cum videas in virtutibus
Deum, Beelzebub calumnieris in factis, Doceat igitur
aliquem negatorem, Beelzebub vocasse Christum, et
ultro referam gradum, negatorem non posse veniam
consequi post ruinam. Aliud est tormentis cedere, et
se Christianum negare: aliud Christum, diabolum
dicere, sicut tibi ipsa Scriptura, atque contextus,
lecta attentius poterunt [ <hi>al. potuerunt</hi> ] demonstrare.</p>
        </div3>
<div3>
          <head>3.</head>
          <p>
 Fuerat quidem prolixius disserendum: sed
quoniam amicis, et qui ad nostrum hospitiolum convenerunt,
praesentiam nostram negare non possumus,
et tibi non statim respondere, admodum visum est
arrogantis, latam disputationem brevi sermone comprehendimus,
ut non tam Epistolam, quam Commentariolum dictaremus.
</p>
        </div3>
      </div1>

<div1>
        <head>EPISTOLA XLIII. AD MARCELLAM.</head>
<p divs_removed="true"> <hi>Marcellam hortatur, ut Roma relicta, se rus conferat:
per contentionem ostendens, et quantum habeat
Roma molestiarum, et quantum commoditatum solitudo.</hi> 

        </p>
        <div3 moved_from_p="true">
            <head>1.</head>
          <p>
 Ambrosius, quo chartas, sumptus, notarios
ministrante, tam innumerabiles libros vere Adamantius,
et Chalcenterus noster explicavit in quadam
Epistola, quam ad eumdem de Athenis scripserat,
refert, nunquam se cibum Origene praesente sine
lectione sumpsisse; nunquam inisse somnum, nisi
unus e fratribus sacris litteris personaret. Hoc diebus <emph>193</emph> 
 egisse et noctibus, ut et lectio orationem
exciperet, et oratio lectionem.</p>
        </div3>
<div3>
          <head>2.</head>
          <p>
 Quid nos ventris animalia tale unquam fecimus?
quos si vel secunda hora legentes invenerit,
oscitamus: manu faciem defricantes, continemus
stomachum; et quasi post multum laborem mundialibus
<pb n="0479"/>
 rursum negotiis occupamur. Praetermitto
prandia, quibus mens onerata premitur. Pudet dicere
frequentiam salutandi, qua aut ipsi quotidie ad alios
pergimus, aut ad nos venientes caeteros exspectamus.
Deinceps itur in verba, sermo teritur, lacerantur
absentes, vita aliena describitur, et mordentes
invicem, consumimur ab in vicem. Talis nos cibus occupat
et dimittit. Cum vero amici recesserint, ratiocinia
supputamus. Nunc ira personam leonis nobis
inducit [al. <hi>imponit</hi> ]: nunc cura superflua in annos
plurimos duratura praecogitat. Nec recordamur Evangelii,
dicentis:  « Stulte, hac nocte auferent animam
tuam a te: quae autem praeparasti cujus erunt? »  <note>(Luc.
12. 20.)</note> Vestes non ad usus tantum, sed ad delicias
conquiruntur. Ubicumque compendium est,
volocior pes, citus sermo, auris attentior. Si damnum
(ut saepe in re familiari accidere solet) fuerit nuntiatum,
vultus moerore deprimitur. Laetamur ad nummum,
 obolo contristamur. Unde cum in uno homine
animorum tam diversa sit facies, Propheta
Dominum deprecatur, dicens:  « Domine, in civitate
tua imaginem eorum dissipa »  <note>(Ps. 72. 20)</note>. Cum
enim ad imaginem et similitudinem Dei conditi simus,
ex vitio nostro personas nobis plurimas superinducimus.
Et quomodo in theatralibus scenis unus
atque idem histrio, nunc Herculem robustus ostendit,
nunc mollis in Venerem frangitur, nunc tremulus in
Cybelem: ita et nos (qui si de mundo non essemus,
odiremur a mundo) tot habemus personarum similitudines,
quot peccata.</p>
        </div3>
<div3>
          <head>3.</head>
          <p>
 Quapropter quia multa jam vitae spatia transmisimus
fluctuando, et navis nostra nunc procellarum
concussa turbine, nunc scopulorum illusionibus perforata
est [al. <hi>perturbata</hi> ], cum primum licet, quasi
portum quemdam secreta ruris intremus. Ibi cibarius
panis, et olus nostris manibus <emph>194</emph> irrigatum, et lac
deliciae rusticanae, viles quidem, sed innocentes cibos
praebent [al. <hi>praebeant</hi> ]. Ita viventes, non ab oratione
somnus, nec saturitas a lectione revocabit. Si aestas
est, secretum arboris umbra praebebit. Si autumnus,
ipsa aeris temperies, et strata subter folia, locum
quietis ostendent. Vere ager floribus pingitur, et inter
querulas aves, Psalmi dulcius cantabuntur. Si frigus
fuerit et brumales nives, ligna non coemam, et calidius
vigilabo, vel dormiam. Certe quod sciam, vilius
non algebo. Habeat sibi Roma suos tumultus, arena
saeviat, circus insaniat, theatra luxurient, et quia de
nostris dicendum est, matronarum quotidie visitetur
senatus. Nobis adhaerere Domino bonum est, et ponere
in Domino Deo spem nostram <hi>(Psal: 72)</hi>: ut
cum paupertatem istam coelorum regna mutaverint,
crumpamus in vocem:  « Quid enim mihi est in coelo,
et a te quid volui super terram? »  Quo scilicet cum
<pb n="0480"/>
tanta reperiamus in coelo, parva et caduca quaesisse
nos doleamus in terra. Vale.
</p>
        </div3>
      </div1>

<div1>
        <head>EPISTOLA XLIV. AD MARCELLAM. <hi>De Muneribus.</hi> </head>
<p> <hi>Munuscula missa a Marcella, sibi, et Paulae, filiaeque
hujus Eustochio, per jocum allegorice interpretatur.</hi> </p>
<p>Ut absentiam corporum, Spiritus confabulatione
solemur: facit unusquisque quod praevalet. Vos
dona transmittitis: nos Epistolas remittimus gratiarum.
Ita tamen ut, quia velatarum virginum munus
est, aliqua in ipsis munusculis esse mysteria demonstremus.
Saccus, orationis signum atque jejunii est.
Sellae, ut foras pedes virgo non moveat. Cerei, ut
accenso lumine, sponsi exspectetur adventus. Calices
mortificationem carnis ostendunt, et semper animum
ad martyrium praeparatum. « Calix <hi>quippe</hi> Domini
inebrians, quam praeclarus <emph>195</emph> est »  <note>(Ps. 22. 5)</note>.
Quod autem et matronis offertis muscaria parva,
parvis animalibus eventilandis, elegans significatio est,
debere luxuriam cito restinguere; quia muscae moriturae,
oleum sua vitatis exterminant. Hic typus sit
virginum: haec figura matronarum. Nobis autem,
licet in perversum, munera vestra conveniunt: Sedere
aptum est otiosis, in sacco jacere poenitentibus,
calices habere potantibus. Licet et propter nocturnos
metus, et animos semper malo conscientiae formidantes,
cereos quoque accendisse sit gratum.
</p>
      </div1>

<div1>
        <head>EPISTOLA XLV. AD ASELLAM.</head>
<p divs_removed="true"> <hi>Navem, Roma discessurus, conscendens, purgat se ab
obtrectatorum columniis, apud quos ingens sibi odium
conflaverat, quod Paulam, et Eustochium primarias
feminas traxisset ad Monachorum institutum.</hi> 

        </p>
        <div3 moved_from_p="true">
            <head>1.</head>
          <p>
 Si tibi putem gratias a me referri posse, non
sapiam. Potens est Deus super persona mea sanctae
animae tuae restituere quod meretur. Ego enim indignus
nec aestimare unquam potui, nec optare, ut mihi
tantum in Christo largireris affectum. Et licet me
sceleratum quidam putent, et omnibus flagitiis obrutum,
et pro peccatis meis, etiam haec parva sint:
tamen tu bene facis, quod ex tua mente etiam malos,
bonos putas. Periculosum quippe est de servo alterius
<pb n="0481"/>
judicare <note>(Rom. 14. 4)</note>, et non facilis venia, prava
dixisse de rectis. Veniet, veniet illa dies in qua et
mecum dolebis ardere non paucos.</p>
        </div3>
<div3>
          <head>2.</head>
          <p>
 Ego probrosus, ego versipellis et lubricus: ego
mendax, et Satanae arte decipiens. Quid enim est tutius,
haec vel credidisse, vel finxisse de insontibus,
an etiam de noxiis credere noluisse? Osculabantur
mihi manus quidam, et ore vipereo detrahebant:
dolebant labiis, corde gaudebant. Videbat Dominus
et subsannabat illos, et miserum me servum suum
futuro cum eis judicio reservabat. Alius incessum
meum calumniabatur et risum: ille vultui detrahebat;
hic in simplicitate aliud suspicabatur. <emph>196</emph> Pene
certe triennium cum eis vixi. Multa me virginum crebro
turba circumdedit. Divinos Libros, ut potui, nonnullis
saepe disserui. Lectio assiduitatem, assiduitas familiaritatem,
familiaritas fiduciam fecerat. Dicant, quid
unquam in me aliter senserint, quam Christianum
decebat? Pecuniam cujusquam accepi? munera vel
parva, vel magna non sprevi? in manu mea aes alicujus
insonuit? obliquus sermo, oculus petulans fuit?
Nihil mihi aliud objicitur nisi sexus mens, et hoc
nunquam objicitur, nisi quum Jerosolymam Paula
proficiscitur. Esto, crediderunt mentienti: cur non
credunt neganti? Idem est homo ipse qui fuerat:
fatetur insontem, qui dudum noxium loquebatur, et
certe veritatem magis exprimunt tormenta quam risus:
nisi quod facilius creditur quod aut fictum, libenter
auditur, aut non fictum, ut fingatur, impellitur.</p>
        </div3>
<div3>
          <head>3.</head>
          <p>
 Antequam domum sanctae Paulae nossem, totius
in me urbis studia consonabant. Omnium pene judicio
dignus summo Sacerdotio decernebar. Beatae memoriae
Damasus, meus sermo erat. Dicebar sanctus:
dicebar humilis et disertus. Nunquid domum alicujus
lascivioris ingressus sum? Nunquid me vestes sericae,
nitentes gemmae, picta facies, auri rapuit ambitio?
Nulla fuit alia Romae matronarum, quae meam
posset edomare mentem, nisi lugens atque jejunans,
squalens sordibus, fletibus pene caecata; quam continuis
noctibus misericordiam Domini deprecantem
sol saepe deprehendit. Cujus Canticum Psalmi, sermo
Evangelium, deliciae continentia, vita jejunium. Nulla
me potuit alia delectare, nisi illa, quam manducantem
nunquam vidi. Sed postquam eam pro suae merito
castitatis venerari, colere, suspicere coepi, omnes
me illico deseruere virtutes.</p>
        </div3>
<div3>
          <head>4.</head>
          <p>
 O invidia primum mordax tui! O Satanae calliditas
semper sancta persequens! Nullae aliae Romanae
urbi fabulam praebuerunt, nisi Paula et Melanium,
quae contemptis facultatibus, pignoribusque desertis,
crucem Domini quasi quoddam pietatis levavere vexillum.
Si balneas peterent, unguenta eligerent, divitias
<pb n="0482"/>
et viduitatem <emph>197</emph> haberent materiem luxuriae
et libertatis, dominae vocarentur, et sanctae. Nunc
in sacco et cinere formosae volunt videri, et in gehennam
ignis cum jejuniis, et pedore descendere: videlicet
non eis licet applaudente populo perire cum
turbis. Si Gentiles hanc vitam carperent, si Judaei
haberent solatium non placendi eis, quibus displicet
Christus. Nunc vero, proh nefas! homines Christiani,
praetermissa domorum suorum cura, et proprii oculi
trabe neglecta, in alieno oculo festucam quaerunt.
Lacerant sanctum propositum, et remedium poenae
suae arbitrantur, si nemo sit sanctus: si omnibus
detrahatur: si turba sit pereuntium: si multitudo
peccantium.</p>
        </div3>
<div3>
          <head>5.</head>
          <p>
 Tibi placet lavare quotidie: alius has munditias
sordes putat. Tu attagenem ructas, et de comeso
acipensere gloriaris: ego faba ventrem impleo.
Te delectant cachinnantium greges: me Paula,
Melaniumque plangentes. Tu aliena desideras: illae
contemnunt sua. Te delibuta melle vina delectant:
illae potant aquam frigidam suaviorem. Tu te perdere
existimas, quidquid in praesenti non habueris, comederis,
devoraveris: illae futura desiderant, et credunt
vera esse quae scripta sunt. Esto, inepte et inaniter,
quibus resurrectio corporum persuasit: quid ad te?
Nobis e contrario tua vita displicet. Bono tuo crassus
sis: me macies delectat et pallor. Tu tales miseros
arbitraris: nos te miserabiliorem putamus. Par pari
refertur, et invicem nobis videmur insanire.</p>
        </div3>
<div3>
          <head>6.</head>
          <p>
 Haec, mi domina Asella, cum jam navem conscenderem,
raptim flens dolensque <emph>198</emph> conscripsi,
et gratias ago Deo meo, quod dignus sim, quem
mundus oderit. Ora autem ut de Babylone Jerosolymam
regrediar, ne mihi dominetur Nabuchodonosor,
sed Jesus filius Josedec: veniat Ezras, qui interpretatur <hi>adjutor,</hi> 
 et reducat me in patriam meam.
Stultus ego qui volebam cantare Canticum Domini in
terra aliena, et deserto monte Sina, Aegypti auxilium
flagitabam <note>(Jer. 42)</note>. Non recordabar Evangelii, quia
qui de Jerusalem egreditur, statim incidit in latrones,
spoliatur, vulneratur, occiditur. Sed licet Sacerdos
despiciat atque Levites, Samaritanus ille misericors
est <note>(Luc. 10)</note>, qui cum diceretur: <hi>Samaritanus, es
<pb n="0483"/>
et daemonium habes <note>(Joan. 8)</note>
          </hi>, daemonium renuens,
Samaritem se non negavit; quia quem nos <hi>custodem,</hi> 
Hebraei <hi>samaritem</hi> vocant. Maleficum quidam me garriunt:
titulum fidei, servus agnosco. Magum vocant,
et Judaei Dominum meum. Seductor et Apostolus dictus
est. Tentatio me non apprehendat, nisi humana <note>(1. Cor. 10)</note>.
Quotam partem angustiarum perpessus
sum, qui cruci milito? Infamiam falsi criminis imputarunt:
sed scio per bonam et malam famam perveniri
ad regna coelorum.
<pb n="0484"/>
</p>
        </div3>
<div3>
          <head>7. </head>
          <p>
Saluta Paulam et Eustochium, velit nolit mundus,
in Christo meas. Saluta matrem Albinam, sororemque
Marcellam, Marcellinam quoque, et sanctam
Felicitatem, et dic eis: Ante tribunal Christi simul
stabimus, ibi apparebit qua mente quis vixerit. Memento
mei, exemplum pudicitiae, et virginitatis insigne;
fluctusque maris tuis precibus mitiga.
</p>
        </div3>
      </div1>


<div1>
        <head> <emph>199</emph> <hi>TERTIA CLASSIS.</hi> COMPLECTENS EPISTOLAS AB ANNO 386. E BETHLEEMI MONASTERIO SCRIPTAS USQUE AD SAECULI QUARTI FINEM, DAMNATUMQUE IN ALEXANDRINA SYNODO ORIGENEM ANNO 400.</head>
        <pb n="0483"/>
        <head>EPISTOLA XLVI. PAULAE ET EUSTOCHII AD MARCELLAM. <hi>De Sanctis locis.</hi> </head>

<pb n="0483"/>
<p divs_removed="true"> <hi>Paula, filiaque ejus Eustochium, cum ad Sancta loca
devenissent, Marcellam hortantur, ut relicta Roma,
ad eas Bethleem commigret, fruitura omnibus Christi
monumentis in locis, in quibus pleraque religionis
nostrae mysteria peracta sunt.</hi> 

        </p>
        <div3 moved_from_p="true">
            <head>1.</head>
          <p>
 Mensuram caritas non habet, et impatientia
nescit modum, et desiderium non sustinet. Unde et
nos oblitae virium nostrarum, et non quid possimus,
sed quid velimus tantum cogitantes, magistram cupimus
docere discipulae; et ut est vulgare proverbium:
Sus artium repertricem ( <hi>Sus Minervam</hi> ). Tu
quae prima [al. <hi>primam</hi> ] scintillam nostro fomiti
subjecisti, quae ad hoc studium nos et sermone hortata
es, et exemplo; et quasi gallina congregasti sub
alas pullos tuos <hi>
              <note>(Matth. 23)</note>:</hi> nunc nos libere absque
matre volitare patieris [al <hi>pateris</hi> ], et accipitris pavere
formidinem, et ad omnem umbram praetervolantium
avium formidare? Igitur, quod solum absentes
facere possumus, querulas fundimus preces; et
desiderium nostrum non tam fletibus, quam ejulatibus
contestamur, ut Marcellam nostram nobis reddas,
et illam mitem, illam suavem, illam omni melle
et dulcedine dulciorem non patiaris apud eas esse
rigidam, et tristem rugare frontem, quas affabilitate
sua ad simile vitae studium provocavit.</p>
        </div3>
<div3>
          <head>2.</head>
          <p>
 Certe si sunt meliora quae poscimus, non est
impudens desiderium. Si cunctae Scripturarum voces
nostrae sententiae congruunt, non facimus audacter,
ad ea te provocantes, ad quae tu nos saepissime cohortata
es. Prima vox Dei ad Abraham:  « Exi, inquit,
de terra tua, et de cognatione tua, et vade in
terram quam monstravero tibi »  <note>(Gen. 12. 1)</note>. Jubetur
Patriarchae, ad quem primum de Christo facta est
repromissio, ut relinquat Chaldaeos, relinquat <emph>200</emph> 
confusionis urbem, et Rooboth; id est, <hi>latitudines</hi> 
<pb n="0484"/>
ejus: relinquat campum Sennaar, in quo superbiae
usque ad coelum erecta turris est: et post fluctus
istius saeculi, post flumina, super quae sederunt sancti,
et fleverunt cum recordarentur Sion, post gravem
gurgitem Chobar, de quo Ezechiel capillo verticis
sublevatus, Jerusalem usque transfertur; ut habitet
terram repromissionis, quae non rigatur ut Aegyptus
de deorsum, sed de sursum: nec facit olera languentium
cibos; sed temporaneum et serotinum de coelo
exspectat imbrem. Haec terra montuosa, et in sublimi
sita: quantum a deliciis saeculi vacat, tantum majores
habet delicias spiritus. Denique et Maria mater
Domini, postquam ad eam Angeli est facta promissio,
et uterum suum intellexit esse domum filii Dei, derelictis
campestribus ad montana perrexit. De hac
urbe, allophylo quondam hoste superato, et diabolicae
percussa frontis audacia, postquam ille in faciem
corruit, exultantium animarum turba processit: et
concinens chorus decem millium, David nostri victoriam
praedicavit. In hac Angelus gladium tenens, et
totam impietatis devastans urbem, in Ornam Jebusaeorum
regis area templum Domini designavit: jam
tunc significans Ecclesiam Christi, non in Israel, sed
in gentibus consurgentem. Recurre ad Genesim, et
Melchisedech regem Salem hujus principem invenies
civitatis: qui jam tunc in typo Christi panem
et vinum obtulit, et mysterium Christianum in Salvatoris
sanguine et corpore dedicavit.</p>
        </div3>
<div3>
          <head>3.</head>
          <p>
 Tacita forsitan mente reprehendes, cur non
sequamur ordinem Scripturarum; sed passim, et ut
quidquid obviam venerit, turbidus sermo perstringat.
Et in principio testatae sumus, dilectionem ordinem
non habere, et impatientiam nescire mensuram.
Unde et in Cantico Canticorum quasi difficile praecipitur: <hi>Ordinate in me caritatem</hi> 
 <emph>201</emph> <note>(Cant. 2. 4)</note>; et
nunc eadem dicimus nos, non ignoratione, sed affectu
<pb n="0485"/>
labi. Denique ut multo inordinatius aliquid proferamus,
antiquiora repetenda sunt. In hac urbe,
imo in hoc tunc loco, et habitasse dicitur, et mortuus
esse Adam. Unde et locus in quo crucifixus est
Dominus noster, <hi>Calvaria</hi> appellatur, scilicet quod
ibi sit antiqui hominis calvaria condita, ut secundus
 Adam, id est sanguis Christi de cruce stillans,
primi Adam et jacentis protoplasti peccata dilueret:
et tunc sermo ille Apostoli compleretur:  « Excitare
qui dormis, et exsurge a mortuis, et illuminabit te
Christus »  <note>(Ephes. 5. 14)</note>. Quantos haec urbs Prophetas,
quantos emiserit sanctos viros, longum est
recensere. Totum mysterium nostrum, istius provinciae,
urbisque vernaculum est. In tribus nominibus
Trinitatis demonstrat fidem. <hi>Jebus,</hi> et <hi>Salem,</hi> et <hi>Jerusalem</hi> 
appellatur. Primum nomen, <hi>calcata:</hi> secundum, <hi>pax:</hi> 
 tertium, <hi>visio pacis.</hi> Paulatim quippe
pervenimus ad finem, et post conculcationem ad pacis
visionem erigimur: ex qua pace Salomon, id
est, <hi>pacificus,</hi> in ea natus est, <hi>et factus est in pace
locus ejus <note>(Psal. 75)</note>
          </hi>. Et in figura Christi, sub etymologia
urbis, Dominus dominantium, et Rex regum
nomen accepit. Quid referemus de David et tota
progenie ejus, quae in hac civitate regnavit? Quanto
Judaea caeteris provinciis, tanto haec urbs cuncta sublimior
est Judaea. Et (ut coactius disseramus) totius
provinciae gloria metropoli vindicatur: et quidquid in
membris laudis est, omne refertur ad caput.</p>
        </div3>
<div3>
          <head>4.</head>
          <p>
 Jamdudum te cupientem in verba prorumpere,
ipsi litterarum apices sentiunt, et venientem contra
charta intelligit quaestionem. Respondebis quippe, et
dices, hoc olim fuisse, quando  « dilexit Dominus
portas Sion super omnia tabernacula Jacob »  <note>(Psal.
86)</note>: et fuerunt fundamenta ejus in montibus sanctis:
licet et haec possint altius interpretari. Postquam
vero consurgentis Domini vox illa pertonuit:
 « Relinquetur vobis domus vestra deserta »  <note>(Matth.
29. 39)</note>; et flebiliter ruinam ejus prophetavit, <emph>202</emph> 
dicens:  « Jerusalem, Jerusalem, quae occidis Prophetas,
et lapidas eos qui ad te missi sunt: quoties
volui congregare filios tuos, sicut gallina congregat
pullos suos sub alis, et noluisti. Ecce dimittetur vobis
domus vestra deserta »  <note>(Luc. 13. 34. 35)</note>: et
postquam velum templi scissum est, et circumdata
ab exercitu Jerusalem, et Dominico cruore violata,
tunc ab ea etiam Angelorum praesidia, et Christi
gratiam recessisse. Denique etiam Josephum, qui
<pb n="0486"/>
vernaculus scriptor est Judaeorum, asserere, illo
tempore quo crucifixus est Dominus, ex adytis Templi
Virtutum coelestium erupisse voces, dicentium:
Transmigremus ex his sedibus <note>(Josephus de bello
Jud. lib. 6. c. 5)</note>. Ex quibus et aliis apparere, ubi
abundavit gratia, ibi superabundasse peccatum. Et
postquam audierunt Apostoli:  « Euntes docete omnes
gentes »  <note>(Matth. 28. 19)</note>: Et ipsi Apostoli dixerunt.
 « Oportebat quidem vobis primum annuntiare
verbum Dei: quoniam autem noluistis, ecce transimus
ad gentes »  <note>(Act. 13. 46)</note>; tunc omne sacramentum
Judaeae, et antiquam Dei familiaritatem, per Apostolos
in nationes fuisse translatam.</p>
        </div3>
<div3>
          <head>5.</head>
          <p>
 Valida quidem quaestio, et quae possit etiam eos,
qui Scripturarum aliquid attigerunt, concutere: sed
perfacile solvitur. Nunquam enim eam fleret Dominus
corruentem, nisi diligeret. Flevit et Lazarum,
quia amabat eum. Et hoc tamen prima fronte cognoscito,
non loci, sed hominum fuisse peccatum.
Verum quia interfectio populi, captivitas civitatis
est, propterea urbem deletam, ut populus puniretur:
ideo Templum subrutum, ut typicae hostiae tollerentur.
Caeterum quantum ad locum pertinet, per profectus
temporum multo nunc augustior [al. <hi>angustior</hi> ]
est, quam ante fuit. Venerabantur quondam
Judaei Sancta sanctorum, quia ibi erant Cherubim,
et propitiatorium, et Arca testamenti, manna, et
virga Aaron, et altare aureum. Nonne tibi venerabilius
videtur sepulcrum Domini? quod quotiescumque
ingredimur, toties jacere in sindone cernimus
Salvatorem: et paululum ibidem commorantes,
rursum videmus <emph>203</emph> Angelum sedere ad pedes
ejus, et ad caput sudarium convolutum. Cujus sepulcri
gloriam, multo antequam excideretur a Joseph,
scimus Isaiae vaticinio prophetatam, dicentis:  « Et
erit requies ejus honor »  <note>(Isai. 11. sec. LXX)</note>: quod
scilicet sepulturae Domini locus esset ab omnibus
honorandus.</p>
        </div3>
<div3>
          <head>6.</head>
          <p>
 Sed dices, quomodo in Apocalypsi Joannis legimus:
 « Et occidet illos ( <hi>haud dubium quin Prophetas</hi> )
bestia quae ascendit ex abysso, et corpora
eorum jacebunt in plateis civitatis magnae, quae vocatur
spiritualiter Sodoma et Aegyptus, ubi et Dominus
eorum crucifixus est »  <note>(Apoc. 11. 7. 8. 13.
et seqq.)</note>. Si enim, ais: Civitas magna, in qua
crucifixus est Dominus nulla est alia nisi Jerusalem;
ubi autem crucifixus est Dominus, spiritualiter Sodoma
appellatur et Aegyptus; ergo Jerusalem Sodoma est
et Aegyptus, in qua crucifixus est Dominus. Primum
te scire volumus, omnem sanctam Scripturam non
posse sibi esse contrariam; et maxime unum adversum
se non discrepare librum: et ut plus adjiciamus,
<pb n="0487"/>
eumdem ejusdemque libri locum. In
Apocalypsi quippe, de qua nunc testimonium protulisti,
ante decem circiter versiculos scribitur:  « Surge
et metire Templum Dei, et altare, et adorantes in
eo. Atrium autem quod est foris templum, ejice foras,
et ne metiaris illud, quoniam datum est gentibus,
et civitatem sanctam calcabunt mensibus quadraginta
duobus »  <note>(Apoc. 11. 1. 2)</note>. Si enim Apocalypsis
multo post passionem Domini scripta est a
Joanne, et in ea Jerusalem sancta civitas appellatur,
quomodo rursum spiritualiter Sodoma vocatur
et Aegyptus? Nec statim potes dicere, sanctam diei
Jerusalem coelestem, quae futura est, et Sodomam
quae corruit appellari, quia de futura dicitur, quod
bestia quae ascensura est de abysso, faciet adversus
duos prophetas bellum, et vincet illos et occidet, et
corpora eorum jacebunt in platea civitatis magnae.
De qua civitate et in fine ejusdem libri scribitur:
 « Et civitas in quadro posita est, et longitudo ejus
et latitudo tanta est quanta et altitudo: et mensus
est civitatem de arundine aurea, per stadia duodecim
millia. Longitudo et latitudo et altitudo ejus
aequalia sunt. Et mensus est muros <emph>204</emph> ejus centum
quadraginta quatuor cubitorum mensura hominis,
quae est Angeli. Et erat structura muri ejus ex lapide
jaspide. Ipsa vero civitas ex auro mundo, »  et
caetera. Ubi quadrum est, ibi nec longitudo, nec latitudo
appellari potest. Et quae est ista mensura, ut
tanta sit longitudo et latitudo, quanta altitudo ejus,
et muri de lapide jaspide, et tota civitas de
auro mundo, et fundamenta et plateae ejus de lapidibus
pretiosis, et duodecim portae fulgentes margaritis?</p>
        </div3>
<div3>
          <head>7.</head>
          <p>
 Cum ergo haec non possint carnaliter accipi
(absurdum quippe est, per duodecim millia stadiorum
tantam civitatis longitudinem et latitudinem,
quantam et altitudinem praedicari) spiritualiter intelligenda
sunt singula: et civitas magna, quam
videlicet prius aedificavit Cain, et nominavit eam ex
vocabulo filii sui, hic mundus intelligendus est, quem
accusator fratrum suorum diabolus, et fratricida
periturus exstruxit vitiis, sceleribus condidit, iniquitate
complevit: quae spiritualiter appellatur Sodoma
et Aegyptus. De qua Sodoma scribitur: <hi>Restituetur
Sodoma in antiquum;</hi> quod scilicet ita restituendus
sit mundus, ut ante fuit. Neque enim possumus
credere rursum aedificandam Sodomam et
caeteras, Gomorram scilicet et Adamam et Seboim,
sed in perpetuos cineres relinquendas. Aegyptum
autem nunquam pro Jerusalem legimus, sed semper
pro hoc mundo. Et quia longum est de Scripturis
<pb n="0488"/>
innumerabilia exempla congerere, unum testimonium
proferamus, ubi manifestissime mundus hic
Aegyptus appellatur. In Epistola Catholica Judas
Apostolus, frater Jacobi, scribit, dicens:  « Commonere
autem vos volo, scientes semel omnia, quoniam
Jesus populum de terra Aegypti salvans, secundo
eos qui non crediderunt, perdidit »  <note>(Jud. 1, 5)</note>. Et
ne putares de Jesu dici filio Nave, statim sequitur:
 « Angelos vero qui non servaverunt suum principatum,
sed dereliquerunt suum domicilium, in judicium
magni diei vinculis aeternis sub caligine reservavit. » 
Et ut credas ubicumque simul Aegyptus et Sodoma
et Gomorra nominantur, non loca, sed mundum hunc
interpretari, statim <emph>205</emph> jungit exemplum:  « Sicut
Sodoma et Gomorra et finititimae civitates, simili modo
fornicatae, et abeuntes post carnem alteram, factae
sunt exemplum, ignis aeterni poenam sustinentes. » 
Et quid necesse est plura conquirere, cum post
passionem et resurrectionem Domini Matthaeus Evangelista
commemoret:  « Et petrae scissae sunt, et sepulcra
aperta, et plurima corpora dormientium sanctorum
surrexerunt: et egredientes de sepulcris
post resurrectionem suam ingressi sunt sanctam civitatem,
et apparuerunt multis »  <note>(Matth. 27. 51. et
seqq.)</note>. Nec statim Jerosolyma coelestis, sicut plerique
ridicule arbitrantur, in hoc loco intelligitur,
cum signum nullum esse potuerit apud homines
Domini resurgentis, si corpora Sanctorum in coelesti
Jerusalem visa sunt. Cum ergo et Evangelistae, et
omnes Scripturae Jerosolymam sanctam nominent
civitatem; et Psalmista praecipiat, ut adoremus in
loco <hi>ubi steterunt pedes ejus <note>(Ps. 131)</note>
          </hi>, ne patiaris
eam appellari Sodomam et Aegyptum, per quam
Dominus jurare vetat, quia sit civitas magni regis.</p>
        </div3>
<div3>
          <head>8.</head>
          <p>
 Maledictam terram nominant, quod cruorem
Domini hauserit. Et quomodo benedicta loca putant,
in quibus Petrus et Paulus, Christiani exercitus duces
sanguinem fudere pro Christo? Si servorum et hominum
confessio gloriosa est, cur Domini et Dei non
sit gloriosa confessio? Et Martyrum ubique sepulcra
veneramur, et sanctam favillam oculis apponentes,
si liceat etiam ore contingimus: et monumentum in
quo Dominus conditus est, quidam aestimant negligendum?
Si nobis non credimus, credamus saltem
diabolo et angelis ejus, qui quotiescumque ante illud
<pb n="0489"/>
de obsessis corporibus expelluntur, quasi in conspectu
tribunalis Christi stantes contremiscunt, rugiunt,
et sero dolent crucifixisse, quem timeant. Si post
passionem Domini (ut scelerata vox concrepat) hic
detestabilis locus est, quid sibi voluit Paulus Jerosolymam
festinare, ut ibi faceret Pentecosten? qui renitentibus
se loquutus est, dicens. « Quid facitis flentes
et conturbantes cor meum? <emph>206</emph> Ego enim
non solum ligari, sed et mori in Jerusalem paratus
sum pro nomine Domini Jesu »  <note>(Act. 21. 13)</note>. Quid caeteri
Sancti et illustres viri, quorum vota et oblationes
post praedicationem Christi ad fratres, qui erant Jerosolymis,
deferebantur.</p>
        </div3>
<div3>
          <head>9.</head>
          <p>
 Longum est nunc ab ascensu Domini usque ad
praesentem diem per singulas aetates currere, qui
Episcoporum, qui Martyrum, qui eloquentium in doctrina
Ecclesiastica virorum venerint Jerosolymam,
putantes minus se religionis, minus habere scientiae;
nec summam, ut dicitur, manum accepisse virtutum,
nisi in illis Christum adorassent locis, de quibus primum
Evangelium de patibulo coruscaverat. Certe si
etiam praeclarus Orator reprehendendum nescio
quem putat, quod litteras Graecas non Athenis, sed
Lilybaei, Latinas non Romae, sed in Sicilia didicerit:
quod videlicet unaquaeque provincia habeat aliquid
proprium, quod alia aeque habere non possit; cur nos
putamus absque Athenis nostris quemquam ad studiorum
fastigia pervenisse?</p>
        </div3>
<div3>
          <head>10.</head>
          <p>
 Nec hoc dicimus, quod renuamus regnum Dei
intra nos esse, et sanctos viros etiam in caeteris esse
regionibus; sed quod hoc asseramus vel maxime, eos
qui in toto orbe sunt primi, huc pariter congregari.
Ad quae nos loca non ut primae, sed ut extremae
venimus; ut primos in eis omnium gentium cerneremus.
Certe flos quidam et pretiosissimus lapis inter
Ecclesiastica ornamenta, Monachorum et Virginum
chorus est. Quicumque in Gallia fuerit primus, huc
properat. Divisus ab orbe nostro Britannus, si in religione
processerit, occiduo sole dimisso, quaerit locum
fama sibi tantum et Scripturarum relatione cognitum.
Quid referamus Armenios, quid Persas, quid
Indiae, et Aethiopiae populos, ipsamque juxta Aegyptum,
fertilem Monachorum, Pontum et Cappadociam,
Syriam Coelen et Mesopotamiam, cunctaque Orientis
examina? quae juxta Salvatoris <emph>207</emph> eloquium, dicentis.
 « Ubicumque fuerit corpus, illuc congregabuntur
aquilae »  <note>(Matth. 24. 2)</note>. Concurrunt ad haec loca, et
diversarum nobis virtutum specimen ostendunt. Vox
quidem dissona, sed una religio. Tot pene psallentium
chori, quot gentium diversitates. Inter haec (quae vel
prima in Christianis virtus est) nihil arrogans,
<pb n="0490"/>
nihil de continentia supercilii: humilitatis inter omnes
contentio est. Quicumque novissimus fuerit, hic primus
putatur. In veste nulla discretio, nulla admiratio.
Utcumque placuerit incedere, nec detractionis est,
nec laudis. Jejunia quoque neminem sublevant; nec
defertur inediae, nec moderata saturitas condemnatur.
Suo Domino stat unusquisque aut cadit. Nemo judicat
alterum, ne a Domino judicetur. Et quod in plerisque
provinciis familiare est, ut genuino dente se lacerent,
hic penitus non habetur. Procul luxuria, procul voluptas.
 Tanta in ipsa urbe orationum loca, ut ad
ea peragranda dies sufficere non possit.</p>
        </div3>
<div3>
          <head>10.</head>
          <p>
 Verum ut ad villulam Christi, et Mariae diversorium
veniamus (plus enim laudat unusquisque quod
possidet) quo sermone, qua voce speluncam tibi possumus
Salvatoris exponere? Et illud praesepe, in quo
infantulus vagiit, silentio magis, quam infirmo [al. <hi>infimo</hi> 
] sermone honorandum est. Ubi sunt latae
porticus? ubi aurata laquearia? ubi domus miserorum
poenis, et damnatorum labore vestitae? ubi instar palatii,
opibus privatorum exstructae basilicae, ut vile
corpusculum hominis pretiosius inambulet, et quasi
mundo quidquam possit esse ornatius, recta magis sua
velit aspicere, quam coelum? Ecce in hoc parvo terrae
foramine, coelorum conditor natus est: hic involutus
pannis, hic visus a pastoribus, hic demonstratus a
stella, hic adoratus a Magis. Et hic puto locus sanctior
est rupe Tarpeia, quae de coelo saepius fulminata ostendit,
quod Domino displiceret.</p>
        </div3>
<div3>
          <head>11.</head>
          <p>
 Lege Apocalypsim Joannis, et quid de muliere
purpurata, et scripta in ejus fronte blasphemia, septem
montibus, aquis multis, et Babylonis cantetur exitu,
contuere. « Exite, inquit Dominus, de illa populus
meus, et ne participes <emph>208</emph> sitis delictorum ejus,
et de plagis ejus non accipiatis »  <note>(Apoc. 18. 4)</note>. Ad
Jeremiam quoque regrediens, scriptum pariter attende,
 « Fugite de medio Babylonis, et salvate unusquisque
animam suam. Cecidit enim, cecidit Babylon
magna, et facta est habitatio daemonum, et custodia
omnis spiritus immundi »  <note>(Jerem. 51. 8)</note>. Est quidem
ibi sancta Ecclesia, sunt trophaea Apostolorum, et
Martyrum; et Christi vera confessio; est ab Apostolo
praedicata fides, et gentilitate calcata, in sublime se
quotidie erigens vocabulum Christianum: sed ipsa
ambitio, potentia, magnitudo urbis, videri et videre,
salutari et salutare, laudare et detrahere, vel audire
vel proloqui, et tantam frequentiam hominum saltem
invitum videre, a proposito Monachorum et quiete
aliena sunt. Aut enim videmus venientes ad nos, et
silentium perdimus: aut non videmus, et superbiae
arguimur. Interdumque ut visitantibus reddamus vicem
ad superbas fores pergimus, et inter linguas
<pb n="0491"/>
rodentium ministrorum, postes ingredimur auratos. In
Christi vero, ut supra diximus, villula tota rusticitas,
et extra Psalmos silentium est. Quocumque te verteris,
arator stivam lenens, alleluia decantat. Sudans
messor Psalmis se avocat, et curva attondens vitem
falce vinitor, aliquid Davidicum canit. Haec sunt in
hac provincia carmina: hae, ut vulgo dicitur, amatoriae
cantationes. Hic pastorum sibilus: haec arma
culturae.</p>
        </div3>
<div3>
          <head>12.</head>
          <p>
 Verum quid agimus, nec quid deceat cogitantes,
solum quod cupimus, hoc videmus? O quando
tempus illud adveniet, cum anhelus nuntium viator
apportet, Marcellam nostram ad Palaestinae littus appulsam:
et toti Monachorum chori, tota virginum
agmina concrepabunt? Obviam jam gestimus occurrere:
et non expectato vehiculo, concitum pedibus
ferre corpus. Tenebimus manus, ora cernemus; et a
desiderato vix avellemur amplexu. Ergo ne erit illa
dies, quando nobis liceat speluncam Salvatoris intrare?
in sepulcro Domini flere cum sorore, flere
cum matre? Crucis deinde lignum lambere, et in
Oliveti monte cum ascendente Domino, voto et animo
sublevari? Videre exire Lazarum fasciis colligatum;
et fluenta <emph>209</emph> Jordanis ad lavacrum Domini
puriora? Inde ad pastorum caulas pergere: in David
orare Mausoleo? Amos Prophetam etiam nunc buccina
pastorali in sua conspicere [al. <hi>prospicere</hi> ] rupe clangentem?
Ad Abraham, Isaac, et Jacob, trium
quoque illustrium feminarum, vel tabernacula properare,
vel memorias? Videre fontem, in quo a Philippo
eunuchus est tinctus? Samariam pergere, et Joannis
Baptistae, Elisaei quoque et Abdiae pariter cineres
adorare? Ingredi speluncas, in quibus persecutionis
et famis tempore Prophetarum agmina sunt nutrita?
Ibimus ad Nazareth, et juxta interpretationem nominis
ejus, <hi>florem,</hi> videbimus Galilaeae. Haud procul inde
cernetur [al. <hi>cernitur</hi> ] Cana, in qua aquae in vinum
versae sunt. Pergemus ad Itabyrium (Thabor montem)
et tabernacula Salvatoris, non ut Petrus quondam
voluit cum Moyse et Elia, sed cum Patre cernemus
et Spiritu Sancto. Inde ad mare veniemus Genezareth,
et de quinque et septem panibus videbimus in deserto
quinque et quatuor hominum millia saturata.
Apparebit oppidum Naim, in cujus portis [al. <hi>porta</hi> ]
<pb n="0492"/>
viduae filius suscitatus est. Videbitur et Hermonim,
et torrens Endor, in quo superatus est Sisara. Capharnaum
quoque signorum Domini familiare, et omnis
pariter Galilaea cernetur. Et tunc comitante Christo,
cum per Silo et Bethel et caetera loca, in quibus
Ecclesiae quasi quaedam victoriarum Domini sunt erecta
vexilla, ad nostram speluncam redierimus, canemus
jugiter, crebro flebimus, indesinenter orabimus, et
vulneratae jaculo Salvatoris in commune dicemus:
 « Inveni quem quaesivit anima mea: tenebo eum: et
non dimittam illum »  <note>(Cant. 3. 4)</note>.
</p>
        </div3>
      </div1>

<div1>
        <head> <emph>210</emph> EPISTOLA XLVII AD DESIDERIUM.</head>
<p divs_removed="true"> <hi>Desiderium et Serenillam sororem, a quibus litteras acceperat,
ex nominum etymologia ducto initio, commendat;
et ut ad sancta loca, suum implentes propositum,
accedant, hortatur, et cur suorum operum
interea nihil illis mittat, rationem reddit.</hi> 

        </p>
        <div3 moved_from_p="true">
            <head>1.</head>
          <p>
 Lecto sermone Dignationis tuae, quem mihi nec
opinanti tua benevolentia tribuit, gavisus quidem
sum testimonio honesti et eloquentis viri: sed in
memet reversus, satis dolui, indignum tantis laudibus
atque praeconio opprimi me potius quam levari.
Scis enim dogma nostrum, humilitatis tenere vexillum,
et per ima gradientes, ad summa nos scandere.
Quotus igitur ego, vel quantus sum, ut eruditae vocis
merear testimonium; ut mihi ab eo palma eloquentiae
deferatur, qui scribendo disertissime, deterruit
ne scriberem? Verumtamen audendum est,
ut caritas, quae non quaerit quae sua sunt, sed quae
proximi, reddat salutationis officia, quoniam locum
implere non valet praeceptoris.</p>
        </div3>
<div3>
          <head>2.</head>
          <p>
 Gratulor tibi et sanctae atque venerabili
sorori tuae Serenillae, quae <foreign xml:lang="greek">φερονύμος</foreign> calcatis fluctibus
saeculi, ad Christi tranquilla pervenit: quanquam
hoc nominis vaticinio etiam in te praedestinatum
sit. Legimus enim sanctum quoque Danielem
appellatum <hi>desideriorum virum <note>(Dan. 9)</note>
          </hi>, et
<pb n="0493"/>
amicum Dei, quia mysteria ejus scire desideravit.
Itaque quod venerabilis Paula me est deprecata, ut
facerem, <emph>211</emph> sponte facio: hortorque vos et
precor per Domini caritatem, ut nobis vestros tribuatis
aspectus, et per occasionem sanctorum Locorum,
tanto nos ditetis munere. Certe si consortia nostra
displicuerint; adorasse ubi steterunt pedes Domini,
pars fidei est; et quasi recentia nativitatis et crucis
ac passionis vidisse vestigia.</p>
        </div3>
<div3>
          <head>3.</head>
          <p>
 Opusculorum meorum, quia plurima evolaverunt
de nidulo suo, et temerario editionis honore
vulgata sunt, nihil misi; ne eadem forsitan mitterem
quae habebas. Quod si exemplaria libuerit mutuari,
vel a sancta Marcella, quae manet in Aventino,
vel a Lot temporis nostri, Domnione, viro sanctissimo
accipere poteris. Ego autem operiens praesentiam
tuam, aut totum tibi dabo cum affueris, aut
si hoc aliquae impedierint difficultates, quaecumque
praeceperis, libens mittam. Scripsi librum de Illustribus
Viris, ab Apostolis usque ad nostram aetatem,
imitatus Tranquillum, Graecumque Apollonium:
et post catalogum plurimorum, me quoque in calce
voluminis quasi abortivum et minimum omnium
Christianorum posui; ubi mihi necesse fuit usque
ad decimum quartum annum Theodosii Principis
[al. <hi>Imperatoris et Principis</hi> ] quae scripserim breviter
annotare: quem librum cum a supradictis
sumpseris, quidquid de indice minus habueris, paulatim
scribi faciam, si volueris.
</p>
        </div3>
      </div1>

<div1>
        <head>EPISTOLA XLVIII, SEU LIBER APOLOGETICUS, AD PAMMACHIUM, PRO LIBRIS CONTRA JOVINIANUM.</head>
<p divs_removed="true"> <hi>Defendit suos contra Jovinianum libros, quos acceperat
a Pammachio, eo nomine invidiose traduci ab
obtrectatoribus suis, quod nimius in laudem virginitatis
videretur, atque e contra iniquior in matrimonium.</hi> 

        </p>
        <div3 moved_from_p="true">
            <head>1.</head>
          <p>
 Quod ad te hucusque non scripsi, causa fuit
silentium tuum. Verebar enim, ne si tacenti scriberem,
molestum <emph>212</emph> me magis quam officiosum
putares. Nunc autem provocatus dulcissimis litteris
tuis, et hujuscemodi litteris, quae me ad philosophiam
nostri dogmatis provocarent, et condiscipulum quondam
et sodalem et amicum obviis, ut aiunt, manibus
excipio; defensoremque [fort. <hi>defensionem</hi> ] meorum
opusculorum paro: ita tamen si ante te placatum
judicem habuero: imo si oratorem meum super
omnibus quae in me arguuntur, instruxero. Hoc enim
et Tullius tuus; et ante illum in brevi et solo
<pb n="0494"/>
volumine scripsit Antonius, Primam causam esse
victoriae, diligenter causam, pro qua dicturus es,
discere.</p>
        </div3>
<div3>
          <head>2.</head>
          <p>
 Reprehendunt me quidam, quod in libris quos
adversus Jovinianum scripsi, nimius fuerim, vel in
laude virginum, vel in sugillatione nuptarum [al. <hi>nuptiarum</hi> 
]; et aiunt condemnationem quodammodo
esse matrimonii, in tantum pudicitiam praedicare, ut
nulla videatur inter uxorem et virginem comparatio
derelinqui. Ego si bene problematis memini, inter
Jovinianum et nos ista contentio est, quod ille exaequet
virginitati nuptias, nos subjiciamus: ille vel
parum, vel nihil: nos multum interesse dicamus.
Denique idcirco te post Dominum faciente, damnatus
est, quod ausus sit perpetuae castitati [al. <hi>virginitati</hi> ]
matrimonium comparare. Aut si idipsum virgo putatur,
et nupta, cur piaculum vocis hujus Roma
audire non potuit? Virgo a viro, non vir a virgine
generatur. Medium esse nihil potest: aut mea sententia
sequenda est, aut Joviniani. Si reprehendor
quod nuptias virginitati subjicio, laudetur ipse qui
comparat. Si autem damnatus est qui aequales putabat,
damnatio ejus mei operis testimonium sit. Si
saeculi homines indignantur in minori gradu se esse
quam virgines, miror Clericos et Monachos et continentes
id non laudare quod faciunt. Castrant se ab
uxoribus suis, ut imitentur virginum castitatem; et
id ipsum volunt esse maritatas, quod virgines? Aut
jungantur itaque uxoribus suis, quibus renuntiaverant:
aut si se abstinuerint, <emph>213</emph> etiam tacentes
confitebuntur melius esse, quod nuptiarum operi praetulerunt.
An ego rudis in Scripturis, et nunc primum
sacra volumina legens, lineam, et (ut ita dicam)
tenue dicendi filum inter virginitatem et nuptias
servare non potui? Videlicet nesciebam dictum: <hi>Noli esse justus multum 
 <note>(Eccl. 7. 17)</note>
          </hi>: et dum unum
latus protego, in altero vulneratus sum: atque, ut
manifestius loquar, dum contra Jovinianum presso
gradu pugno, a Manichaeo terga mea confossa sunt.
 « Nonne, quaeso, statim in principio operis mei ista
praefatus sum? Neque enim nos Marcionis et Manichaei
dogma sectantes, nuptiis detrahimus. Nec
Tatiani principis Encratitarum errore decepti, omnem
coitum spurcum putamus; qui non solum nuptias,
sed cibos quoque, quos Deus creavit ad utendum,
damnat et reprobat. Scimus in domo magna, non
solum vasa aurea et argentea esse, sed et lignea et
fictilia: et super fundamentum Christi, quod Paulus
architectus posuit, alios superaedificare aurum,
argentum, lapides pretiosos: alios e contrario foenum,
<pb n="0495"/>
ligna, stipulam. Non ignoramus honorabiles
nuptias, et cubile immaculatum. Legimus primam
Dei sententiam: <hi>Crescite et multiplicamini, et replete
terram <note>(Gen. 1. 28)</note>
          </hi>. Sed ita nuptias recipimus, ut
virginitatem, quae de nuptiis nascitur, praeferamus.
Numquid argentum non erit argentum, si aurum argento
pretiosius est? aut arboris et segetis contumelia
est, si radici et foliis, culmo et aristis, poma
praeferantur et fructus? Ut poma ex arbore, frumentum
ex stipula, ita virginitas ex nuptiis. Centesimus
et sexagesimus et tricesimus fructus, quanquam de
una terra, et de una semente nascatur, tamen multum
differt in numero. Triginta referuntur ad nuptias,
quia et ipsa digitorum conjunctio, quasi
molli osculo se complexans et foederans, maritum
pingit et conjugem. Sexaginta vero ad viduas, eo
quod in angustia et tribulatione sint positae. Unde et
superiori digito deprimuntur: quia quanto major est
difficultas expertae quondam voluptatis illecebris abstinere,
tanto majus <emph>214</emph> est praemium. Porro
numerus centesimus (quaeso diligenter lector attende)
de sinistra transfertur ad dexteram: et iisdem quidem
digitis; sed non eadem manu, quibus in laeva, nuptae
significantur et viduae, circulum faciens, exprimit
virginitatis coronam. » </p>
        </div3>
<div3>
          <head>3.</head>
          <p>
 Oro te, qui haec loquitur, damnat nuptias? Aurum
virginitatem, argentum diximus matrimonium.
Centesimum et sexagesimum et tricesimum fructum
de una terra exposuimus, et de una semente generari,
licet multum differat in numero. Et quisquam tam
iniquus lector erit, ut non ex meis dictis, sed ex suo
me sensu judicet? Et certe multo clementiores erga
conjugia fuimus, omnibus pene Latinis et Graecis
Tractatoribus, qui centesimum numerum ad Martyres
referunt, sexagesimum ad Virgines, tricesimum ad
Viduas: atque ita fit juxta illorum sententiam, ut de
bona terra, et de patrisfamilias semine excludantur
mariti. Verum ne in principio cautus, in reliquis
forsitan improvidus fuerim: nonne post partitionem
opusculi, cum ad quaestiones venirem, statim intuli,
 « Vos quaeso utriusque sexus virgines et continentes,
mariti quoque et digami, ut conatus meos orationibus
adjuvetis. »  Cunctorum in commune Jovinianus
hostis est. Quorum ego orationibus indigeo, et quos
adjutores mei operis precor, eos possum Manichaei
errore damnare.</p>
        </div3>
<div3>
          <head>4.</head>
          <p>
 Curramus ad reliqua. Neque enim Epistolae
brevitas patitur diutius in singulis immorari. Interpretantes
illud Apostoli testimonium:  « Uxor proprii
corporis sui non habet potestatem, sed vir: similiter
et vir corporis sui non habet potestatem, sed uxor, » 
<pb n="0496"/> <note>(1. Cor. 7)</note>,
hoc subjunximus <note>(Lib. 1. c. 4)</note>:  « Omnis
haec quaestio de his est qui in matrimonio sunt, an
eis liceat uxores dimittere, quod et Dominus in
Evangelio prohibuit. Unde et Apostolus: <hi>Bonum est,</hi> 
ait, <hi>homini uxorem vel mulierem non tangere <note>(Matth. 5)</note>
          </hi>:
quasi in tactu ejus periculum sit, quasi
qui eam tetigerit non evadat. Unde et Joseph, quia
illum tangere volebat Aegyptia, fugiens de manibus
ejus pallium abjecit. Sed quia qui semel duxit uxorem,
nisi ex consensu se non valet abstinere, <emph>215</emph> nec
dare repudium non peccanti, reddat conjugi debitum,
quia sponte se alligavit, ut reddere cogeretur. »  Qui
Domini dicit esse praeceptum, ne dimittantur uxores,
et absque consensu,  « Quod Deus conjunxit, homo
non separet »  <note>(Matth. 19. 6)</note>, hic potest dici nuptias
condemnare? Rursum in sequentibus:  « Sed unusquisque,
ait, habet proprium donum ex Deo. Alius
quidem sic, alius autem sic »  <note>(1. Cor. 7. 7)</note>. Quam
sententiam nos exponentes <note>(Lib. 1. c. 8)</note>, haec intulimus:
 « Quid, inquit, velim, perspicuum est. Sed
quoniam in Ecclesia diversa sunt dona, concedo et
nuptias, ne videar damnare naturam. Simulque considera,
quod aliud donum virginitatis sit, aliud nuptiarum.
Si enim eadem esset merces nuptarum et
virginum, nequaquam dixisset post praeceptum continentiae: <hi>Sed unusquisque proprium habet donum ex
Deo: Alius quidem sic, alius autem sic.</hi> 
 Ubi proprietas
singulorum est, ibi altrinsecus diversitas. Concedo et
nuptias esse donum Dei, sed inter donum et donum
magna diversitas est. Denique et Apostolus de quodam
post incestum poenitente: <hi>E contrario,</hi> inquit, <hi>donate ei et consolamini; et si cui quid donastis, et ego <note>(2. Cor. 2. 7)</note>
          </hi>.
Ac ne putaremus donum hominis contemnendum,
addidit: <hi>Nam et ego quod donavi, si
quid donavi, propter vos coram Christo</hi> [al. <hi>in persona
Christi</hi> ]. Diversa sunt dona Christi. Unde et Joseph
in typo ejus variam habebat tunicam. Et in Psalmo
quadragesimo quarto legimus: <hi>Astitit regina a dextris
tuis in vestitu deaurato, circumdata varietate.</hi> Et
Petrus Apostolus: <hi>Sicut cohaeredes,</hi> ait, <hi>multiplicis
gratiae Dei <note>(1. Petr. 3. 7)</note>
          </hi>. Quod significantius
Graece dicitur <foreign xml:lang="greek">ποικίλης,</foreign> id est, <hi>variae.</hi> » </p>
        </div3>
<div3>
          <head>5.</head>
          <p>
 Rogo, quae est ista contentio claudere oculos,
nec apertissimum lumen aspicere? In Ecclesia diximus
esse dona diversa: et aliud donum virginitatis,
et aliud nuptiarum. Et post paululum:  « Concedo et
nuptias esse donum Dei. Sed inter donum et donum
magna diversitas est. »  Et quod Dei donum voce apertissima
pronuntiamus, damnare dicimur? Porro si
Joseph in typo Domini accipitur, tunica ejus varia atque
distincta in virginibus, viduis, continentibus, ac
maritatis est. Et potest videri quasi alienus, <emph>216</emph> 
qui de tunica Christi est: cum et ipsam reginam, hoc
est Ecclesiam Salvatoris in vestitu deaurato, eadem
<pb n="0497"/>
varietate circumdatam dixerimus?  « Sed et in consequentibus
de conjugio disputantes, eumdem sensum
secuti sumus. Hic locus ad praesentem controversiam
non pertinet. Docet enim juxta sententiam Domini,
uxorem excepta causa fornicationis non repudiandam,
et repudiatam, vivo marito, alteri non nubere: aut certe
viro suo debere reconciliari. Necnon et in alio loco: <hi>Mulier alligata est, 
 quanto tempore vir ejus vivit.
Quod si dormierit vir ejus, liberata est a lege viri: cui
vult nubat, tantum in Domino <note>(1. Cor. 7. 39)</note>
          </hi>, id est,
Christiano. »  Qui secundas nuptias tertiasque concedit
in Domino, primas cum Ethnico prohibet.</p>
        </div3>
<div3>
          <head>6.</head>
          <p>
 Aperiant, quaeso, aures obtrectatores mei, et
videant me secundas et tertias nuptias concessisse in
Domino. Qui secundas et tertias non damnavi, primum
potui damnare matrimonium? In eo quoque
loco, ubi interpretamur capitulum Apostoli:  « Circumcisus
aliquis vocatus est, non adducat praeputium.
In praeputio vocatus est, non circumcidatur »  <note>(Ibid.
v. 18)</note> (licet quidam prudentissimi Interpretes
Scripturarum hoc de circumcisione et servitute Legis
dictum esse contendant) nonne apertissime foedera
servamus nuptiarum? Diximus enim <note>(Lib. 1. c. 6)</note>:
 « Si in praeputio quis vocatus est, non circumcidatur.
Habebas, inquit, uxorem, cum credidisti: noli fidem
Christi causam putare dissidii; quia in pace
nos vocavit Deus. <hi>Circumcisio nihil est, et praeputium
nihil est: sed observatio mandatorum Dei <note>(1. Cor. 7.
19; et Galat. 5. 6)</note>
          </hi>. Nihil enim prodest absque operibus
coelibatus et nuptiae: cum etiam fides, quae
proprie Christianorum est, si opera non habuerit,
mortua esse dicatur, et hac lege virgines quoque
Vestae et Junonis univirae, in sanctarum queant ordine
numerari. Et post paululum: <hi>Servus vocatus es,
non sit tibi curae: sed et si potes fieri liber, magis utere <note>(1. Cor. 7. 21)</note>
          </hi>.
Etiam si habes, inquit, uxorem, et illi
alligatus es: et solvis debitum, et non habes tui corporis
potestatem: atque (ut manifestius loquar) <emph>217</emph> 
servus uxoris es, noli propter hoc habere tristitiam,
nec de amissa virginitate suspires. Sed etiam si potes
causas aliquas invenire dissidii, ut libertate pudicitiae
perfruaris, noli salutem tuam cum alterius
interitu quaerere. »  Habeto paulisper uxorem, nec
praecurras morantem: expecta dum sequitur. Si egeris
patienter, conjux mutabitur in sororem.</p>
        </div3>
<div3>
          <head>7.</head>
          <p>
 In eo quoque loco ubi tractavimus, cur dixisset
Paulus:  « De virginibus autem Domini praeceptum
non habeo: consilium autem do, tanquam misericordiam
consecutus a Domino, ut sim fidelis, »  ita
virginitatem praetulimus [al. <hi>extulimus</hi> ], ut nuptiarum
ordinem servaremus. « Si virginitatem Dominus imperasset,
videbatur nuptias condemnare, et homiminum
auferre seminarium, unde et ipsa virginitas
<pb n="0498"/>
nascitur. Si praecidisset radicem, quomodo fruges
quaereret? Nisi ante fundamenta jecisset, qua ratione
aedificium exstrueret, et operturum cuncta desuper
culmen imponeret? »  Si radicem nuptias, si virginitatem
diximus fructus: si fundamentum matrimonium,
et aedificium vel culmen perpetuam castitatem;
quis vel tam invidus, vel tam caecus obtrectator
mei erit, ut in eadem domo aedificium vel culmen
videat, et fundamentum quod aedificium et culmen
portat, ignoret? Porro et in alio loco proponentes
Apostoli testimonium, in quo ait:  « Alligatus es
uxori, noli quaerere solutionem. Solutus es ab uxore,
noli quaerere uxorem »  <note>(1. Cor. 7. 27)</note>. Illico haec
subjecimus <note>(Lib. 1. c. 7)</note>:  « Habet unusquisque nostrum
terminos suos, redde mihi meum, et tu tene
tuum. Si alligatus es uxori tuae, ne illi des repudium.
Si solutus sum ab uxore, non quaeram uxorem. Ut
ego non solvo conjugia, si semel ligata sunt: ita tu
non liges, quod solutum est. »  Sed et in alio testimonio,
quid de virginitate et nuptiis senserimus,
manifestissime declaratur <note>(Lib. 1. c. 7)</note>. « Non imponit
nobis Apostolus laqueum, nec cogit esse quod
nolumus, sed suadet quod honestum est et decorum,
et intente facit servire Domino, et semper esse sollicitos,
et exspectare paratam Domini voluntatem,
ut cum quid imperaverit, quasi strenuus et armatus
miles, statim impleat quod praeceptum est, et hoc faciat
sine ulla <emph>218</emph> distentione, quae data est secundum
Ecclesiasten hominibus hujus mundi, ut distendantur
in ea. »  In fine quoque comparationis nuptarum
et virginum, disputationem nostram hoc sermone
conclusimus <note>(Lib. 1. c. 7)</note>. Ubi bonum et melius est,
ibi boni et melioris non unum est praemium, et ubi
non est unum praemium, ibi utique dona diversa.
 « Tantum igitur interest inter nuptias et virginitatem:
quantum inter non peccare et benefacere: imo
ut levius dicam, quantum inter bonum et melius. » </p>
        </div3>
<div3>
          <head>8.</head>
          <p>
 Porro in consequentibus, cum dicimus <note>(Lib. 1.
c. 8)</note>:  « Finita disputatione conjugiorum et virginitatis,
ut inter utrumque cauto moderamine praeceptorum,
nec ad sinistram, nec ad dexteram diverteret,
sed via regia graderetur, et illud impleret: <hi>Ne sis
multum justus</hi> »  <note>(Eccl. 7. 17)</note>, rursus monogamiam
digamiae comparat, et quomodo nuptias subdiderat
virginitati, ita digamiam nuptiis subjicit: nonne
perspicue ostendimus; quae sit in Scripturis sanctis
sinistra, quae dextra: et quid significet,  « ne sis multum
justus? »  Quod videlicet sinistra sit, si Judaeorum,
et Gentilium sequamur libidinem, et semper
aestuemus ad coitum; dextra, si Manichaeorum sequamur
errorem, et simulata pudicitia, impudicitiae retibus
implicemur. Via autem regia sit, ita appetere
virginitatem, ne nuptiae condemnentur. Praeterea
quis tam iniquus meorum opusculorum judex erit,
ut prima matrimonia damnare me dicat, cum etiam
<pb n="0499"/>
de secundis dixisse me legerit?  « Concedit Apostolus
secundas nuptias; sed volentibus, sed his quae se
continere non possunt: ne luxuriatae in Christo,
nubere velint: habentes damnationem, quod primam
fidem irritam fecerint; et hoc concedit, quia
multae abierunt retrorsum post Satanam <note>(1. Tim. 5)</note>.
Caeterum beatiores erunt, si sic permanserint. Continuoque
subjungit Apostolicam auctoritatem: <hi>secundum
consilium meum.</hi> Porro ne auctoritas Apostoli
quasi hominis, levior videretur, addidit: <hi>Puto autem
quod et ego spiritum Dei habeam.</hi> Ubi ad continentiam
provocat: ibi non hominis, sed spiritus Dei consilio
usus est. Ubi autem nubendi <emph>219</emph> concedit
veniam, spiritum Dei non nominat; sed prudentiae librat
consilium: ita singulis relaxans, ut unusquisque
ferre possit. »  Propositis ergo testimoniis, in quibus
Apostolus secundas concedit nuptias, statim subjecimus.
Quomodo virginibus ob fornicationis periculum,
concedit nuptias; et excusabile facit, quod per
se non appetitur: ita ob eamdem fornicationem,
 concedit viduis secunda matrimonia. « Melius est
enim, licet alterum et tertium, unum virum nosse,
quam plurimos: id est, tolerabilius est uni homini
prostitutam esse, quam multis. »  Facessat calumnia.
De secundo hic et de tertio et quarto (si libet) matrimonio
disputavimus, non de primo. Sed ne quis in
eo quod diximus, tolerabilius est uni homini prostitutam
esse quam multis, ad primum maritum [al. <hi>matrimonium</hi> 
] referat, cum omnis nobis quaestio
de digamia et trigamia fuerit; denique digamiae,
et trigamiae disputationem hac calce signavimus
 « Omnia licent, sed non omnia expediunt »  <note>(I. Cor. 6)</note>.
 « Non damno digamos, imo nec trigamos, et si
dici potest, octogamos. Plus aliquid inferam; etiam
scortatorem recipio poenitentem. Quidquid aequaliter
licet, aequali lance pensandum est. » </p>
        </div3>
<div3>
          <head>9.</head>
          <p>
 Erubescat calumniator meus, dicens me prima
damnare matrimonia, quando legit,  « Non damno
digamos, et trigamos, et si dici potest, octogamos. » 
Aliud est non damnare, aliud praedicare: aliud est
veniam concedere, aliud laudare virtutem. Si autem
durus in eo videor, quia dixi:  « quidquid aequaliter
licet, aequali lance pensandum est; »  puto non me
crudelem judicabit et rigidum, qui alia loca virginitati
et nuptiis, alia trigamis, et octogamis, et poenitentibus
legerit praeparata. Christum in carne virginem,
in spiritu monogamum, quod unam haberet
Ecclesiam, noster in reliquis sermo testatus est: et
crediti sumus nuptias condemnare! Damnare dicor
nuptias, cujus hic sermo est? <note>(Lib. 1. c. 13.)</note> Nullique
dubium est,  « Sacerdotes de Aaron et Eleazar et
Phinees stirpe generatos; qui cum et ipsi uxores
habuerint, recte nobis opponerentur, si errore Encratitarum
 ducti contenderemus matrimonia reprobanda. » 
<pb n="0500"/> <emph>220</emph> 
 Tatianum Encratitarum principem,
qui abjicit matrimonia, reprehendimus, et ipsi
nuptias condemnamus? Rursumque ubi virgines, et viduas
comparo, quid de nuptiis senserim; et quomodo
tres gradus virginitatis, viduitatisque vel continentiae
et conjugii fecerim, declarant ipsa quae scripta sunt.
 « Non nego beatas esse viduas, quae ita post baptismum
manserint: nec illarum detraho merito,
quae cum viris in castitate perdurant: sed sicut hae
majoris praemii apud Deum sunt, quam nuptae conjugali
officio servientes: ita et ipsae aequo patiantur
animo, virginitatem sibi praeferri. » </p>
        </div3>
<div3>
          <head>10.</head>
          <p>
 Ad Galatas quoque testimonium Apostoli proponentes:
 « Ex operibus legis non justificabitur
omnis caro »  <note>(Galat. 2. 16)</note>, hujuscemodi sensum intulimus <note>(Lib. 1. c. 23)</note>.
 « Opera legis et nuptiae sunt.
Unde et maledicuntur in ea, quae non habent filios:
quae si conceduntur etiam in Evangelio, aliud tamen
est indulgentiam infirmitati tribuere, aliud est virtutibus
praemia polliceri. »  Ecce perspicue nuptias diximus
concedi in Evangelio: sed tamen easdem in suo
officio permanentes, praemia castitatis capere non
posse. Quod si indigne accipiunt mariti, non mihi
irascantur, sed Scripturis sanctis: imo Episcopis,
et Presbyteris, et Diaconis, et universo choro Sacerdotali
et Levitico, qui se noverunt hostias offerre
non posse, si operi serviant conjugali. Sed et in eo
loco ubi de Apocalypsi testimonium posuimus <note>(Lib. 1.
c. 25)</note>, nonne manifestum est, quid de virginibus et
viduis et conjugibus senserimus?  « Hi sunt qui cantant
canticum novum, quod nemo potest cantare,
nisi qui virgo est. Hi sunt primitiae Dei et Agni, et
sine macula <note>(Apoc. 14. 5)</note>. Si virgines primitiae
Dei sunt, ergo viduae, et in matrimonio continentes,
erunt post primitias, hoc est, in secundo
et tertio gradu. In secundo et tertio gradu viduas
ponimus et maritatas: et haeretico furore dicimur
damnare nuptias? » </p>
        </div3>
<div3>
          <head>11.</head>
          <p>
 Multa sunt quae per omnem librum cauto moderamine
de virginitate, de viduis, de nuptiis diximus.
Sed brevitatis studio unum adhuc ponam testimonium,
cui non reor contradicturum, nisi eum,
qui aut se inimicum probare <emph>221</emph> voluerit, aut
vecordem. Nam cum proposuissem, quod Dominus isset
ad nuptias in Cana Galilaeae, post quaedam etiam
haec addidi <note>(Lib. 1. c. 25)</note>:  « Qui enim semel ivit ad
nuptias, semel docuit esse nubendum, et tunc virginitati
posset officere, si nuptias post virginitatem, et
viduitatis castimoniam, non in gradu tertio poneremus.
Nunc autem cum Haereticorum sit damnare
conjugia, et Dei spernere conditionem: quidquid de
laude dixerit nuptiarum, libenter audimus. Ecclesia
enim non damnat matrimonia, sed subjicit: nec abjicit,
sed dispensat, sciens (sicut supra diximus) in
domo magna, non solum esse vasa aurea et argentea,
<pb n="0501"/>
sed et lignea et fictilia: et alia esse in honorem,
alia in contumeliam <note>(1. Tim. 2. 21)</note>. Et quicumque
se mundaverit, eum futurum esse vas honorabile et
necessarium, in omne opus bonum praeparatum. » 
Quidquid, inquam, de laude dixerit [al. <hi>dixerint</hi> ] nuptiarum,
libenter audimus. Laudari nuptias, libenter
audimus, et nuptias condemnamus? Ecclesia matrimonia
non damnat, sed subjicit. Velitis, nolitis, maritus
subjicitur virginitati, et viduitati. Ecclesia
nuptias, sed nuptias in suo opere permanentes, subjicit,
non damnat, nec abjicit, sed dispensat. In potestate
vestra est, si velitis secundum pudicitiae gradum
scandere. Quid indignamini, si in tertio stantes,
nolitis ad superiora properare?</p>
        </div3>
<div3>
          <head>12.</head>
          <p>
 Igitur cum toties et crebro lectorem admonuerim,
et per singula pene tractuum millia, cautus
viator incesserim, me ita recipere nuptias, ut eis
continentes, viduas, virginesque praeferrem; debuerat
prudens et benignus Lector, etiam ea quae videntur
dura, aestimare de caeteris, et non in uno atque
eodem libro, criminari, me diversas sententias protulisse.
Quis enim tam hebes, et sic in scribendo
rudis est, ut idem laudet et damnet? aedificata destruat,
et destructa aedificet? et cum adversarium
vicerit, suo novissime mucrone feriatur? Si rusticani
homines, et vel rhetoricae, vel dialecticae artis ignari
detraherent mihi, tribuerem veniam imperitiae, nec
accusationem reprehenderem, <emph>222</emph> ubi non voluntatem
in culpa cernerem, sed ignorantiam. Nunc
vero cum diserti homines, et liberalibus studiis
eruditi, magis velint laedere, quam intelligere, breviter
a me responsum habeant, corrigere eos debere
peccata, non reprehendere. Patet campus, stat e
contra acies, adversarii dogma manifestum est, et
(ut Virgilianum aliquid inferam)  « illum aspice
contra, Qui vocat »  <note>(Aeneid. II)</note>: Respondeant adversario.
Aliter teneant modum in disputando,
aliter virgam in docendo; et me in libris suis, quid
vel praetermiserim, vel addiderim, doceant. Reprehensores
non audio, sequor magistros. Delicata doctrina
est, pugnanti ictus dictare de muro, et cum
ipse unguentis delibutus sis, cruentum militem accusare
formidinis. Nec hoc dicens, statim jactantiae
reus sum, quod caeteris dormientibus solus certaverim;
sed hoc dico, cautius eos posse pugnare, qui
me viderint vulneratum. Nolo tale certamen adeas,
in quo tantum te protegas, et torpente dextra, sinistra
clypeum circumferas. Aut feriendum tibi est,
aut cadendum. Non possum te aestimare victorem,
nisi adversarium video [al. <hi>videro</hi> ] trucidatum.</p>
        </div3>
<div3>
          <head>13.</head>
          <p>
 Legimus, eruditissimi viri, in scholis pariter;
<pb n="0502"/>
et Aristotelea illa vel de Gorgiae fontibus manantia,
simul didicimus, plura esse videlicet genera
dicendi: et inter caetera, aliud esse <foreign xml:lang="greek">γυμνατικῶς</foreign> scribere,
aliud <foreign xml:lang="greek">δογματικῶς.</foreign> In priori vagam esse disputationem;
et adversario respondentem, nunc haec,
nunc illa proponere. Argumentari ut libet, aliud
loqui, aliud agere, panem, ut dicitur, ostendere; lapidem
tenere. In sequenti autem aperta frons,
et ut ita dicam, ingenuitas necessaria est. Aliud
est quaerere, aliud definire. In altero pugnandum: in
altero docendum est. Tu me stantem in praelio, et de
vita periclitantem studiosus magister doceas. Noli ex
obliquo, et unde non putaris, vulnus inferre. Directo
percute gladio. Turpe tibi est hostem dolis ferire,
non viribus. Quasi non et haec ars summa pugnantium
sit, alibi minari, alibi percutere. Legite, obsecro
vos, Demosthenem, legite Tullium: ac ne forsitan
Rhetores vobis <emph>223</emph> displiceant (quorum artis est,
verisimilia magis quam vera dicere), legite Platonem,
Theophrastum, Xenophontem, Aristotelem, et reliquos
qui de Socratis fonte manantes, diversis cucurrere
rivulis: quid in illis apertum, quid simplex
est? quae verba non sensuum? qui sensus non victoriae?
Origenes, Methodius, Eusebius, Apollinaris
[al. <hi>Apollinarius</hi> ], multis versuum millibus scribunt
adversus Celsum et Porphyrium. Considerate
quibus argumentis, et quam lubricis problematibus
diaboli spiritu contexta subvertant: et quia interdum
coguntur loqui, non quod sentiunt, sed quod
necesse est, dicunt adversus ea, quae dicunt Gentiles.
Taceo de Latinis Scriptoribus, Tertulliano,
Cypriano, Minutio, Victorino, Lactantio, Hilario, ne
non tam me defendisse, quam alios videar accusasse.
Paulum Apostolum proferam, quem quotiescumque
lego, videor mihi non verba audire, sed tonitrua.
Legite Epistolas ejus, et maxime ad Romanos, ad
Galatas, ad Ephesios, in quibus totus in certamine
positus est; et videbitis eum in testimoniis quae
sumit de veteri Testamento, quam artifex, quam
prudens, quam dissimulator fit ejus quod agit. Videntur
quidem verba simplicia, et quasi innocentis
hominis et rusticani; et qui nec facere nec declinare
noverit insidias: sed quocumque respexeris,
fulmina sunt. Haeret in causa, capit omne quod tetigerit:
tergum vertit, ut superet: fugam simulat,
ut occidat. Calumniemur ergo illum, atque dicamus
ei: Testimonia quibus contra Judaeos, vel caeteras
haereses usus es, aliter in suis locis, aliter in tuis
Epistolis sonant. Videmus exempla captiva servire
<pb n="0503"/>
tibi ad victoriam, quae suis in voluminibus non
dimicant. Nonne nobis loquitur cum Salvatore:
aliter foris, aliter domi loquimur? Turbae parabolas,
discipuli audiunt veritatem <note>(Matth. 13)</note>. Proponit
Pharisaeis Dominus quaestiones, et non edisserit.
Aliud est docere discipulum, aliud adversarium vincere.
 « Mysterium, inquit, meum mihi, mysterium
meum mihi et meis »  <note>(Isai. 24. 16)</note>.</p>
        </div3>
<div3>
          <head>14.</head>
          <p>
 Indignamini mihi, quod Jovinianum non docuerim,
sed vicerim. Imo indignantur mihi, qui illum
anathematizatum dolent: et cum laudent quod <emph>224</emph> 
sunt, accusant quod esse se simulant. Quasi vero rogandus
fuerit, ut mihi cederet, et non invitus ac
repugnans in veritatis vincula ducendus. Et haec dicerem,
si vincendi studio, contra regulam Scripturarum
quippiam locutus fuissem; et sicut viri fortes
in controversiis solent facere, culpam praemio redimerem.
Nunc vero cum interpres magis Apostoli
fuerim, quam dogmatistes, et commentatoris sim
usus officio, quidquid durum videtur, ei magis imputetur
quem exposuimus, quam nobis qui exposuimus.
Nisi forte ille aliter dixit, et nos simplicitatem
verborum ejus maligna interpretatione detorsimus.
Qui hoc arguit, de ipsis Scripturis probet. « Diximus:
Si bonum est mulierem non tangere, malum ergo est
tangere: nihil enim bono contrarium est, ni malum.
Si autem malum est et ignoscitur, ideo conceditur,
ne malo quid deterius fiat: »  et caetera usque ad
propositionem alterius capituli. Hoc ideo subjecimus,
quia Apostolus dixerat:  « Bonum est homini mulierem
non tangere: propter fornicationem autem unusquisque
uxorem suam habeat, et unaquaeque suum
virum habeat »  <note>(I. Cor. 7. 2)</note>. In quo differunt verba
mea a sensu Apostoli? Nisi forte in eo, quod ille
pronuntiat, ego dubito: ille definit, ego sciscitor:
ille aperte dicit:  « Bonam est homini mulierem non
tangere, »  ego timide [al. <hi>quotidie.</hi> ] quaero, si bonum
est mulierem non tangere. Si dubitantis est, non
confirmantis. Ille dicit:  « Bonum est non tangere:
ego quid bono contrarium esse possit, adjungo. Statimque
in consequentibus: Animadvertenda Apostoli
prudentia. Non dixit:  « Bonum est homini uxorem
non habere, sed Bonum est mulierem non tangere: » 
quasi et in tactu ejus periculum sit; quasi qui
illam tetigerit, non evadat. Vides igitur non de conjugibus
nos exponere, sed de coitu simpliciter disputare,
quod ad comparationem pudicitiae et virginitatis, et
Angelicae similitudinis, bonum est homini mulierem
non tangere. « Vanitas vanitatum, et omnia vanitas » ,
dicit Ecclesiastes <note>(Eccle. 1. 2)</note>. Si omnes creaturae
bonae, ut a bono Creatore conditae, quomodo universa
vanitas? Si terra vanitas, numquid et coeli, et Angeli,
et Throni. Dominationes, Potestates, caeteraeque Virtutes? <emph>225</emph> 
 Sed quae per se bona sunt, ut a bono
Creatore condita, ad comparationem meliorum vanitas
appellantur. Verbi gratia: lucerna lampadis comparatione
pro nihilo est: lampas stellae collatione
non lucet: stellam lunae confer, caeca est: lunam
soli junge, non rutilat: solem Christo confer, et tenebrae
<pb n="0504"/>
sunt. <hi>Ego sum,</hi> inquit, <hi>qui sum <note>(Exod. 3. 14)</note>
          </hi>.
Omnem igitur creaturam si Deo contuleris, non subsistit.
 « Ne tradas, inquit Esther, haereditatem
tuam his qui non sunt »  <note>(Esther. 14. 11)</note>, idolis scilicet
et daemonibus. Et certe erant idola et daemones,
quibus ne traderentur, orabat. In Job quoque
legimus, a Baldad [al. <hi>Baldach</hi> ] dictum de impio:
 « Avellatur de tabernaculo suo fiducia ejus, et calcet
super eum quasi rex interitus. Habitent in tabernaculo
ejus socii ejus, qui non est: »  haud dubium
quin diaboli, qui cum habeat socios, non autem haberet
nisi esset: tamen quia Deo periit, non esse
dicitur. Ergo secundum hunc comparationis sensum,
 « malum diximus mulierem tangere (licet uxori
nulla facta sit mentio) quia bonum est non tangere. » 
Et subjecimus:  « Virginitatem frumentum, nuptias
hordeum, fornicationem stercus bubulum nuncupantes. » 
Utique frumentum et hordeum creatura Dei
est. Verum in Evangelio major turba hordeaceis
panibus, minor frumentaceis pascitur <note>(Mar. 6. 44)</note>:
 « Homines, inquit, et jumenta salvos facies, Domine » <note>(Ps. 33. 7)</note>.
Aliis verbis id ipsum locuti sumus,
quando aurum virginitatem, argentum nuptias diximus:
et centum quadraginta quatuor millia virginum
signatorum, qui cum mulieribus non sunt coinquinati:
in quo ostendi voluimus, omnes qui virgines
non permanserint, ad comparationem purissimae et
Angelicae castitatis, et ipsius Domini nostri Jesu
Christi, esse pollutos. Quod si cui asperum et reprehensione
dignum videtur, tantam nos inter virginitatem
et nuptias fecisse distantiam; quanta inter frumentum
et hordeum est, legat S. Ambrosii de Viduis
librum, et inveniet illum inter caetera quae de
virginitate et nuptiis disputavit, etiam hoc dixisse.
 « Neque ita conjugium praetulit Apostolus, ut studia
virginitatis [Amb. <hi>integritatis</hi> ] extingueret: sed a
continentiae persuasione [al. <hi>perfectione</hi> ] incipiens,
ad incontinentiae remedia descendit. Et cum bravium
supernae vocationis fortibus <emph>226</emph> demonstrasset,
deficere tamen in via neminem passus est: ita plaudens
prioribus, ut non despiceret et sequentes. Didicerat
enim et ipse, quia Dominus Jesus aliis panem
hordeaceum, ne in via deficerent <note>(Joan. 6. 5. et seq.)</note>:
aliis corpus suum, ut ad regnum contenderent <note>(Matth. 26)</note>,
demonstravit. Et in consequentibus:
Non ergo copula nuptialis quasi culpa vitanda, sed
quasi necessitatis sarcina declinanda est. Lex enim
astringit uxorem, ut in laboribus et tristitia filios
generet: conversio ejus ad virum sit, ut ei ipse
dominetur <note>(Gen. 3. 16)</note>. Ergo laboribus et doloribus in
generatione filiorum addicitur nupta, non vidua: et
dominatui viri sola subditur copulata, non virgo.
Et in alio loco: <hi>Pretio,</hi> inquit, <hi>empti estis, nolite fieri
servi hominum <note>(I. Cor. 7)</note>
          </hi>. Videtis quam evidens conjugalis
sit definitio servitutis. Et post pusillum. Si
<pb n="0505"/>
igitur bonum conjugium servitus est, malum quid
est, quando nequeunt se invicem sanctificare, sed
perdere. »  Universa quae nos de virginitate ac nuptiis
lato sermone diffudimus, ille brevi arctavit compendio,
in paucis multa comprehendens. Virginitas ab
eo persuasio continentiae: nuptiae, remedia incontinentiae
praedicantur. Et significanter a majoribus ad
minora descendens, virginibus bravium supernae vocationis
ostendit, nuptas ne in via deficiant, consolatur.
Alios laudat, alios non despicit. Conjugium
hordeo, virginitatem corpori Christi comparat. Et
puto multo minorem distantiam inter frumentum
esse et hordeum, quam inter hordeum et corpus
Christi. Denique nuptias dicit, quasi necessitatis
sarcinam declinandas, et definitionem esse evidentissimae
servitutis. Et multa alia quae tribus libellis de
virginibus latissime prosecutus est.</p>
        </div3>
<div3>
          <head>15.</head>
          <p>
 Ex quibus universis perspicuum est, me nihil
novi de virginibus nuptisque dixisse: sed majorum
in omnibus secutum esse sententiam, tam hujus videlicet,
quam reliquorum, qui de Ecclesiasticis dogmatibus
disputarunt: QUORUM AEMULARI exopto negligentiam
potius, quam aliorum obscuram diligentiam.
Tumeant contra me mariti, quare dixerim:
 « Oro te, quale illud bonum est, quod orare prohibet:
quod corpus Christi accipere non permittit?
Quando <emph>227</emph> impleo mariti officium, non impleo
continentis. »  Jubet idem Apostolus in alio loco, ut
semper oremus <note>(1. Thess. 5)</note>. « Si semper orandum
est, nunquam ergo conjugio serviendum. Quoniam
quotiescumque uxori debitum reddo, orare non possum. » 
Hoc quare dixerim, perspicuum est, quia interpretabar
illud Apostoli dictum: <hi>Nolite fraudare
invicem, nisi forte ex consensu ad tempus, ut vacetis
orationi <note>(1. Cor. 7. 5)</note>
          </hi>. Paulus Apostolus dicit, quando
coimus cum uxoribus, nos orare non posse. Si per
coitum quod minus est impeditur, id est, orare:
quanto plus quod majus est, id est, Corpus Christi
prohibetur accipere? Petrus ad continentiam hortatur: <hi>Ne impediantur orationes 
 <note>(1. Pet. 3. 7)</note>
          </hi> nostrae.
Quod hic, quaeso, peccatum meum est? quid commerui?
quid deliqui? Si turbidae, et nebulosae aquae
fluunt, non est alvei culpa, sed fontis. An idcirco arguor,
quod de meo ausus sum adjicere:  « Quale illud
bonum est, quod Corpus Christi accipere non permittit?
Ad hoc breviter respondebo. Quid est majus orare,
an Corpus Christi accipere? »  Utique accipere
corpus Christi. Si per coitum quod minus est impeditur,
multo magis quod majus est. Diximus in eodem
volumine <note>(Lib. 1. c. 10)</note>. Panes propositionis ex Lege
non potuisse comedere David, et socios ejus nisi se
triduo mundos a mulieribus respondissent <note>(1. Reg.
21)</note>. non utique a meretricibus, quod damnabatur a
Lege: sed ab uxoribus, quibus licite jungebantur.
Populum quoque quando accepturus erat Legem in
<pb n="0506"/>
Monte Sina, tribus dicbus jussum esse ab uxoribus
abstinere <note>(Exod. 19.)</note> Scio Romae hanc esse consuetudinem,
ut fideles semper Christi corpus accipiant,
quod nec reprehendo, nec probo: <hi>Unusquisque enim
in suo sensu abundat <note>(Rom. 14.)</note>
          </hi> Sed ipsorum conscientiam
convenio, qui eodem die post coitum communicant,
et juxta Persium, <hi>noctem flumine purgant <note>(Satyr. 2)</note>
          </hi>;
quare ad Martyres ire non audent? quare
non ingrediuntur Ecclesias? An alius in publico,
alius in domo Christus est? Quod in Ecclesia non licet,
nec domi licet. Nihil Deo clausum est, et tenebrae
quoque lucent apud Deum. Probet se unusquisque,
et sic ad Corpus Christi accedat; non quod dilatae
communionis unus dies, aut biduum sanctiorem efficiat
Christianum, ut quod hodie non merui, cras vel
perendie merear: <emph>228</emph> sed quod dum doleo me
non communicasse Corpori Christi, abstineam me
paulisper ab uxoris amplexu: ut amori conjugis, amorem
Christi praeferam. Durum est, et non ferendum
est. Quis hoc saecularium sustinere potest? Qui potest
sustinere, sustineat: qui non potest, ipse viderit. Nobis
curae est, NON QUID UNUSQUISQUE POSSIT, aut velit;
sed quid Scripturae praecipiant, dicere.</p>
        </div3>
<div3>
          <head>16.</head>
          <p>
 Illud quoque in commentariolis meis ejusdem
Apostoli carpitur, in quibus, dixi <note>(Lib. 1 c. 4)</note>,  « Verum
ne quis putet ex eo quod sequitur: <hi>ut vacetis orationi,
et iterum ad idipsum revertimini <note>(1. Cor. 7. 5)</note>
          </hi>, Apostolum hoc velle, et non propter majorem ruinam
concedere, statim infert, <hi>ne tentet vos Satanas propter
incontinentiam vestram.</hi> Pulchra nimirum indulgentia, <hi>et iterum revertimini ad idipsum.</hi> 
 Quod erubescit suo
vocare nomine: quod tentationi praefert Satanae, quod
causam habet incontinentiam; laboramus quasi obscurum
disserere, cum exposuerit se ipse qui scripsit? <hi>Hoc autem dico,</hi> 
 inquit, <hi>juxta indulgentiam, non secundum
imperium.</hi> Et mussitamus adhuc nuptias non
vocare indulgentiam; sed praeceptum: quasi non
eodem modo, et secunda, et tertia matrimonia concedantur,
et reliqua? Quid hic locutus sum, quod
Apostolus non dixerit? Nimirum illud, Quod erubescit
suo vocare nomine? »  Ego arbitror quando dicit, <hi>ad idipsum,</hi> 
 et rem ipsam tacet, non eum nominare
palam coitum, sed verecunde ostendere. An quia sequitur,
 « Quod tentationi praefert Satanae, quod habet
causam incontinentiam? »  Nonne alio verborum
ordine idipsum est, <hi>ne tentet vos Satanas propter incontinentiam
vestram?</hi> An quia dixi,  « Et mussitamus
adhuc nuptias non vocare indulgentiam, sed praeceptum? » 
Quod si durum est, imputetur Apostolo, qui
ait: <hi>Hoc autem dico secundum indulgentiam, non secundum
imperium;</hi> non mihi, qui excepto praepostero
ordine, nec sensum, nec verba mutavi.</p>
        </div3>
<div3>
          <head>17.</head>
          <p>
 Transeamus ad reliqua, epistolari enim brevitate
festinat oratio:  « Dico, inquit Apostolus, innuptis,
et viduis, bonum est eis, si sic permanserint, ut
<pb n="0507"/>
ego. Si autem se non continent, nubant: melius est
enim nubere, quam uri »  <note>(1. Cor. 7. 8. 9)</note>. Quod
capitulum <emph>229</emph> nos sic interpretati sumus:  « Postquam
nuptis concesserat usum conjugii, et ostenderat
ipse quid vellet, quidve concederet, transit ad innuptas,
et viduas, et sui proponit exemplum, et felices
vocat, si sic permanserint: si autem se non continent,
nubant: idipsum, dicens quod supra: <hi>Propter fornicationem
autem:</hi> et, <hi>ne tentet vos Satanas propter incontinentiam
vestram.</hi> Redditque causam cur dixerit, <hi>Si
se non continent, nubant: Melius est enim nubere,
quam uri.</hi> Ideo melius est nubere, quia pejus est uri.
Tolle ardorem libidinis, et non dicet, quia <hi>melius est
nubere.</hi> Melius semper ad comparationem deterioris
respicit: non ad simplicitatem incomparabilis per se
boni. Velut si diceret: Melius est unum oculum habere,
quam nullum. Et post paululum cum apostropham
fecissem ad Apostolum; intuli: Si per se
bonae nuptiae sunt, noli eas incendio comparare: sed
die simpliciter, bonum est nubere. Suspecta est mihi
bonitas ejus rei, quam magnitudo alterius mali, malum
cogit esse inferius. Ego autem non levius malum,
sed simplex per se bonum volo. Vult Apostolus innuptas,
et viduas absque coitu permanere, et ad
exemplum sui provocat, et feliciores vocat, si sic permanserint.
Si autem se continere non possunt, et
ardorem libidinis, non tam continentia volunt quam
fornicatione restinguere, melius est nubere, quam
uri. Ad quod nos intulimus; ideo melius est nubere,
quia pejus est uri: non nostram sententiam proferentes,
sed interpretantes illud Apostoli, <hi>melius est
nubere, quam uri,</hi> id est, melius est maritum ducere,
quam fornicari. Si uri vel fornicari bonum esse docueris,
tunc bono melius praeferetur. Si autem
nubere melius est, quod malo praefertur, non est
germanae, et purae integritatis, nec ejus beatitudinis,
quae Angelis comparatur. Si dixero, melius est virginem
esse, quam nuptam: bono melius praetuli. Si
autem alterum gradum fecero, melius est nubere,
quam fornicari, ibi non bono melius, sed malo bonum
praetuli. Multa diversitas est inter id melius, quod
nuptiis, et inter id quod fornicationi anteponitur. Obsecro
te, quid <emph>230</emph> in hac dissertione peccavi? Propositum
mihi erat, non ad meam voluntatem Scripturas
trahere, sed id dicere, quod Scripturas velle intelligebam.
Commentatoris officium est, non quid ipse
velit: sed quid sentiat ille quem interpretatur, exponere.
Alioqui si contraria dixerit, non tam interpres
erit, quam adversarius ejus, quem nititur explanare.
Certe ubicumque Scripturas non interpretor, et libere
de meo sensu loquor, arguat me cui libet, durum
quid dixisse contra nuptias. Quod si non repererit,
quidquid vel austerum esse videtur, vel durum,
id Scriptoris auctoritati, non interpretis officio deputet.</p>
        </div3>
<div3>
          <head>18.</head>
          <p>
 Illud vero ferre quis possit, quod in me reprehenditur:
<pb n="0508"/>
quare exponens capitulum Apostoli, in quo
de conjugibus scripsit,  « tribulationem carnis habebunt
hujusmodi »  <note>(1. Cor. 7, 28)</note>, dixerim:  « Nos ignari
rerunt putabamus nuptias saltem carnis habere laetitiam.
Si autem nubentibus et in carne tribulatio est,
in qua sola videbantur habere delicias, quid erit relicum
propter quod nubant, cum et in spiritu, et in
anima, et in ipsa carne tribulatio sit? »  Quae haec
condemnatio matrimonii est, si infantium vagitus,
filiorum mortes, abortia [al. <hi>divortia</hi> ], damna domus,
et caetera hujusmodi tribulationem diximus nuptiarum?
Dum adviveret [al. <hi>adhuc viveret</hi> ] sanctae memoriae
Damasus, librum contra Helvidium  « de Beatae
Mariae virginitate perpetua »  scripsimus, in quo necesse
fuit nobis ad virginitatis beatitudinem praedicandam,
multa de molestiis dicere nuptiarum. Num
vir egregius, et eruditus in Scripturis, et virgo Ecclesiae
virginis doctor, aliquid in illo sermone reprehendit?
In libro quoque ad Eustochium multo duriora
de nuptiis diximus, et nemo super hac re laesus
est. AMATOR QUIPPE castitatis, praeconium pudicitiae
intenta aure captabat. Lege Tertullianum, lege Cyprianum,
lege Ambrosium; et cum illis me vel accusa,
vel libera. Inventae sunt Plautinae familiae [al. <hi>fabulae</hi> ],
et scioli tantum ad detrahendum, qui in eo se
doctos ostentare velint, si omnium dicta lacerent, et
in una atque eadem causa, utrumque, id est, et me,
et adversarium reprehendant, et cum e duobus
alterum necesse sit vincere, ambos victos esse contendant.
 « Porro ubi de digamis, et trigamis <emph>231</emph> 
disserentes diximus, melius est licet alterum, et tertium,
unum virum nosse, quam plurimos, id est, tolerabilius
est uni homini prostitutam esse, quam multis,
nonne statim cur hoc dixerim, subjecimus? Siquidem
et illa in Evangelio Samaritana, sextum maritum habere
se dicens, arguitur a Domino, quod non sit vir
ejus »  <note>(Jaon. 4)</note>. Ego etiam nunc libera voce proclamo,
non damnari in Ecclesia digamiam, imo nec
trigamiam, et ita licere quinto, et sexto, et ultra,
quomodo, et secundo marito nubere: sed quomodo
non damnantur istae nuptiae, ita nec praedicantur. So-
LATIA MISERIAE SUNT, non laudes continentiae. « Unde
et in alio loco dixi: Ubi unus maritus exceditur,
nihil refert, secundus an tertius sit: quia desinit esse
monogamus. <hi>Omnia licent, sed non omnia expediunt.</hi> 
Non damno digamos, imo nec trigamos, et si dici potest,
octogamos: habeat cuilibet octavum maritum,
et esse desinat prostituta.</p>
        </div3>
<div3>
          <head>19.</head>
          <p>
 Veniam et ad illum locum in quo arguor, quare
dixerim <note>(Lib. 1. c. 9)</note> dumtaxat juxta Hebraicam
Veritatem, in die secundo non additum, sicut in primo
et in tertio, et reliquis:  « Vidit Deus, quia bonum
est »  <note>(Gen. 1)</note>; statimque subjecerim:  « Nobis intelligentiam derelinqui: non esse bonum duplicem
<pb n="0509"/>
numerum, qui ab unione dividat, et praefiguret foedera
nuptiarum. Unde et in arca Noc omnia animalia
quaecumque bina ingrediuntur, immunda sunt. Impar
numerus est mundus. »  In hoc nescio quid reprehendatur
interim de secunda die: utrum quia scriptum
est, et scriptum non esse diximus: an quia etiam si
scriptum est, nos aliter intelleximus, quam Scripturae
simplicitas patitur. Scriptum non esse in secundo die,
 « Vidit Deus quia bonum est: »  non meum accipiant
testimonium, sed cunctorum Hebraeorum, et aliorum
Interpretum, Aquilae videlicet, et Symmachi, et Theodotionis.
Si autem scriptum non est, cum in caeteris
diebus scriptum sit, aut reddant aliam probabiliorem
causam, quare non scriptum sit: aut si non repererint,
ingratis <emph>232</emph> suscipiant quod a nobis dictum
est. Porro si in arca Noe omnia animalia, quae bina
ingrediuntur immunda sunt, et impar numerus mundus
est, et hoc scriptum esse nemo dubitat; quare
scriptum si edisserant. Si autem non edisserunt, quod
a me expositum est, velint, nolint, suscipient. Aut
profer meliores epulas, et me conviva utere: aut
qualicumque nostra coenula contentus esto. Scilicet
nunc enumerandum mihi est, qui Ecclesiasticorum de
impari numero disputarint, Clemens, Hippolytus, Origenes,
Dionysius, Eusebius, Didymus, nostrorumque
Tertullianus, Cyprianus, Victorinus, Lactantius, Hilarius:
quorum Cyprianus de septenario, id est, impari
numero disserens, quae, et quanta dixerit ad Fortunatum,
liber illius testimonio est. An forsitan Pythagoram,
et Architam Tarentinum, et Publium
Scipionem in sexto de Republica, de impari numero
proferam disputantes? Et si hos audire noluerint obtrectatores
mei, Grammaticorum scholas eis faciam
conclamare:  « Numero Deus impare gaudet »  <note>(Virg.
Eclog. 8)</note>.</p>
        </div3>
<div3>
          <head>20.</head>
          <p>
 Grande piaculum, eversae sunt Ecclesiae, orbis
audire non potest, si mundiorem virginitatem diximus
esse quam nuptias: si parem numerum impari
subjecimus, et veteris Testamenti typos, Evangelicae
veritati profecisse monstravimus. Caetera quae in
libro nostro reprehensa sunt, vel leviora puto, vel
ad eumdem sensum pertinentia: unde ad ea respondere
nolui, ne libelli excedere magnitudinem, et tuo
viderer ingenio diffidere, quem patronum causae
meae ante habui, quam rogarem. Igitur hoc extrema
voce protestor, ME NEC damnasse nuptias, nec damnare;
respondisse adversario, non meorum insidias
formidasse. Virginitatem autem in coelum fero, non
quia habeam, sed quia magis mirer quod non habeo.
<pb n="0510"/>
Ingenua, et verecunda confessio est, quo ipse careas,
id in aliis praedicare. Numquid quia gravi corpore
terrae haereo, avium non miror volatus, nec columbam
praedico, quod  « Radit iter liquidum, celeres neque
commovet alas »  <note>(Aeneid. 5)</note>? Nullus se decipiat:
nemo blando <emph>233</emph> adulatore se praecipitet. Prima
est virginitas a nativitate, secunda virginitas a secunda
nativitate. Non est meus sermo, antiqua sententia
est:  « Nemo potest duobus dominis servire » <note>(Matth. 6. 24)</note>,
carni et spiritui. « Caro concupiscit adversus
spiritum, spiritus autem adversus carnem; haec
invicem sibi adversantur, ut non quae volumus illa faciamus <note>(Galat. 5. 17)</note>.
Quando aliquid tibi asperum
videtur in nostro opusculo, non ad mea verba respicias,
sed ad Scripturam, unde mea tracta sunt verba.</p>
        </div3>
<div3>
          <head>21.</head>
          <p>
 Christus virgo, Mater virginis nostri Virgo perpetua,
mater, et virgo. Jesus enim clausis ingressus
est ostiis, et in sepulcro ejus, quod novum, et in petra
durissima fuerat excisum, nec antea quis, nec
postea positus est. Hortus conclusus, fons signatus <note>(Cantic. 4. 12)</note>:
de quo fonte ille fluvius manat juxta
Joel <note>(3. 18)</note>, qui irrigat torrentem, vel funium,
vel spinarum: funium peccatorum, quibus ante alligabantur
[al. <hi>alligabamur</hi> ]; spinarum, quae suffocabant
[al. <hi>suffocant</hi> ] sementem patrisfamilias. Haec est porta
orientalis, ut ait Ezechiel, semper clausa, et lucida,
et operiens in se, vel ex se proferens Sancta sanctorum;
per quam sol justitiae, et Pontifex noster secundum
ordinem Melchisedech ingreditur, et egreditur.
Respondeant mihi, quomodo Jesus ingressus est
clausis ostiis, cum palpandas manus, et latus considerandum,
et ossa carnemque monstraverit, ne veritas
corporis, phantasma putaretur; et ego respondebo,
quomodo sancta Maria sit et mater, et virgo.
Virgo post partum, mater ante quam nupta. Igitur,
ut dicere coeperamus, Christus virgo, virgo Maria,
utrique sexui virginitatis dedicavere principia. Apostoli,
vel virgines, vel post nuptias continentes.
Episcopi, Presbyteri, Diaconi, aut virgines eliguntur,
aut vidui, aut certe post Sacerdotium in aeternum
pudici. Quid nobismetipsis illudimus, et irascimur, si
subantibus nobis semper ad coitum, praemia pudicitiae
denegentur? Volumus opipare comedere, uxorum
adhaerere complexibus, et in numero virginum, et
viduarum regnare cum Christo. Idem ergo habebit <emph>234</emph> 
 fames praemium, et ingluvies, sordes, et munditiae,
saccus, et sericum? Lazarus recepit mala in vita
sua, et dives ille purpuratus, crassus et nitidus, fruitus
<pb n="0511"/>
est carnis bonis dum adviveret: sed diversa post
mortem tenent loca <note>(Luc. 16)</note>: MISERIAE DELICUS, et
deliciae miseriis commutantur. In nostro arbitrio est,
vel Lazarum sequi, vel divitem.
</p>
        </div3>
      </div1>

<div1>
        <head>EPISTOLA XLIX AD PAMMACHIUM.</head>
<p divs_removed="true"> <hi>Apologeticam superiorem Epistolam Pammachio mittit,
eidemque gratulatur quod ab omnibus dignus haberetur
Sacerdotio; tandem eum invitat ad lectionem
translationum suarum ex Hebraeo, et aliorum opusculorum.</hi> 

        </p>
        <div3 moved_from_p="true">
            <head>1.</head>
          <p>
 Christiani interdum pudoris est, etiam apud
amicos tacere, et humilitatem suam magis silentio
consolari, quam retractando veteres amicitas, ambitionis
crimen incurrere. Quamdiu tacuisti, tacui, nec
expostulare unquam super hac re volui: ne non
amicum quaerere, sed potentiorem viderer expetere.
Nunc autem provocatus officio litterarum, primas
semper partes habere tentabo: et non tam rescribere,
quam scribere; ut et verecunde hucusque tacuisse,
et verecundius loqui coepisse cognoscar.</p>
        </div3>
<div3>
          <head>2.</head>
          <p>
 De opusculis meis contra Jovinianum, quod et
prudenter et amanter feceris, exemplaria subtrahendo,
optime novi. Sed nihil profuit ista diligentia,
cum aliquanti ex Urbe venientes, mihi eadem lectitarent,
quae se Romae excepisse referebant. In hac
quoque provincia jam libri fuerant divulgati: et ut
ipse legisti,  « nescit vox missa reverti »  <note>(Horat. de Art.
Poet.)</note>. Non sum tantae felicitatis, quantae plerique
hujus temporis Tractatores, ut nugas meas quando
voluerim emendare possim. Statim ut aliquid scripsero,
aut imatores mei, aut invidi, diverso quidem studio,
sed pari certamine, in vulgus nostra disseminant:
et vel in laude, vel in vituperatione nimii sunt:
non meritum stili, sed suum stomachum sequentes.
Itaque quod solum facere potui, <foreign xml:lang="greek">ἀπολογετικὸν</foreign> <emph>235</emph> 
ipsius operis tibi <foreign xml:lang="greek">προσεφώνησα</foreign>; quem cum legeris,
ipse pro nobis caeteris satisfacies: aut si tu quoque
narem contraxeris, illam Apostoli <foreign xml:lang="greek">περικοπὴν,</foreign> in qua
de virginitate et nuptiis disputat, aliter disserere
compelleris.</p>
        </div3>
<div3>
          <head>3.</head>
          <p>
 Nec hoc dico, quod te ad scribendum provocem:
cujus in sacris litteris studium mihi praefero: sed ut
alios qui nos lacerant, hoc facere compellas. Norunt
litteras, videntur sibi scioli: possunt me non reprehendere,
sed docere. Si quid scripserint, magis ex
operis corum comparatione, mea interpretatio negligetur.
Lege, quaeso te, et diligenter Apostoli verba
considera, et tunc videbis me propter calumniam
declinandam multo plus quam ille voluit in maritos
fuisse clementem. Origenes, Dionysius, Pierius, Eusebius
Caesariensis, Dydimus, Apollinaris latissime
hanc Epistolam interpretati sunt: quorum Pierius
cum sensum Apostoli ventilaret atque edisseret, et
<pb n="0512"/>
proposuisset illud exponere:  « Volo autem omnes
esse sicut meipsum »  <note>(1. Cor. 1. 7)</note>, adjecit, <foreign xml:lang="greek">ταῦτα
λέγων ὀ Παῦλος ἀντικρὺς ἀγαμίαν κηρύσσει.</foreign> Quod hic quaeso
peccatum meum, quae duritia? Universa quae scripsi,
huic sententiae comparata lenissima [al. <hi>levissima</hi> ]
sunt. Revolve omnium quos supra memoravi, commentarios
et Ecclesiarum Bibliothecis fruere, et magis
concito gradu ad optata coeptaque pervenies.</p>
        </div3>
<div3>
          <head>4.</head>
          <p>
 Audio totius in te Urbis studia concitata. Audio
Pontificis et populi voluntatem pari mente congruere.
MINUS EST tenere Sacerdotium, quam mereri. Libros
sedecim Prophetarum, quos in Latinum de Hebraeo
sermone verti, si legeris, et delectari te hoc opere
comperero, provocabis nos etiam caetera clausa armario
non tenere. Transtuli nuper Job in linguam
nostram: cujus exemplar a sancta Marcella consobrina
tua poteris mutuari. Lege eumdem Graecum
et Latinum; et veterem Editionem nostrae Translationi
compara: et liquido pervidebis quantum distet
inter veritatem, et mendacium. Miseram quaedam <foreign xml:lang="greek">τῶν ὑπομνημάτων</foreign>
 in Prophetas duodecim sancto patri
Domnioni, Samuelem quoque et Malachim, id est,
quatuor Regum libros. Quae si legere volueris, probabis
quantae difficultatis <emph>236</emph> sit divinam Scripturam,
et maxime Prophetas intelligere: et Interpretum
vitio quae apud suos purissimo cursu orationis
labuntur, apud nos scatere vitiis. Porro eloquentiam
quam pro Christo in Cicerone contemnis, in parvulis
ne requiras. Ecclesiastica interpretatio etiam si habet
eloquii venustatem, dissimulare eam debet et fugere,
ut non otiosis Philosophorum scholis paucisque discipulis,
sed universo loquatur hominum generi.
</p>
        </div3>
      </div1>

<div1>
        <head>EPISTOLA L. AD DOMNIONEM.</head>
<p divs_removed="true"> <hi>Admonitus a Sancto Domnione de conviicis quibus Romae
lacerabant multi libros adversus Jovinianum, in primis
autem Monachus quidam juvenis, rumigerulus,
hunc mire exagitat, ejusque imperitiam objurgans,
provocat ad scribendum.</hi> 

        </p>
        <div3 moved_from_p="true">
            <head>1.</head>
          <p>
 Litterae tuae et amorem pariter sonant, et querelam.
Amorem tuum, quo sedulo monens, etiam
quae tuta sunt in nobis pertimescis: querelam eorum
qui non amant, et quaerentes occasionem in peccatis,
garriunt adversus fratrem suum, et contra filium
matris suae ponunt scandalum <note>(Ps. 39. 20)</note>. Scribis
enim eos, imo nescio quem de trivio, de compitis,
de plateis circumforaneum Monachum rumigerulum,
<pb n="0513"/>
rabulam, vafrum tantum ad detrahendum, qui per
trabem oculi sui festucam alterius nitatur eruere,
concionari adversum me, et libros, quos contra Jovinianum
scripsi, canino dente rodere, lacerare, convellere.
Hunc Dialecticum urbis vestrae, et Plautinae
familiae columen, non legisse quidem <foreign xml:lang="greek">κατηγορίας</foreign> Aristotelis,
non <foreign xml:lang="greek">περὶ ἑρμηνείας</foreign> ( <hi>Praedicamenta De Interpretatione</hi> ), non <foreign xml:lang="greek">ἀναλυτικὰ</foreign> ( <hi>Resolutiones</hi> ), non saltem
Ciceronis <foreign xml:lang="greek">τόπους,</foreign> sed per imperitorum circulos, muliercularumque <foreign xml:lang="greek">συμπόσια</foreign>
 ( <hi>Compotationes</hi> ), syllogismos <foreign xml:lang="greek">ἀσυλλογίστους</foreign>
 texere, et quasi sophismata nostra callida
argumentatione dissolvere. Stultus ego qui me
putaverim haec absque Philosophis scire non posse;
qui meliorem stili partem eam legerim, quae deleret,
quam quae scriberet. Frustra <emph>237</emph> ergo Alexandri
verti Commentarios: nequidquam me doctus
magister per <foreign xml:lang="greek">εἰσαγωγήν</foreign> Porphyrii introduxit ad Logicam:
et, ut humana contemnam, sine causa Gregorium Nazianzenum
et Didymum in Scripturis sanctis catechistas
habui: nihil mihi profuit Hebraeorum eruditio, et
ab adolescentia usque ad hanc aetatem quotidiana in
Lege, Prophetis, Evangeliis, Apostolisque meditatio.</p>
        </div3>
<div3>
          <head>2.</head>
          <p>
 Inventus est homo absque praeceptore perfectus <foreign xml:lang="greek">πνευματοφόρος,</foreign>
 <foreign xml:lang="greek">καὶ αὐτοδίδακτος,</foreign> qui eloquentia
Tullium, argumentis Aristotelem, prudentia Platonem,
eruditione Aristarchum, multitudine librorum
Chalcenterum, Didymum scientia Scripturarum, omnesque
sui temporis vincat Tractatores. Denique dicitur
materiam poscere: et Carneadis aliquid
referens, in utramque partem, hoc est, et pro justitia
et contra justitiam disputare. Liberatus est mundus
a periculo, et Haereditariae vel Centumvitales
causae de barathro erutae, quod hic forum negligens,
se ad Ecclesiam transtulit. Quis hoc nolente [l. <hi>volente</hi> ]
fuisset innoxius? quem criminosum non hujus
servasset oratio, cum coepisset in digitis partiri
causam, et syllogismorum suorum retia tendere?
Nam si applosisset pedem, intendisset oculos, rugasset
frontem, jactasset manum, barbam tornasset,
tenebras illico ob oculos offudisset [al. <hi>effudisset</hi> ] judicibus.
Nec mirum si me et absentem jamdiu, et
absque usu Latinae linguae, semigraeculum, barbarumque,
homo latinissimus et facundissimus superet;
cum praesentem Jovinianum (Jesu bone qualem et
quantum virum: cujus nemo scripta intelligeret, qui
<pb n="0514"/>
sibi tantum caneret et musis) eloquentiae suae mole
oppresserit.</p>
        </div3>
<div3>
          <head>3.</head>
          <p>
 Quaeso igitur te, pater carissime, ut moneas eum,
ne loquatur contra propositum suum; ne castitatem
habitu pollicens, <emph>238</emph> verbis destruat; ne virgo
vel continens (ipse enim viderit quid esse se jactet)
maritatas [al. <hi>maritos</hi> ] virginibus comparet, et frustra
adversus hominem disertissimum, tanto tempore
digladiatus sit. Audio praeterea eum libenter virginum
et viduarum cellulas circumire, et adducto supercilio,
de sacris inter eas litteris philosophari. Quid in secreto,
quid in cubiculo mulierculas docet? Ut hoc sciant
esse virgines, quod maritatae [al. <hi>maritae</hi> ]; ut florem
aetatis non negligant, ut comedant et bibant, et balneas
adeant, munditias appetant, unguenta non
spernant? an magis pudicitiam, et jejunia, et illuviem
corporis? Utique illa praecipit quae plena virtutis
sunt. Fateatur ego publice quod domi loquitur.
Aut si et domi eadem docet quae et publice, a puellarum
consortio separandus est. Miror autem non erubescere
juvenem, et Monachum, ut sibi videtur,
disertum (cujus de ore veneres fluunt; qui tantae in
sermocinando elegantiae est, ut Comico sale ac lepore
conspersus sit) lustrare nobilium domos, haerere
salutationibus matronarum, religionem nostram
pugnam facere, et fidem Christi contentione torquere
verborum; atque inter haec fratri suo detrahere. Utique
si errare me arbitratus est (in multis enim offendimus
omnes, et  « si quis in verbo non peccat,
hic perfectus est vir) »  <note>(Jacob 30. 2)</note>, debuit vel arguere,
vel interrogare per litteras: quod vir eruditus
et nobilis fecit Pammachius, cui ego <foreign xml:lang="greek">ἀπελογισάμην</foreign>
ut potui, et Epistola disserui longiore <note>(Superior. Epist.
XLVIII)</note>, quo unumquodque sensu dixerim. Imitatus
saltem fuisset tuam verecundiam, qui ea loca, quae
scandalum quibusdam facere videbantur, excerpta de
volumine per ordinem digessisti, poscens ut vel
emendarem, vel exponerem, et non tantae me putasset
dementiae, ut in uno atque eodem libro, et pro
nuptiis, et contra nuptias scriberem. <emph>239</emph>
</p>
        </div3>
<div3>
          <head>4.</head>
          <p>
 Parcat sibi, parcat mihi, parcat nomini
Christiano. Monachum se esse non loquendo, et discursando,
sed tacendo, et sedendo noverit. Legat
Jeremiam, dicentem:  « Bonum est viro cum portaverit
jugum ab adolescentia sua. Sedebit solus et tacebit:
quia tulit super se jugum »  <note>(Thren. 3. 27. 28)</note>. Aut si
certe in omnes Scriptores censoriam accepit virgulam,
<pb n="0515"/>
et idcirco se eruditum putat, quia Jovinianum,
solus intelligit (est quippe proverbium; Balbum meluis
balbi verba cognoscere) <foreign xml:lang="greek">πάντες οὐ συγγραφεῖς</foreign>
appellamur Attilio judice. Ipse quoque Jovinianus, <foreign xml:lang="greek">συγγραφεὺς ἀγράμματος,</foreign>
 id ei justissime proclamabit,
Quod me damnant Episcopi, non est ratio, sed conspiratio.
Nolo mihi ille, vel ille respondeat, quorum
me auctoritas opprimere potest, docere non potest.
Scribat contra me vir, cujus et ego linguam intelligo:
quem cum vicero, omnes homines simul vicerim.
Ego enim bene novi (experto credite)  « quantus In
clypeum assurgat, quo turbine torqueat hastam » <note>(Aeneid. lib. X)</note>.
Fortis est, et in disputando nodosus
et tenax, et qui obliquo et arcuato pugnet capite.
Saepe de nocte usque ad vesperam contra nos in plateis
clamavit: habet latera et athletarum robur, et
belle corpulentus est. Videtur mihi occulte mei dogmatis
esse sectator. Praeterea nunquam erubescit,
nec considerat quid, sed quantum dicat; et in tantam
venit opinionem eloquentiae, ut soleant dicta ejus
Ciriatorum esse dictata. Quoties me iste in circulis
stomachari fecit et adduxit ad choleram? quoties
conspuit, et consputus abscessit? Sed haec vulgaria
sunt, et a quolibet de sectatoribus meis possunt fieri:
ad libros provoco, ad memoriam in posteros transmittendam.
Loquamur scriptis, ut de nobis tacitus
lector judicet; ut quomodo ego discipulorum gregem
ductito; sic ex hujus nomine Gnathonici, vel
Phormionici vocentur.</p>
        </div3>
<div3>
          <head>5.</head>
          <p>
 Non est grande, mi Domnion, garrire <emph>240</emph> 
per angulos, et medicorum tabernas, ac de mundo ferre
sententiam: hic bene dixit, ille male: iste Scripturas
novit, ille delirat: iste loquax, ille infantissimus
est. Ut de omnibus judicet, cujus hoc judicio meruit?
Contra quemlibet passim in triviis strepere, et
congerere maledicta, non crimina, scurrarum est;
et paratorum [al. <hi>parasitorum</hi> ] semper ad lites. Moveat
<pb n="0516"/>
manum, figat stilum, commoveat se; et quidquid
potest scriptis ostendat. Det nobis occasionem
respondendi disertitudini suae. Possum remordere
[al. <hi>respondere</hi> ], si velim, possum genuinum laesus
infigere. Et nos didicimus litteras;  « Et nos saepe
manum ferulae subtraximus »  <note>(Juvenal. Sat. 1)</note>. De
nobis quoque dici potest; Foenum habet in cornu,
longe fuge <note>(Hor. Serm. 1. sat. 4)</note>. Sed magis volumus
esse discipuli ejus, qui ait:  « Dorsum meum
posui ad flagella; et faciem meam non averti a
confusione sputorum »  <note>(Isai. 50. 6. juxta LXX)</note>. « Qui
cum malediceretur, non remaledixit »  <note>(1. Ptr. 2. 23)</note>;
et post alapas, crucem, flagella, blasphemias, novissime
pro crucifigentibus deprecatus est, dicens:
 « Pater ignosce eis, quod enim faciunt, nesciunt »  <note>(Luc.
13. 34)</note>. Et ego ignosco errori fratris: intelligo,
quia diaboli arte deceptus est. Inter mulierculas sciolus
sibi et eloquens videbatur. Postquam Romam
mea opuscula pervenerunt, quasi aemulum exhorruit,
et de me quoque captavit gloriam, ut nullus esset in
terris, qui non ejus eloquentiae displiceret, exceptis
his quorum potentiae non parcit, sed cedit; imo
quos non honorat, sed metuit. Voluit scilicet homo
peritissimus, ut veteranus miles uno rotatu gladii
percutere utrumque, et ostendere populis quod quidquid
ipse vellet, hoc Scriptura sentiret. Dignetur igitur
nobis sermonem suum mittere, et non reprehendendo,
sed docendo, garrulitatem nostram corrigere.
Tunc intelliget aliam vim fori esse, aliam triclinii;
non aeque inter fusos et calathos puellarum, et inter
eruditos viros de divinae legis dogmatibus disputari.
Nunc libere, et impudenter jactat in vulgus, <emph>241</emph> 
et perstrepit, damnat nuptias; et inter uteros tumentes,
infantium vagitus, et lectulos maritorum, quid
Apostolus dixerit, tacet, ut me solum in invidiam
vocet. Cum autem ad libros venerit, et pedem pedi
contulerit, et vel proposuerit aliquid de Scripturis, vel
audierit proponentem, tunc sudabit, tunc haerebit.
Procul Epicurus, longe Aristippus, subulci non aderunt,
scropha non grunniet.
</p>
          <p> « Et nos tela, pater, ferrumque haud debile dextra
Spargimus, et nostro sequitur de vulnere sanguis. » <note>(Aeneid. lib. XII)</note>.</p>
<p>Porro si non vult scribere, et tantum maledictis
agendum putat, audiat tot interjacentibus terris, flactibus,
populis, saltem Echo clamoris mei: Non
damno nuptias, non damno conjugium. Et ut certius
sententiam meam teneat, volo omnes qui propter
nocturnos forsitan metus soli cubitare non possunt,
uxores ducere.
</p>
        </div3>
      </div1>

<div1>
        <head>EPISTOLA LI S. EPIPHANII AD JOANNEM Episcopum Jerosolymorum A Hieronymo Latine reddita.</head>

<pb n="0517"/>
<p> <hi>Epiphanius Episcopus Salaminae Cypri excusat se
Joanni Episcopo Jerosolymitano, quod Paulinanium
Presbyterum ordinasset ipso inconsulto. Deinde commonet,
ut ab Origenis erroribus abstineat.</hi> </p>
<p divs_removed="true">Domino dilectiss. Fratri JOANNI Episc. EPIPHANIUS.

        </p>
        <div3 moved_from_p="true">
            <head>1.</head>
          <p>
 Oportebat nos, dilectissime, Clericatus honore
non abuti in superbiam, sed custodia mandatorum
Dei, et observatione diligentissima hoc esse quod
dicimur. Si enim sancta Scriptura loquitur:  « Cleri
eorum non proderunt eis <note>(Jerem. »  12. juxta. LXX)</note>:
quae arrogantia clericatus conducere nobis poterit,
qui non solum cogitatione, et sensu, verum etiam
sermone peccamus? <emph>242</emph> Audivi quippe quod tumeas
contra nos, et irascaris, et miniteris scribere in
extremos fines terrae, ut loca provinciasque non nominem.
Et ubi est Dei timor, qui nos debet illo tremore
concutere, qui dictus est a Domino:  « Si quis irascitur
fratri suo sine causa, reus erit judicio? »  <note>(Matth. 3.
23.)</note> Non quod magnopere curem, si scribas quod
placuerit. Scribebantur enim, et epistolae biblinae
juxta Isaiam: et mittebantur super aquas, quae cito
cum saeculo transeunt. Nihil tibi nocuimus, nihil injuriae
fecimus, nec quicquam violenter extorsimus.
In monasterio fratrum, et fratrum Peregrinorum,
qui provinciae nihil tuae deberent: et propter nostram
parvitatem, et litteras, quas ad eos crebro direximus,
communionis quoque tuae coeperunt habere discordiam,
ne viderentur quadam duritia, et conscientia
nostra, antiquae fidei ab Ecclesia separari, ordinavimus
Diaconum: et postquam ministravit, rursum
Presbyterum, super quo debueras gratulari, intelligens
quod ob Dei timorem hoc sumus facere compulsi:
maxime cum nulla sit diversitas in sacerdotio
Dei, et ubi utilitati Ecclesiae providetur. Nam, et si
<pb n="0518"/>
 singuli Ecclesiarum Episcopi habent sub se Ecclesias,
quibus curam videntur impendere: et nemo
super alienam mensuram extenditur, tamen praeponitur
omnibus caritas Christi, in qua nulla simulatio
est: nec considerandum quid factum sit, sed quo
tempore, et quo modo, et in quibus, et quare factum
sit. Cum enim vidissem, quia multitudo sanctorum
fratrum in monasterio consisteret, et sancti Presbyteri
Hieronymus, et Vincentius propter verecundiam, et
humilitatem nollent debita nomini suo exercere sacrificia,
et laborare in hac parte ministerii, quae
Christianorum praecipua salus est: invenire autem, et
comprehendere servum Dei non posses, qui te, eo <emph>243</emph> 
 quod grave onus sacerdotii nollet suscipere,
saepe fugiebat: sed nec alius quis Episcoporum facile
eum reperiret. Unde, et satis miratus sum, quomodo
dispensatione Dei ad nos venerit cum Diaconis
monasterii, et caeteris fratribus, ut mihi satisfaceret,
quia nescio quid adversum eos habebam tristitiae.
Cum igitur celebraretur Collecta in ecclesia villae,
quae est juxta monasterium nostrum, ignorantem
eum, et nullam penitus habentem suspicionem,
per multos Diaconos apprehendi jussimus, et teneri
os ejus, ne forte liberari se cupiens, adjuraret nos per
nomen Christi: et primum Diaconum ordinavimus,
proponentes ei timorem Dei, et compellentes, ut ministraret;
valde quippe obnitebatur, indignum se
esse clamitans, et grave onus ultra vires suas esse
contestans. Vix ergo compulimus eum, et persuadere
potuimus testimoniis Scripturarum, et propositione
mandatorum Dei. Et cum ministrasset [al. <hi>ministraret</hi> ]
in sanctis sacrificiis, rursus cum ingenti difficultate
tento ore ejus, ordinavimus Presbyterum: et
iisdem verbis, quibus antea suaseramus, impulimus
ut sederet in ordine Presbyterii. Post haec scripsimus
ad sanctos Presbyteros monasterii, et caeteros fratres:
et increpavimus eos, quare non scripsissent
super eo, cum ante annum multos eorum queri audissem,
cur non haberent, qui sibi Domini sacramenta
conficerent, et illum omnes suo poscerent
testimonio, et grandem utilitatem in commune monasterii
testarentur: quare tunc reperta opportunitate
non scripsissent nobis, neque super ordinatione
ejus aliquid poposcissent.</p>
        </div3>
<div3>
          <head>2.</head>
          <p>
 Haec ita acta sunt, ut locutus sum, in caritate
Christi, quam te erga parvitatem nostram habere
credebam: quanquam in monasterio ordinaverim, et
non in paroecia, quae tibi subjecta sit. O vere benedicta
Episcoporum Cypri mansuetudo et bonitas, et
nostra rusticitas sensu tuo et arbitratu digna misericordia
Dei. Nam multi Episcopi communionis nostrae
et Presbyteros in nostra ordinaverunt provincia, quos
<pb n="0519"/>
nos comprehendere non poteramus, et miserunt ad
nos Diaconos et Hypodiaconos, quos suscepimus cum
gratia. Et ipse cohortatus sum beatae memoriae Philonem
Episcopum, et sanctum Theoprepum, ut in
ecclesiis Cypri, quae juxta se erant, ad <emph>244</emph> meae
autem paroeciae videbantur ecclesiam pertinere, eo
quod grandis esset, et late patens provincia, ordina
rent Presbyteros, et Christi Ecclesiae providerent. Nunquam
autem ego ordinavi Diaconissas, et ad alienas
misi provincias, neque feci quicquam ut ecclesiam
scinderem. Quid ergo tibi visum est, sic graviter intumescere
et jactari contra nos pro opere Dei, quod
in aedificationem, et non in destructionem fratrum
factum est? Sed et illud vehementer admiratus sum,
quod meis locutus es Clericis, asserens te per sanctum
Presbyterum et Abbatem monachorum Gregorium
mandasse mihi, ne quemquam ordinarem: et
ego hoc pollicitus sim, dicens: Nunquid juvenis sum,
aut canones ignoro? Audi igitur veritatem in sermone
Dei, me hoc nec audisse, nec nosse, nec istius
sermonis penitus recordari. Suspicatus autem sum,
ne forsitan inter multa, quasi homo oblitus essem:
et ob hanc causam sanctum Gregorium sciscitatus
sum, et Zenonem Presbyterum, qui cum eo est. E
quibus Abbas Gregorius respondit, se hoc penitus
ignorare. Zenon autem dixit, quia cum ei Presbyter
Ruffinus nescio quae alia transitorie loqueretur, etiam
hoc dixerit: Putasne aliquos ordinaturus est sanctus
Episcopus [al. <hi>Epiphanus</hi> ]? et hucusque stetisse sermonem.
Ego autem Epiphanius nec audivi quicquam,
nec respondi. Unde, dilectissime, non te praeveniat
furor, nec occupet indignatio, nec frustra movearis:
et aliud dolens, te vertas ad alia, ut peccandi occasionem
invenisse videaris. Quod Propheta devitans,
Dominum precatur, dicens:  « Non declines cor meum
in verba malitiae: ad excusandans excusationes in
peccatis »  <note>(Ps. 140. 4)</note>.</p>
        </div3>
<div3>
          <head>3.</head>
          <p>
 Illud quoque audiens admiratus sum, quod quidam,
qui solent ultro citroque portare rumusculos,
et his quae audierunt semper aliquid addere, ut tristitias
et rixas inter fratres concitent, te quoque turbaverunt,
et dixerunt, quod in oratione quando
offerimus sacrificia Deo, soleamus pro te dicere:
 « Domine, praesta Joanni, ut recte credat. »  Noli nos
in tantum putare rusticos, ut hoc tam aperte dicere
potuerimus. Quanquam enim hoc in corde meo semper
orem, tamen ut simpliciter fatear, nunquam in
alienas aures protuli, ne te viderer parvipendere, dilectissime.
Quando <emph>245</emph> autem complemus orationem
secundum ritum mysteriorum, et pro omnibus
et pro te quoque dicimus:  « Custodi illum qui praedicat
veritatem: »  vel certe ita:  « Tu praesta, Domine,
et custodi, ut ille verbum praedicet veritatis: »  sicut
occasio sermonis se tulerit, et habuerit oratio consequentiam.
Quapropter obsecro te, dilectissime, et
<pb n="0520"/>
advolutus pedibus tuis precor, praesta mihi et tibi, ut
salveris, sicuti scriptum est,  « a generatione perversa; » 
et recede ab haeresi Origenis, et a cunctis
haeresibus, dilectissime. Video enim quod propter
hanc causam omnis vestra [al. <hi>nostra</hi> ] indignatio
concitata sit, quod dixerim vobis, Arii patrem, et
aliarum haereseon radicem, et parentem laudare non
debetis. Et cum vos rogarem, ne ita erraretis, et
monerem, contradixistis, et me ad tristitiam atque
lacrymas adduxistis. Non solum autem me, sed
et alios plurimos catholicos qui intererant. Inde, ut
intelligo, haec est omnis indignatio, et iste furor. Et
ideirco comminamini, quod mittatis adversum me
epistolas, ut huc illucque sermo vester discurrat;
et propter defensionem haereseos adversum me odia
suscitantes, rumpitis caritatem quam in vos habuimus:
intantum ut feceritis nos etiam poenitentiam
agere, quare vobis communicaverimus, ita Origenis
errores et dogmata defendentes.</p>
        </div3>
<div3>
          <head>4.</head>
          <p>
 Simpliciter loquor [al. <hi>loquar</hi> ]: nos secundum
quod scriptum est, nec oculo nostro parcimus, ut non
effodiamus eum, si nos scandalizaverit: nec manui,
neque pedi, si nobis scandalum fecerit. Et vos ergo
sive oculi nostri, sive manus, sive pedes fueritis,
similia sustinebitis. Quis enim catholicorum possit
aequo animo sustinere, et eorum qui fidem suam
bonis operibus exornant, ut audiant Origenis <emph>246</emph> 
doctrinam atque consilium, credant praeclarae illius
praedicationi: Non potest Filius videre Patrem, neque
Spiritus sanctus videre Filium? Haec in libris <foreign xml:lang="greek">περὶ Ἀρχῶν</foreign>
scribuntur, his verbis legimus, et ita locutus est
Origenes. « Sicut enim incongruum est dicere, quod
possit Filius videre Patrem, sic inconsequens est
opinari, quod Spiritus sanctus possit videre Filium. » 
Illud quoque quis Origenem dicentem patiatur, quod
animae, angeli fuerint in caelis: et postquam peccaverint
in supernis, dejectas esse in istum mundum,
et quasi in tumulos et sepulcra, sic in corpora ista
relegatas, poenas antiquorum luere peccatorum? et
corpora credentium non templa Christi esse, sed
carceres damnatorum? Exinde veritatem historiae,
allegoriae depravans mendacio, infinita verba multiplicat:
et simplices quosque varia persuasione supplantans,
nunc asserit animas, juxta Graecam etymologiam
 <foreign xml:lang="greek">ψυχὰς ἀπὸ τοῦ ψύχεσθαι,</foreign> idcirco vocitatas,
quia de coelestibus ad inferiora venientes, calorem
pristinum amiserint: nunc corpus hoc, ob id juxta
Graecos <foreign xml:lang="greek">δέμας,</foreign> id est, <hi>vinculum,</hi> sive juxta aliam proprietatem,
 cadaver dici: quia animae de coelo rucrint:
<pb n="0521"/>
a plerisque autem secundum variam Graeci sermonis
supellectilem <foreign xml:lang="greek">σῶμα,</foreign> id est, <hi>corpus,</hi> <foreign xml:lang="greek">σῆμα,</foreign> id est, <hi>monumentum</hi> 
 interpretari: eo quod ita animam in se
clausam habeat, quomodo sepulcra et tumuli cadavera
mortuorum. Et si hoc verum est, ubi est fides
nostra? ubi praeconium resurrectionis? ubi Apostolica
doctrina, quae in ecclesiis Christi hucusque perdurat?
ubi illa benedictio ad Adam, et ad semen ejus, et ad
Noe, et ad filios ejus: <hi>Crescite et multiplicamini, et replete
terram? <note>(Genes. 1. 18, et 9. 7.)</note>
          </hi> Jam enim non erit
benedictio, <emph>247</emph> sed maledictio, juxta Origenem,
qui angelos vertit in animas: et de sublimi fastigio dignitatis
facit ad inferiora descendere, quasi Deus generi
humano non possit animas per benedictionem
dare, nisi angeli peccaverint: et tot in coelo sint ruinae,
quot in terra nativitates. Dimittenda ergo nobis
est doctrina Apostolorum et Prophetarum, et Legis et
ipsius Domini Salvatoris in Evangelio pertonantis.
Econtrario Origenes praecipit, et legem dat, ut non
dicam constringit discipulos suos, ne quis oret in
coelum ascendere, ne pejus iterum peccans quam in
terris ante peccaverat, praecipitetur in mundum.
Quanquam istiusmodi nugas et deliramenta soleat
ille Scripturarum interpretatione perversa et aliud
significante, quam quod verum est affirmare, dicens: <hi>Priusquam a malitia humiliarer, ego deliqui 
 <note>(Ps. 118.
47)</note>
          </hi>. Et illud: <hi>Revertere anima mea in requiem tuam <note>(Ps. 114. 7)</note>
          </hi>.
Necnon et illud: <hi>Educ de carcere animam
meam <note>(Ps. 141. 8)</note>
          </hi>. Et in alio loco: <hi>Confitebor
Domino in regione vivorum <note>(Ps. 114. 8)</note>
          </hi>: cum alius
procul dubio sensus Scripturae divinae sit, quam ille
in haeresim suam maligna interpretatione detorquet.
Quod faciunt et Manichaei, et Gnostici, et Hebionitae,
et Marcionis sectatores, et aliae haereses numero
octoginta, quae de purissimo Scripturarum fonte assumentes
testimonia, non ita interpretantur, ut scripta
sunt, sed simplicitatem sermonis ecclesiastici id volunt
significare, quod ipsi sentiunt.</p>
        </div3>
<div3>
          <head>5.</head>
          <p>
 Illud quoque quod asserere nititur, doleamne
<pb n="0522"/>
an rideam nescio. Doctor egregius audet docere,
diabolum id rursum futurum esse quod fuerat, et ad
eamdem rediturum dignitatem, et conscensurum regna
coelorum. Proh nefas, quis tam vecors et stolidus,
ut hoc recipiat, quod sanctus Joannes Baptista,
et Petrus, et Joannes Apostolus et Evangelista, Isaias
quoque, et Jeremias, et reliqui Prophetae cohaeredes
fiant diaboli in regno coelorum? Praetereo frivolam ejus
expositionem super tunicis pelliceis, quanto conatu,
quantisque egerit argumentis, ut tunicas pelliceas humana
esse corpora crederemus. Qui inter multa ait: <emph>248</emph> 
  « Nunquid coriarius aut sordiscarius [al. <hi>stortisarius</hi> ]
erat Deus, ut conficeret pelles animalium, et consueret
ex eis tunicas pelliceas Adam et Evae? Manifestum
est ergo, inquit, quod de corporibus nostris loquatur. » 
Et si hoc ita est, quomodo legimus ante pelliceas
tunicas, et ante inobedientiam, et de paradiso ruinam
Adam loquentem non secundum allegoriam, sed vere:
 « Hoc nunc os ex ossibus meis, et caro de carne mea » <note>(Gen. 2. 23)</note> 
 Aut unde assumptum est illud, quod divinus
sermo testatur:  « Et injecit Deus soporem in Adam,
et dormivit: et sumpsit unam de costis ejus; et adimplevit
pro ea carnem, et aedificavit costam, quam
tulerat ex eo, illi in uxorem? »  <note>(Ibid. 21)</note> Aut quae
corpora contegebat Adam et Eva foliis ficus, postquam
comederunt de arbore vetita? Quis autem patienter
ferat Origenem lubricis argumentationibus
resurrectionem carnis hujus negantem: sicut declarat
manifestissime in volumine Explanationum primi
psalmi, et in aliis multis locis? Aut quis audiat in
tertio coelo donantem nobis Origenem paradisum, et
illum quem Scriptura commemorat, de terra ad coelestia
transferentem: et omnes arbores quae scribuntur
in Genesi, sic allegorice intelligentem: quod
scilicet arbores, angelicae Fortitudines sint, cum hoc
veritas non recipiat? Neque enim dixit Scriptura
divina: Deposuit Deus Adam et Evam in terram: sed, <hi>ejecit eos de paradiso, et habitare 
 fecit eos contra
paradisum.</hi> Non ait, sub paradiso. <hi>Et posuit romphaeam
flammeam, et Cherubim custodire introitum
ligni vitae <note>(Genes. 3)</note>
          </hi>. Non dixit, ascensum. <hi>Et fluvius
egrediebatur ex Eden:</hi> non dixit, descendit ex Eden. <hi>Iste dividitur in quatuor principia: nomen uni Phison,
et nomen secundi Geon 
 <note>(Ibid. 2. 10)</note>
          </hi>. Ego vidi aquas
Geon, aquas quas his carneis oculis aspexi. Iste est
Geon, quem Jeremias demonstrat dicens: <hi>Quid vobis
et viae Aegypti, ut bibatis aquam Geon turbidam? <note>(Jerem.
2. 10.)</note>
          </hi> Bibi et de magno flumine Euphrate aquas
simpliciter, quas manu potes tangere, ore sorbere,
non aquas spiritales. Ubi autem flumina sunt, quae et videntur
et bibuntur, ibi consequens est quod et ficus et
alia ligna sint: de quibus <emph>249</emph> dicit Deus: <hi>Ex omni
ligno quod est in paradiso comedes <note>(Genes. 2. 16)</note>
          </hi>:
<pb n="0523"/>
similia sunt lignis aliis et arboribus, sicut flumina
similia sunt fluminibus et aquis. Si autem aqua quae
cernitur, vere aqua est, necesse est ut et ficus vera
sit, et alia ligna: et Adam verus statim a principio
plasmatus in corpore, sicut et Eva, et non in phantasmate,
et post ruinam (ut vult Origenes) propter
peccatum postea corpus acceperit. Sed dicis: Legimus
quod sanctus Paulus raptus sit usque ad tertium
coelum, et usque in paradisum <note>(2. Cor. 12)</note>. Bene
dicis: Quando ponit tertium coelum, et postea addit,
et in paradisum, ostendit alibi esse coelum, et alibi
paradisum. Illas vero praestigias quis non statim
abjiciat atque contemnat: dicente Origene de aquis
quae super firmamentum sunt, non esse aquas, sed
Fortitudines quasdam angelicae potestatis, et rursum
aquas quae super terram sunt, hoc est, sub firmamento,
esse Virtutes contrarias, id est, daemones?
Et quomodo legimus, in diluvio apertas cataractas
coeli, et aquas inundasse diluvii? unde aperti sunt
fontes abyssi, et totus mundus opertus est aquis <note>(Genes.
7)</note>.</p>
        </div3>
<div3>
          <head>6.</head>
          <p>
 O furor hominum junctus stultitiae, qui reliquerunt
illud quod in Proverbiis dicitur:  « Audi fili
sermonem patris tui, et ne abjicias legem matris
tuae »  <note>(Prov. 6. 20)</note>, et conversi sunt ad errorem, et
dicunt stulto, ut princeps sui sit; nec contemnunt
res fatuatas, quae dicuntur a fatuo, sicut Scriptura
testatur:  « Fatuus autem fatua loquitur, et cor ejus
vana intelligit »  <note>(Isai. 32. 6)</note>. Unde obsecro te, dilectissime,
et quasi membris meis parcens, propter caritatem
quam in te habeo, precor scribens et orans,
ut impleas illud quod dicitur:  « Nonne odientes te,
Domine, odivi, et super inimicos tuos tabescebam? » <note>(Psal. 138. 21.)</note> 
 Inimica et digna odio Origenis
verba sunt, et Deo repugnantia, et sanctis ejus, et
non ista sola quae dixi, sed et alia innumerabilia. Ne
que enim nunc mihi propositum est adversus omnia
Origenis dogmata disputare. Nihil mihi subripuit
Origenes, nec in mea generatione fuit: nec propter
aliquas res mundi et haereditatem, odium adversum
illum, pugnasque suscepi: sed (ut simpliciter fatear)
doleo, et val dedoleo, videns plurimos fratrum, <emph>250</emph> 
et eorum praecipue, qui professionem habent non minimam,
et in gradum quoque sacerdotii maximum pervenerunt,
ejus persuasionibus deceptos, et perversissima
doctrina cibos factos esse diaboli: in quibus
completum est illud, quod dicitur:  « Super omnem
munitionem ludit, et escae ejus electae, et congregavit
sicut arenam captivitatem »  <note>(Abac. 1)</note>. Te autem,
frater, liberet Deus, et sanctum populum Christi, qui
tibi creditus est, et omnes fratres qui tecum sunt, et
maxime Ruffinum Presbyterum ab haeresi Origenis,
et ab aliis haeresibus et perditione earum. Si enim
propter unum verbum, aut duo quae contraria fidei
sunt, multae haereses abjectae sunt ab Ecclesia, quanto
<pb n="0524"/>
magis hic inter haereticos habebitur, qui tantas perversitates,
et tam mala dogmata contra fidem adinvenit,
Deique et Ecclesiae hostis extitit? Inter multa
enim mala etiam illud ausus est dicere, perdidisse
imaginem Dei Adam, cum hoc in nullo penitus loco
Scriptura significet. Si enim ita esset, nunquam
omnia quae in mundo sunt, servirent semini Adam,
id est, universo generi hominum: sicut et Jacobus
Apostolus loquitur:  « Omnia domantur, et subjecta
sunt humanae naturae <note>(Jacob. 3. 7)</note>. »  Nunquam enim
universa subjecta essent hominibus, si non haberent
homines juxta id quod universis imperarent, imaginem
Dei. Conjungens autem atque consocians Scriptura
divina gratiam benedictionis, quam Adam donaverat,
et generationibus quae ex eo erant, ne qui
forsitan maligna interpretatione auderent dicere, uni
datam gratiam Dei, et illum solum factum esse ad
imaginem Dei: quia plasmatus esset ex humo, et
uxorem ejus, quam creasset de costa viri: eos vero
qui conciperentur in utero, et non ita nascerentur
ut Adam, Dei non habere imaginem, statim per ordinem
jungit, et dicit:  « Et vixit Adam ducentos
triginta annos, et cognovit Evam uxorem suam, et
peperit ei filium juxta speciem et juxta imaginem
ejus, et vocavit nomen ejus Seth »  <note>(Genes. 5. 3)</note>.
Rursumque in decima generatione post annos bis
mille ducentos quadraginta duos, vindicans Deus
imaginem suam, et ostendens, <emph>251</emph> quod gratia
quam dedisset hominibus perseveraret in eis, ait:
 « Ne comederitis carnem in sanguinem [al. <hi>cum sanguine</hi> ],
ego enim ulciscar sanguinem vestrum de manu
omnis hominis effundentis illum: quia ad imaginem
Dei feci hominem »  <note>(Genes. 9)</note>. Nec non post alteras
decem generationes usque ad Abraham, et ab Abraham
usque ad David alias generationes quatuordecim,
quae viginti quatuor generationes simul faciunt
annos bis mille centum decem et septem: Spiritus
Sanctus in tricesimo octavo psalmo, cum quereretur
de omnibus hominibus, quod in vanitate ambularent,
et peccatis essent obnoxii, loquitur:  « Verumtamen
in imagine perambulat omnis homo »  <note>(Ps. 38. 7)</note>.
Nec non post David, etiam sub Salomone filio ejus,
legimus tale quiddam super Dei imagine nominatum.
Dicit enim in Sapientia, quae titulo ejus inscribitur:
 « Creavit Deus incorruptum hominem, et imaginem
<pb n="0525"/>
suae proprietatis dedit ei »  <note>(Sap. 2. 23)</note>. Et rursum
post annos millenos centenos undenas plus minus,
in novo legimus Testamento, quod non perdiderunt
homines imaginem Dei. Jacobus enim Apostolus
et frater Domini, cujus et supra meminimus,
instruit nos, ne Origenis laqueis capiamur, habere
hominem imaginem et similitudinem Dei. Nam cum
de lingua hominis latius disputasset, adjecit:  « Instabile
malum, in ipsa quippe benedicimus Deum patrem,
et in ipsa maledicimus homines, qui ad similitudinem
Dei conditi sunt »  <note>(Jacob. 3. 8. et 9)</note>.
Paulus quoque vas electionis, et qui doctrinam Evangelicam
sua praedicatione complevit, docet nos, quod
homo ad imaginem, et similitudinem Dei conditus
sit, dicens:  « Vir non debet nutrire comam, cum
gloria et imago Dei sit »  <note>(2. Cor. 11. 7)</note>: imaginem
simpliciter appellans suo nomine, similitudinem autem
gloriae appellatione significans.</p>
        </div3>
<div3>
          <head>7.</head>
          <p>
 Pro tribus igitur testimoniis, quae tibi, si de
Scriptura sancta reperirem, dicebas posse sufficere:
ecce septem testimonia dedimus. Quis ergo sustinebit
Origenis <emph>252</emph> ineptias? ut non gravius aliquid loquar,
et similis efficiar vel ipsi vel discipulis ejus, qui
audent in periculo animae suae asserere, quodcumque
eis in buccam venerit, et magis jubere Deo, et non
ab eo vel orare vel discere veritatem. Quidam enim
eorum dicunt, quod imago Dei, quam prius accepit
Adam, illo peccante, perierit. Alii suspicantur corpus,
quod Filius Dei habiturus esset ex Maria, ipsum
esse imaginem conditoris. Nonnulli animam esse
imaginem, alii sensum, alii virtutem: isti baptisma:
hi, quod homo ad imaginem Dei dominetur omnibus,
ebriorum more haec vel illa ructantes, quos oportebat
tantum effugere, discrimen, nec negare quae loquitur
Deus, et credentes simpliciter salvos fieri,
Deoque concedere donationis suae certam et veram
scientiam, in qua potissimum parte homines
condiderit ad imaginem et similitudinem suam. Qui
haec relinquentes, multis se quaestionibus implicacarunt,
et per has in coenum demersi sunt peccatorum.
Nos autem, dilectissime, credimus his, quae locutus
est Dominus, et scimus, quod in cunctis
hominibus imago Dei permaneat, ipsique concedimus
nosse, in qua parte homo ad imaginem Dei conditus
sit. Sed neque illud, quod quidam in epistola Joannis
legentes non intelligunt, quemquam decipiat, ubi loquitur:
 « Nunc filii Dei sumus, et nescimus quales
<pb n="0526"/>
futuri sumus. Novimus autem, quia cum ille revelatus
fuerit, similes ei erimus. Videbimus enim cum
sicuti est »  <note>(1. Joan. 3. 2)</note>. Hoc enim propter gloriam,
quae ibi revelanda est sanctis ejus, dictum est:
sicut et in alio loco legimus:  « A gloria in gloriam » <note>(2. Cor. 3)</note>:
cujus gloriae jam in isto saeculo sancti
arrabonem et portiunculam susceperunt. Primus eorum
Moyses, cujus fulsit facies valde, et radiabat veluti
fulgor et sol. Secundus Elias, igneo curru raptus
in coelum, et ignis detrimenta non sentiens. Stephanus <emph>253</emph> 
 lapidabatur, et faciem habebat angeli, quae ab
omnibus cernebatur. Hoc autem quod in paucis diximus,
de omnibus intelligendum est, ut impleatur
illud quod scriptum est:  « Omnis qui sanctificat semetipsum,
inter beatos numerabitur. Beati enim
mundo corde, quoniam ipsi Deum videbunt »  <note>(Matth.
5. 8)</note>.</p>
        </div3>
<div3>
          <head>8.</head>
          <p>
 Cum haec ita se habeant, dilectissime, custodi
animam tuam, et desine contra [al. <hi>circa</hi> ] nos murmurare.
Dicit enim Scriptura divina:  « Nolite murmurare
adinvicem, sicut quidam murmuraverunt, et
a serpentibus perierunt »  <note>(1. Cor. 10. 9. et 10)</note>: magis
acquiesce veritati, et dilige nos diligentes te, et
veritatem. Deus autem pacis praestet nobis juxta suam
clementiam, ut conteratur Satanas sub pedibus Christianorum,
et abjiciatur omnis occasio perversa, ne
scindatur in nobis vinculum caritatis et pacis, et
rectae fidei praedicatio.</p>
        </div3>
<div3>
          <head>9.</head>
          <p>
 <hi>Notanda historiola.</hi> -- Praeterea audivi quosdam
murmurare contra me, quia quando simul pergebamus
ad sanctum locum qui vocatur Bethel, ut
ibi Collectam tecum ex more ecclesiastico facerem,
et venissem ad villam quae dicitur Anablatha, vidissemque
ibi praeteriens lucernam ardentem, et interrogassem,
quis locus esset, didicissemque esse ecclesiam,
et intrassem ut orarem: inveni ibi velum
pendens in foribus ejusdem ecclesiae tinctum atque
depictum, et habens imaginem quasi Christi, vel sancti
cujusdam; non enim satis memini, cujus imago
fuerit. Cum ergo hoc vidissem, et detestatus essem
in ecclesia Christi contra auctoritatem Scripturarum
hominis pendere imaginem, scidi illud, et magis dedi
consilium custodibus ejusdem loci, ut pauperem mortuum
eo obvolverent et efferrent. « Illique contra
murmurantes dixerunt: Si scindere voluerat, justum
erat, ut aliud daret velum atque mutaret. »  Quod
cum audissem, me daturum esse pollicitus sum, et
illico esse missurum. Paululum autem morarum fuit
in medio, dum quaere optimum velum pro eo mittere;
arbitrabar enim de Cypro mihi esse mittendum. Nunc
autem misi quod potui reperire, et precor ut jubeas
presbytero ejusdem <emph>254</emph> loci suspicere velum a
<pb n="0527"/>
Lectore, quod a nobis missum est, et deinceps praecipere,
in ecclesia Christi istiusmodi vela, quae contra
religionem nostram veniunt, non appendi. Decet enim
honestatem tuam hanc magis habere sollicitudinem,
ut scrupulositatem tollat, quae indigna est ecclesia
Christi, et populis qui tibi crediti sunt. Palladium
vere Galatam, qui quondam nobis carus fuit, et
nunc misericordia Dei indiget, cave, quia Origenis
haeresim praedicat et docet, ne forte aliquos de populo
tibi credito ad perversitatem sui inducat erroris.
Opto ut valeatis in Domino.
</p>
        </div3>
      </div1>

<div1>
        <head>EPISTOLA LII. AD NEPOTIANUM. <hi>De Vita Clericorum et Monachorum.</hi> </head>
<p divs_removed="true"> <hi>Nepotiano, Heliodori ex sorore nepoti, praescribit vivendi
formam, quam Clerici, ac Monachi sequi debeant,
saluberrima per singulas virtutes, quae ad eorum vitam
pertinent, praecepta paraenitice exponens.</hi> 

        </p>
        <div3 moved_from_p="true">
            <head>1.</head>
          <p>
 Petis a me, Nepotiane carissime, litteris transmarinis,
et crebro petis, ut tibi brevi volumine digeram
praecepta vivendi, et qua ratione is, qui saeculi
militia derelicta, vel Monachus coeperit esse, vel
Clericus, rectum Christi tramitem teneat, ne ad diversa
vitiorum diverticula rapiatur. Dum essem
adolescens, imo pene puer, et primos impetus lascivientis
aetatis eremi duritia refrenarem, scripsi ad
avunculum tuum sanctum Heliodorum exhortatoriam
Epistolam, plenam lacrymis quaerimoniisque, et quae
deserti sodalis monstraret affectum. Sed in illo opere
pro aetate tunc lusimus, et calentibus adhuc Rhetorum
studiis atque doctrinis, quaedam scholastico flore
depinximus. Nunc jam cano capite, et arata rugis
fronte, et ad instar bovum pendentibus a mento palearibus,
</p>
          <l> <hi>Frigidus obsistit circum praecordia sanguis</hi> </l>
          <p> <hi>
              <note>(Virgil. Georg. lib. 2)</note>.</hi> 
Unde et in alio loco idem Poeta canit:
</p>
          <l> <hi>Omnia fert aetas, animum quoque.</hi> </l>
          <p>
Et post modicum:
</p>
          <l> <emph>255</emph> <hi>Nun coblita mihi tot carmina, vox quoque Moerin</hi> </l>
<l> <hi>Jam fugit ipsa.</hi> </l>
          <p> <hi>
              <note>(In Bucol. Eclog. 8)</note>.</hi> </p>
        </div3>
<div3>
          <head>2.</head>
          <p>
 Quod ne de Gentili tantum litteratura proferre
videamur, divinorum voluminum sacramenta cognosce.
David annos natus septuaginta, bellicosus quondam
<pb n="0528"/>
vir, senectute frigescente, non poterat calefieri.
Quaeritur itaque puella de universis finibus Israel
Abisag Sunamitis, quae cum rege dormiret, et senile
corpus calefaceret <note>(3. Reg. 1)</note>. Nonne tibi videtur,
si occidentem sequaris litteram, vel figmentum esse
de mimo, vel Atellanarum ludicra? Frigidus senex
obvolvitur vestimentis, et nisi complexu adolescentulae
non tepescit. Vivebat adhuc Bethsabee, supererat
Abigail, et reliquae uxores ejus, et concubinae,
quas Scriptura commemorat. Omnes quasi frigidae
repudiantur, et in unius tantum adolescentulae grandaevus
calescit amplexibus. Abraham multo David
senior fuit, et tamen vivente Sara, aliam non quaesivit
uxorem. Isaac duplices David annos habuit; et cum
Rebecca jam vetula nunquam friguit. Taceo de prioribus
ante Diluvium viris, qui post annos nongentos,
non dico senilibus, sed pene jam cariosis artubus,
nequaquam puellares quaesiere amplexus. Certe Moyses
dux Israelitici populi, centum et viginti annos
habebat, et Sephoram non mutavit.</p>
        </div3>
<div3>
          <head>3.</head>
          <p>
 Quae est igitur ista Sunamitis uxor et virgo, tam
fervens, ut frigidum calefaceret, tam sancta, ut calentem
ad libidinem non provocaret? Exponat sapientissimus
Salomon patris sui delicias, et pacificus
bellatoris viri narret amplexus. « Posside sapientiam,
posside intelligentiam. Ne obliviscaris, et ne declinaveris
a verbis oris mei. Neque derelinquas illam
et apprehendet te: ama illam, et servabit te. Principium
sapientiae, posside sapientiam, et in omni possessione
tua posside intelligentiam: circumda illam,
et exaltabit te: honora illam, et amplexabitur te; ut
det capiti tuo coronam gratiarum. Corona <emph>256</emph> 
quoque deliciarum protegat te »  <note>(Prov. 4. 5. sqq.)</note>.
Omnes pene virtutes corporis mutantur in senibus,
et crescente sola sapientia, decrescunt caetera:
jejunia, vigiliae, et eleemosynae, chameuniae, huc
illucque discursus, peregrinorum susceptio, defensio
pauperum, instantia orationum, perseverantia, visitatio
languentium, labor manuum, unde praebeantur
eleemosynae: et, ne sermonem longius traham, cuncta
quae per corpus exercentur, fracto corpore
minora fiunt. Nec hoc dico, quod in juvenibus et adhuc
solidioris aetatis, his dumtaxat qui labore, et ardentissimo
studio, vitae quoque sanctimonia, et orationis
ad Dominum Jesum frequentia, scientiam consecuti
sunt, frigeat sapientia, quae in plerisque
senibus aetate marcescit: sed quod adolescentia multa
corporis sustineat bella, et inter incentiva vitiorum, et
<pb n="0529"/>
carnis titillationes, quasi ignis in lignis viridibus suffocetur,
et suum non possit explicare fulgorem. Senectus
vero eorum, qui adolescentiam suam honestis artibus
instruxerunt, et in lege Domini meditati sunt die ac
nocte, aetate fit doctior, usu tritior, processu temporis
sapientior, et veterum studiorum dulcissimos
fructus metit <note>(Confer. Praefat. lib. 2. in Amos)</note>. Unde
et sapiens ille vir Graeciae Themistocles, cum
expletis centum et septem annis, se mori cerneret,
dixisse fertur, se dolere, quod tunc egrederetur e vita,
quando sapere coepisset. Plato octogesimo primo anno
scribens, mortuus est. Et Isocrates, nonaginta
novem annos in docendi scribendique labore complevit.
Taceo caeteros Philosophos, Pythagoram,
Democritum, Xenocratem, Zenonem, et Cleantem,
qui jam aetate longaeva in sapientiae studiis floruerunt.
Ad Poetas venio, Homerum, Hesiodum,
Simonidem, Stesichorum, qui grandes natu, cygneum
nescio quid, et solito dulcius, vicina morte, cecinerunt.
Sophocles cum propter nimiam senectutem et
rei familiaris negligentiam, a filiis accusaretur amentiae,
Oedipi <emph>257</emph> fabulam, quam nuper scripserat,
recitavit judicibus; et tantum sapientiae in aetate jam
fracta specimen dedit, ut severitatem tribunalium in
theatri favorem verteret. Nec mirum, cum etiam Cato
Censorius, Romani generis disertissimus jam et senex,
Graecas litteras discere, nec erubuerit, nec desperaverit.
Certe Homerus refert, quod de lingua Nestoris,
jam vetuli et pene decrepiti, dulcior melle oratio
duxerit. Sed et ipsius nominis <hi>Abisag</hi> sacramentum,
<pb n="0530"/>
sapientiam senum indicat ampliorem. Interpretatur
enim, <hi>pater meus superfluus,</hi> vel <hi>patris mei rugitus.</hi> 
Verbum <hi>superflui,</hi> ambiguum est; sed in praesenti
loco virtutem sonat, quod amplior sit in senibus, et
redundans ac larga sapientia. In alio autem loco superfluus,
quasi non necessarius ponitur. Abisag autem,
id est, <hi>rugitus,</hi> proprie nuncupatur, cum maris
fluctus resonat, et ut ita dicam, de pelago veniens
fremitus auditur. Ex quo ostenditur abundantissimum,
et ultra humanam vocem divini sermonis in
senibus tonitruum commorari. Porro <hi>Sunamitis</hi> in
lingua nostra <hi>coccinea</hi> dicitur: ut significet calere sapientiam
et divina lectione fervere: quod licet Dominici
sanguinis indicet sacramentum, tamen et fervorem
ostendit sapientiae. Unde et obstetrix illa in
Genesi <note>(c. 38)</note> coccinum ligat in manu Phares, qui ab
eo quod parietem diviserat, duos ante populos separantem, <hi>divisoris,</hi> 
 id est, <hi>Phares,</hi> sortitus est nomen.
Et Rahab meretrix in typo Ecclesiae resticulam, mysterium
sanguinis continentem, ut Jericho pereunte
domus ejus salvaretur, appendit [al. additur <hi>in fenestra</hi> ].
Unde et in alio loco de viris sanctis Scriptura
commemorat: <hi>Hi sunt, qui venerunt de calore domus
patris Rechab <note>(1. Paral. 2. 55)</note>
          </hi>. Et Dominus noster in
Evangelio: <hi>Ignem,</hi> inquit, <hi>veni mittere in terram, et
quam volo ut ardeat <note>(Luc. 12. 49)</note>
          </hi>. Qui in discipulorum
corda succensus, <emph>258</emph> cogebat eos dicere:  « Nonne
cor nostrum ardens erat in nobis, dum loqueretur in
via, et aperiret nobis Scripturas? »  <note>(Ib. 24. 32.)</note> </p>
        </div3>
<div3>
          <head>4.</head>
          <p>
 Quorsum haec tam longo repetita principio? Ne
a me quaeras pueriles declamationes, sententiarum
flosculos, verborum lenocinia, et per fines capitulorum
singulorum acuta quaedam breviterque conclusa,
quae plausus et clamores excitent audientium. Amplexetur
me modo sapientia, et Abisag nostra, quae
nunquam senescit, in meo requiescat sinu. Impolluta
enim est, virginitatisque perpetuae, et quae in similitudinem
Mariae, cum quotidie generet, semperque
parturiat, incorrupta est. Hinc reor dixisse et Apostolum, <hi>spiritu ferventes 
 <note>(Rom. 12. 11)</note>
          </hi>. Et in Evangelio
Dominum praedicasse, quod in fine mundi, quando
juxta Prophetam Zachariam, stultus pastor esse coeperit,
sapientia decrescente, refrigescet caritas multorum <note>(Matth. 24; Zach. 11)</note>.
Audi igitur, ut Beatus
Cyprianus ait, non diserta, sed fortia. Audi fratrem
collegio, patrem senio, qui te ab incunabulis fidei,
usque ad perfectam ducat aetatem, et per singulos
gradus vivendi praecepta constituens, in te caeteros
erudiat. Scio quidem ab avunculo tuo beato Heliodoro,
qui nunc Pontifex Christi est, te et didicisse,
quae sancta sunt, et quotidie discere: normamque
vitae ejus, exemplum habere virtutum. Sed et nostra
qualiacumque sunt suscipe, et libellum hunc, libello
<pb n="0531"/>
illius copulato, ut cum ille te Monachum erudierit,
hic Clericum doceat esse perfectum.</p>
        </div3>
<div3>
          <head>5.</head>
          <p>
 Igitur Clericus qui Christi servit Ecclesiae, interpretatur
primo vocabulum suum, et nominis definitione
prolata, nitatur esse quod dicitur. Si enim <foreign xml:lang="greek">κλῆρος</foreign>
Graece, <hi>sors</hi> Latine appellatur: propterea vocantur
Clerici, vel quia de sorte sunt Domini, vel quia ipse
Dominus sors, id est, pars Clericorum est. Qui autem
vel ipse pars Domini est, vel Dominum partem <emph>259</emph> 
habet, talem se exhibere debet, ut et ipse possideat Dominum,
et possideatur a Domino. Qui Dominum posidet,
et cum Propheta dicit, <hi>Pars mea Dominus <note>(Ps. 15.
5. et 72. 26)</note>
          </hi>, nihil extra Dominum habere potest. Quod
si quippiam aliud habuerit praeter Dominum, pars
ejus non erit Dominus. Verbi gratia: si aurum, si
argentum, si possessiones, si variam supellectilem:
cum istis partibus, Dominus pars ejus fieri non dignabitur.
Si autem ego pars Domini sum, et funiculus
haereditatis ejus: nec accipio partem inter caeteras
tribus, sed quasi Levita et Sacerdos vivo de decimis,
et altari serviens, altaris oblatione sustentor, habens
victum et vestitum, his contentus ero, et nudam
crucem nudus sequar. Obsecro itaque te, <hi>et repetens,
iterum iterumque monebo,</hi> ne officium Clericatus genus
antiquae militiae putes: id est, NE LUCRA SAECULI in
Christi quaeras militia: ne plus habeas quam quando
Clericus esse coepisti: et dicatur tibi, <hi>Cleri eorum
non proderunt eis <note>(Jerem. 12. 13. secundum LXX)</note>
          </hi>.
 Mensulam tuam pauperes et peregrini, et cum illis
Christus conviva noverit. NEGOTIATOREM Clericum, et
ex inope divitem, ex ignobili gloriosum, quasi quamdam
pestem fuge. <hi>Corrumpunt mores bonos confabulationes
pessimae <note>(1. Cor. 15. 33)</note>
          </hi>. Tu aurum contemnis,
alius diligit: tu calcas opes, ille sectatur: tibi cordi
est silentium, mansuetudo, secretum; illi verbositas
 attrita frons, fora placent et plateae, ac medicorum
tabernae. In tanta morum discordia, quae potest
esse concordia? HOSPITIOLUM tuum aut raro,
aut nunquam mulierum pedes terant. Omnes puellas
et virgines Christi, aut aequaliter ignora, aut aequaliter
dilige. Ne sub eodem tecto mansites: nec in praeterita
castitate confidas. Nec David sanctior: nec Salomone
<pb n="0532"/>
potes esse sapientior. MEMENTO semper, quod paradisi
colonum, de possessione sua mulier ejecerit <note>(Genes. 3)</note>.
Aegrotanti tibi quilibet sanctus frater <emph>260</emph> assistat,
et germana, vel mater, aut probatae quaelibet apud
omnes fidei. Quod si hujuscemodi non fuerint consanguinitatis,
castimoniaeque personae, multas anus nutrit
Ecclesia, quae et officium praebeant, et beneficium accipiant
ministrando, ut infirmitas quoque tua fructum habeat
eleemosynae. Scio quosdam convaluisse corpore,
et animo aegrotare coepisse. PERICULOSE TIBI ministrat,
cujus vultum frequenter attendis. Si propter officium
Clericatus, aut vidua a te visitatur, aut virgo, nunquam
domum solus introeas. Tales habeto socios,
quorum contubernio non infameris. Si Lector, si
Acolytus, si Psaltes, te sequitur, non ornentur veste,
sed moribus: nec calamistro crispent comas; sed
pudicitiam habitu polliceantur. SOLUS CUM SOLA, secreto,
et absque arbitro, vel teste, non sedeas. Si
familiarius est aliquid loquendum, habet nutricem
majorem domus, virginem, viduam, vel maritam:
non est tam inhumana, ut nullum praeter te habeat,
cui se audeat credere. Caveto omnes suspiciones, et
quidquid probabiliter fingi potest, ne fingatur, ante
devita. CREBRA MUNUSCULA, et sudariola, et fasciolas,
et vestes ori applicitas, et oblatos ac degustatos
cibos, blandasque et dulces litterulas sanctus amor
non habet. « Mel meum, meum desiderium: omnes
delicias, et lepores, »  et risu dignas urbanitates, et
caeteras ineptias amatorum, in Comoediis erubescimus,
in saeculi hominibus detestamur: quanto magis in
Monachis et in Clericis, quorum et Sacerdotium proposito,
et propositum ornatur Sacerdotio? Nec hoc
dico, quod aut inte aut in sanctis viris ista formidem;
sed quod in omni proposito, in omni gradu et sexu, et
et boni et mali reperiantur: MALORUMQUE condemnatio,
laus bonorum sit.</p>
        </div3>
<div3>
          <head>6.</head>
          <p>
 Pudet dicere, sacerdotes idolorum, mimi, et
aurigae, et scorta, haereditates <emph>261</emph> capiunt: solis
Clericis et Monachis hoc Lege prohibetur: et prohibetur
non a persecutoribus, sed a Principibus Christianis.
Nec de lege conqueror; sed doleo cur meruerimus
hanc legem. Cauterium bonum est, sed quo mihi
vulnus, ut indigeam cauterio? Provida severaque legis
cautio, et tamen nec sic refrenatur avaritia. Per
fideicommissa legibus illudimus; et quasi majora
<pb n="0533"/>
sint Imperatorum scita, quam Christi, leges timemus,
Evangelia contemnimus. Sit haeres, sed mater filiorum,
id est, gregis sui Ecclesia, quae illos genuit,
nutrivit et pavit. Quid nos inserimus, inter matrem et
liberos? GLORIA EPISCOPI EST, pauperum inopiae
[Plerique Mss. <hi>opibus</hi> ] providere. Ignominia omnium
Sacerdotum est, propriis studere divtiis. Natus in
paupere domo, et in tugurio rusticano; qui vix milio
et cibario pane, rugientem saturare ventrem poteram,
nunc similam et mella fastidio. Novi et genera
et nomina piscium, in quo littore coneha lecta
sit calleo: saporibus avium discerno provincias; et
ciborum pretiosorum me raritas, ac novissime damna
ipsa delectant. Audio praeterea in senes, et anus absque
liberis, quorumdam turpe servitium. Ipsi apponunt
matulam [al. <hi>mappulam</hi> ], obsident lectum, purulentiam
stomachi, et phlegmata pulmonis, manu propria
suscipiunt. Pavent ad introitum medici, trementibusque
labiis, an commodius habeant, sciscitantur: et
si paululum senex vegetior fuerit, periclitantur: SIMULATAQUE
laetitia, mens intrinsecus avara torquetur.
Timent enim, ne perdant ministerium; et vivacem
senem, Mathusalae annis comparant. O quanta apud
Deum merces, si in praesenti pretium non sperarent!
Quantis sudoribus haereditas cassa expetitur! Minori
labore margaritum Christi emi poterat.</p>
        </div3>
<div3>
          <head>7.</head>
          <p>
 Divinas Scripturas saepius lege, imo nunquam de
manibus tuis sacra lectio <emph>262</emph> deponatur. Disce
quod doceas: obtine eum qui secundum doctrinam
est, fidelem sermonem; ut possis exhortari in doctrina
sana, et contradicentes revincere. Permane in his quae
didicisti, et credita sunt tibi; sciens a quo didiceris:
paratus semper ad satisfactionem omni poscenti te
rationem, de ea quae in te est spe et fide. Non confundant
opera tua sermonem tuum: ne cum in Ecclesia
loqueris, tacitus quilibet respondeat, Cur ergo
haec quae dicis, ipse non facis? DELICATUS MAGISTER
EST, qui pleno ventre de jejuniis disputat. Accusare
avaritiam et latro potest. Sacerdotis Christi os, mens,
manusque concordent. Esto subjectus Pontifici tuo,
et quasi animae parentem suscipe. Amare filiorum,
timere servorum est. « Si pater sum, inquit, ubi
est honor meus? Si Dominus ego sum, ubi est timor
meus? »  <note>(Malach. 1. 2)</note> Plura tibi in eodem viro
observanda sunt nomina; Monachus, Pontifex, avunculus
tuus, qui te jam in omnibus, quae sancta sunt,
docuit. Illud etiam dico, quod Episcopi, Sacerdotes se
esse noverint, non dominos [Alibi <hi>se Patres esse non
dominos</hi> ]: honorent Clericos quasi Clericos, ut et
ipsis a Clericis, quasi Episcopis honor deferatur. Scitum
illud est oratoris Domitii; Cur ego te, inquit,
<pb n="0534"/>
habeam ut principem, cum tu me non habeas ut
Senatorem? Quod Aaron et filios ejus, hoc esse
Episcopum et Presbyteros noverimus: Unus Dominus,
unum templum, unum sit etiam ministerium.
Recordemur semper quid Apostolus Petrus praecipiat
Sacerdotibus:  « Pascite eum qui in vobis est gregem
Domini: providentes non coacte, sed spontanec secundum
Deum: neque turpis lucri gratia, sed voluntarie:
neque ut dominantes in clerum, sed forma
facti gregis ex animo: ut cum apparuerit princeps
pastorum, percipiatis immarcescibilem gloriae coronam » <note>(1. Petr. 5. 2. et seqq.)</note>.
Pessimae consuetudinis
est in quibusdam Ecclesiis, tacere <emph>263</emph> Presbyteros,
et praesentibus Episcopis non loqui, quasi aut
invideant, aut non dignentur audire. « Et si alii, » 
inquit Apostolus Paulus,  « fuerit revelatum sedenti,
prior taceat. Potestis enim per singulos prophetare,
ut omnes discant, et omnes consolentur: et spiritus
Prophetarum Prophetis subjectus est. Non enim est
dissensionis Deus, sed pacis »  <note>(1. Cor. 14. 30. et seqq.)</note>.
 « Gloria patris est filius sapiens »  <note>(Prov. 10. 1)</note>. Gaudeat
Episcopus judicio suo, cum tales Christo elegerit
Sacerdotes.</p>
        </div3>
<div3>
          <head>8.</head>
          <p>
 <hi>Conciones in Ecclesia.</hi> --Docente te in Ecclesia,
non clamor populi, sed gemitus suscitetur. Lacrymae
auditorum, laudes tuae sint. Sermo Presbyteri,
Scripturarum lectione conditus sit. Nolo te declamatorem
esse et rabulam garrulumque sine ratione, sed mysteriorum
peritum, et sacramentorum Dei tui eruditissimum.
Verba volvere, et celeritate dicendi apud imperitum
vulgus admirationem sui facere, indoctorum hominum
est. Attrita frons interpretatur saepe quod nescit:
et cum aliis persuaserit, sibi quoque usurpat scientiam.
Praeceptor quondam meus Gregorius Nazianzenus,
rogatus a me ut exponeret, quid sibi vellet in Luca
sabbatum <foreign xml:lang="greek">δευτερόπρωτον,</foreign> id est, <hi>secundo primum <note>(Luc.
6. 1)</note>
          </hi>, eleganter lusit, docebo te, inquiens, super
hac re in Ecclesia: in qua mihi omni populo acclamante,
cogeris invitus scire quod nescis. Aut certe
si solus tacueris, solus ab omnibus stultitiae condemnaberis.
Nihil tam facile, quam vilem plebeculam
et indoctam concionem, linguae volubilitate decipere.
quae quidquid non intelligit, plus miratur.  M. Tullius
(in quem pulcherrimum illud elogium est:  « Demosthenes
tibi praeripuit, ne esses primus Orator: »  tu
illi, ne solus) in oratione pro Quinto Gallio, quid
<pb n="0535"/>
de favore vulgi, et de imperitis concionatoribus loquatur,
attende, ne his fraudibus ludaris. Loquor
enim, quae sum ipse nuper expertus. Unus quidam
Poeta nominatus homo, perlitteratus, cujus sunt illa
colloquia Poetarum ac Philosophorum, cum facit
Euripidem et Menandrum inter se, <emph>264</emph> et alio
loco Socratem atque Epicurum disserentes, quorum
aetates non annis, sed saeculis scimus esse disjunctas,
quantos is plausus et clamores movet? Multos enim
condiscipulos habet in theatro, qui simul litteras non
didicerunt.</p>
        </div3>
<div3>
          <head>9.</head>
          <p>
 <hi>Cultus qualis. Diversa membra in Ecclesia.</hi> --Vestes
pullas aeque devita, ut candidas. Ornatus
ut sordes pari modo fugiendae sunt, quia alterum delicias,
alterum gloriam redolet. Non absque amictu
lineo incedere, sed pretium vestium linearum non
habere, laudabile est. Alioqui ridiculum et plenum
dedecoris est, referto marsupio, quod sudarium orariumque
non habeas, gloriari. Sunt qui pauperibus
paulum tribuunt, ut amplius accipiant; et sub praetextu
eleemosynae quaerunt divitias, quae magis venatio
appellanda est, quam eleemosynae genus. Sic
bestiae, sic aves, sic capiuntur et pisces. Modica in
hamo esca ponitur, ut matronarum in eo sacculi
protrahantur. Sciat Episcopus, cui commissa est
Ecclesia, quem dispensationi pauperum curaeque
praeficiat. MELIUS EST non habere quod tribuam,
quam impudenter petere quod recondam. Sed et genus
arrogantiae est, clementiorem te velle videri,
quam Pontifex Christi est. Non omnia possumus omnes.
Alius in Ecclesia oculus est, alius lingua, alius
manus, alius pes, auris, venter, et caetera. Lege Pauli
Epistolam ad Corinthios: quomodo diversa membra
unum corpus efficiunt <note>(I. Cor. 12)</note>. Nec rusticus tamen
et simplex frater ideo se sanctum putet, si nihil
noverit: nec peritus et eloquens, lingua aestimet
sanctitatem. MULTOQUE MELIUS EST e duobus imperfectis,
rusticitatem habere sanctam, quam eloquentiam
peccatricem.</p>
        </div3>
<div3>
          <head>10.</head>
          <p>
 <hi>Templorum ornatus.</hi> --Multi aedificant parietes,
et columnas ecclesiae substruunt: marmora
nitent, auro splendent laquearia, gemmis altare distinguitur,
et ministrorum Christi nulla electio est.
Neque vero mihi aliquis opponat, dives in Judaea Templum,
mensam, lucernas, thuribula, patellas, scyphos,
mortariola, et caetera ex auro fabrefacta <note>(3. Reg.
5. et 6)</note>. Tunc haec probabantur a Domino, quando
Sacerdotes hostias immolabant, et sanguis pecudum
erat <emph>265</emph> redemptio peccatorum. Quanquam haec
omnia praecesserint in figura:  « Scripta sunt autem
propter nos, in quos fines saeculorum devenerunt » <note>(2. Cor. 10. 11)</note>.
Nunc vero cum paupertatem domus
<pb n="0536"/>
suae pauper Dominus dedicarit, COGITEMUS crucem
ejus, et divitias lutum putabimus. Quid miramur,
quod Christus vocat iniquum mammona? <note>(Luc.
16.)</note> Quid suspicimus [ <hi>al. suscipimus</hi> ] et amamus,
quod Petrus se non habere, gloriose testatur? <note>(Act. 3)</note>.
Alioqui si tantum litteram sequimur, et in auro atque
divitiis simplex nos delectat historia, cum auro observemus
et caetera. Ducant Pontifices Christi, uxores
virgines: quamvis bonae mentis sit qui cicatricem
habuerit, et deformis est, privetur Sacerdotio: lepra
corporis, animae vitiis praeferatur. Crescamus et
multiplicemur, et repleamus terram: nec immolemus
agnum, nec mysticum Pascha celebremus, quia
haec absque Templo fieri lege prohibentur. Figamus
septimo mense tabernaculum, et solemne jejunium
buccina concrepemus. Quod si haec omnia spiritualibus
spiritualia comparantes, scientesque cum Paulo,
quod lex spiritualis est <note>(Rom. 7)</note>, et David verba cantantis
[al. <hi>cantantes</hi> ]:  « Revela oculos meos, et considerabo
mirabilia de lege tua »  <note>(Ps. 118. 18)</note>, sic intelligimus,
ut Dominus quoque noster intellexit, et
interpretatus est sabbatum: aut aurum repudiemus
cum caeteris superstitionibus Judaeorum: aut, si aurum
placet, placeant et Judaei, quos cum auro, aut
probare nobis necesse est, aut damnare.</p>
        </div3>
<div3>
          <head>11.</head>
          <p>
 <hi>Convivia fugienda.</hi> --Convivia tibi vitanda sunt
saecularium, et maxime eorum, qui honoribus tument.
Turpe est ante fores Sacerdotis Christi crucifixi et
pauperis, et qui cibo quoque vescebatur alieno, lictores
Consulum, et milites excubare, judicemque provinciae
melius apud te prandere, quam in palatio.
Quod si obtenderis te facere haec, ut roges pro miseris
atque subjectis, JUDEX SAECULI plus deferet Clerico
continenti, quam diviti: et magis sanctitatem tuam
venerabitur, quam opes. Aut si talis est, qui non <emph>266</emph> 
audiat Clericos pro quibuslibet tribulatis, nisi inter
phialas [al. <hi>inter calices et phialas</hi> ], libenter carebo
hujuscemodi beneficio; et Christum rogabo pro judice,
qui magis et citius subvenire potest, quam
judex:  « Melius enim est confidere in Domino, quam
confidere in homine. Melius est sperare in Domino,
quam sperare in principibus »  <note>(Ps. 117. 8. 9)</note>. Nunquam
vinum redoleas, ne audias illud Philosophi:
Hoc non est osculum porrigere, sed vinum propinare.
Vinolentos Sacerdotes et Apostolus damnat, et
vetus lex prohibet <note>(Levit. 10)</note>. Qui altario deserviunt,
vinum, et siceram non bibant. Sicera Hebraeo sermone
omnis potio nuncupatur, quae inebriare potest;
sive illa quae frumento conficitur; sive pomorum
<pb n="0537"/>
succo, aut cum favi decoquuntur in dulcem et barbaram
potionem, aut palmarum fructus exprimuntur
in liquorem, coctisque frugibus, aqua pinguior
coloratur. Quidquid inebriat, et statum mentis evertit,
fuge similiter ut vinum. Nec hoc dico, quod Dei a
nobis creatura damnetur (siquidem et Dominus vini
potator est appellatus <note>(Matth. 11)</note>: et Timotheo dolenti
stomachum, modica vini sorbitio relaxata est <note>(1. Tim. 5)</note>,
sed modum pro aetatis, et valetudinis et
corporum qualitate exigimus in potando. Quod si
absque vino ardeo adolescentia, et inflammor calore
sanguinis, et succulento validoque sum corpore, libenter
carebo poculo, in quo suspicio veneni est.
Pulchre dicitur apud Graecos, et nescio an apud nos
aeque resonet: Pinguis venter, non gignit sensum
tenuem.</p>
        </div3>
<div3>
          <head>12.</head>
          <p>
 <hi>Modus in jejuniis.</hi> --Tantum tibi jejuniorum
modum impone, quantum ferre potes. Sint tibi pura,
casta, simplicia, moderata, et non superstitiosa jejunia.
Quid prodest oleo non vesci, et molestias quasdam
difficultatesque ciborum quaerere, carycas, piper,
nuces, palmarum fructus, similam, mel, pistacia?
Tota hortorum cultura vexatur, ut cibario non
vescamur pane, et dum delicias sectamura, regno
coelorum retrahimur. Audio praeterea quosdam contra
rerum hominumque naturam, aquam non <emph>267</emph> 
bibere, nec vesci pane; sed sorbitiunculas delicatas et
contrita olera, betarumque succum, non calice sorbere,
sed concha. Proh pudor, non erubescimus
istiusmodi ineptiis; nec taedet superstitionis! Insuper
etiam famam abstinentiae in deliciis quaerimus. FORTISSIMUM
jejunium est aqua et panis. Sed quia gloriam
non habet, et omnes pane et aqua vivimus,
quasi publicum et commune jejunium non putatur.</p>
        </div3>
<div3>
          <head>13.</head>
          <p>
 <hi>Gloria cavenda. Cultus superstitiosus.</hi> --Cave
ne hominum rumusculos aucuperis: ne in offensam
Dei, populorum laudem commutes. <hi>Si adhuc,</hi> inquit
Apostolus, <hi>hominibus placerem, Christi servus non essem <note>(Galat. 1. 10)</note>
          </hi>.
Desiit placere hominibus, et servus
factus est Christi. Per bonam famam et malam, a
dextris et a sinistris Christi miles graditur: nec laude
extollitur, nec vituperatione frangitur: non divitiis
tumet, non contrahitur paupertate, et laeta contemnit,
et tristia. Per diem sol non urit eum, neque luna
per noctem <note>(Ps. 120. 6)</note>. Nolo te orare in angulis
platearum, ne rectum iter precum tuarum frangat
aura popularis. Nolo te dilatare fimbrias, et ostentui
habere phylacteria, et conscientia repugnante, pharisaica
ambitione circumdari. Quanto melius erat
<pb n="0538"/>
haec non <hi>in corpore, sed in corde gestare;</hi> et Deum
habere fautorem, non aspectus hominum? Inde pendet
Evangelium inde Lex et Prophetae; sive sacra et
Apostolica doctrina. « Melius est enim haec omnia in
mente portare, quam in corpore. »  Fidelis mecum
Lector intelligis quid taceam, et quid magis tacendo
loquar. Tot te regulae, quot species gloriarum percurrant.
Vis scire quales Dominus quaerat ornatus? Habeto
prudentiam, justitiam, temperantiam, fortitudinem.
His coeli plagis includere, haec te quadriga [al.
additur <hi>in altum</hi> ], velut aurigam Christi, ad metam
concitum [al. <hi>concita</hi> ] ferat. Nihil hoc monili pretiosius,
nihil hac gemmarum varietate distinctius. Ex
omni parte decoraris, cingeris, atque protegeris, et
ornamento tibi sunt <emph>268</emph> et tutamini, gemmae
vertuntur in scuta.</p>
        </div3>
<div3>
          <head>14.</head>
          <p>
 <hi>Obtrectationes cavendae.</hi> --Cave quoque, ne aut
linguam aut aures habeas prurientes, id est, ne aut
ipse aliis detrahas, aut alios audias detrahentes.
 « Sedens, inquit, adversus fratrem tuum loquebaris,
et adversus filium matris tuae ponebas scandalum:
haec fecisti et tacui. Existimasti inique, quod ero tui
similis: aguam te et statuam contra faciem tuam » <note>(Ps. 49. 20. 21)</note>.
Parce a detractione linguae,
custodi sermones tuos, et scito quia per cuncta, quae
de aliis loqueris, tua sententia judicaris, et in his
ipse deprehenderis, quae in aliis arguebas. « Neque
vero illa justa est excusatio, Referentibus aliis injuriam
facere non possum. »  Nemo invito auditori libenter
refert. Sagitta in lapidem nunquam figitur,
interdum resiliens percutit dirigentem. Discat detractor,
dum te videt non libenter audire, non facile
detrahere:  « Cum detractoribus, ait Salomon, ne
miscearis, quoniam repente veniet perditio eorum,
et ruinam utriusque quis novit? »  <note>(Prov. 24. 21. 22)</note> 
tam videlicet ejus qui detrahit, quam illius qui aurem
accommodat detrahenti.</p>
        </div3>
<div3>
          <head>15.</head>
          <p>
 <hi>Silentium et secretum.</hi> --Officii tui est visitare
languentes, nosse domos matronarum, ac liberos
earum, et nobilium virorum custodire secreta. Officii
tui sit, non solum oculos castos servare, sed et linguam.
Nunquam de formis mulierum disputes, nec
<pb n="0539"/>
quid agatur in alia, domus alia per te noverit.
Hippocrates adjurat discipulos suos, antequam doceat,
et in verba sua jurare compellit: extorquet sacramento
silentium, sermonem, incessum, habitum,
moresque praescribit. Quanto magis nos, quibus animarum
medicina [al. <hi>cura</hi> ] commissa est, omnium
Christianorum domos debemus amare quasi proprias?
Consolatores potius nos in moeroribus suis, quam
convivas in prosperis noverint. FACILE CONTEMNITUR
Clericus, qui saepe vocatus ad prandium, ire non recusat.</p>
        </div3>
<div3>
          <head>16.</head>
          <p>
 <hi>Raro accipiendum. Nuptias Clericus non conciliat.
Sacrilegium Ecclesiam fraudare.</hi> -- <emph>269</emph> Nunquam
petentes, raro accipiamus rogati. <hi>Beatius enim est
magis dare quam accipere <note>(Act. 20)</note>
          </hi>. Nescio quo
enim modo etiam ipse qui deprecatur, ut tribuat,
cum acceperis, viliorem te judicat, et mirum in
modum si eum rogantem contempseris, plus te
posterius veneratur. Praedicator continentiae, nuptias
ne conciliet. Qui Apostolum legit, dicentem, <hi>Superest, ut qui habent uxores, sic sint, quasi non
habeant 
 <note>(1. Cor. 7)</note>
          </hi>; cur virginem cogit ut nubat?
qui de monogamia Sacerdos est, quare viduam hortatur
ut digama sit? Procuratores et dispensatores
domorum alienarum atque villarum, quomodo
possunt esse Clerici, qui proprias jubentur contemnere
facultates? AMICO QUIPPIAM rapere, furtum est:
Ecclesiam fraudare, sacrilegium est. Accepisse quod
pauperibus erogandum est, et esurientibus plurimis,
vel cautum esse velle, vel timidum; aut quod apertissimi
sceleris est, aliquid inde subtrahere, omnium
praedonum crudelitatem superat. Ego fame torqueor,
et tu judicas quantum ventri meo satis sit? Aut divide
statim quod acceperis, aut si timidus dispensator es,
dimitte largitorem, ut sua ipse distribuat. NOLO
SUB occasione mea sacculus tuus plenus sit. Nemo
me melius, mea servare potest. Optimus dispensator
est qui sibi nihil reservat.</p>
        </div3>
<div3>
          <head>17.</head>
          <p>
 Coegisti me, Nepotiane carissime, lapidato jam
Virginitatis libello [Epistola XXII. de Virginit. servanda],
quem sanctae Eustochio Romae scripseram,
<pb n="0540"/>
post annos decem rursus Bethleem ora reserare, et
confodiendum me linguis omnium prodere. Aut enim
nihil scribendum fuit, ne hominum judicium subiremus,
quod tu facere prohibuisti: aut scribentes
nosse, cunctorum adversum nos maledicorum tela
esse torquenda. Quos obsecro ut quiescant et desinant
maledicere; non enim ut adversariis, sed ut
amicis scripsimus; nec invecti sumus in eos qui peccant,
sed ne peccent, <emph>270</emph> monuimus. Neque in
illos tantum, sed et in nos metipsos severi judices fuimus:
volentesque festucam de oculo alterius tollere,
nostram prius trabem ejecimus. Nullum laesi, nullius
nomen saltem descriptione [al. <hi>mea scriptura</hi> ] signatum
est. Neminem specialiter meus sermo pulsavit.
Generalis de vitiis disputatio est. Qui mihi irasci
voluerit, prius ipse de se quod talis sit, confitebitur.
</p>
        </div3>
      </div1>

<div1>
        <head>EPISTOLA LIII. AD PAULINUM. <hi>De studio Scripturarum</hi> </head>
<p divs_removed="true"> <hi>Omnium sapientum exemplis provocat ad studium Litterarum
sacrarum, et in his quantum sit difficultatis,
ostendit. Deinde quo magis inflammet ad earum studium,
singulos libros, Auctores et argumenta elogiis
quibusdam breviter commendat. Denique, ut se a
saeculi rebus penitus expediat, hortatur.</hi> 

        </p>
        <div3 moved_from_p="true">
            <head>1.</head>
          <p>
 <hi>Vera necessitudo. Sapientum peregrinationes.</hi> --Frater
Ambrosius tua mihi munuscula perferens,
detulit et suavissimas litteras, quae a principio amicitiarum,
fidem jam probatae fidei et veteris amicitiae
 praeferebant. Vera enim illa necessitudo est,
et Christi glutino copulata, quam non utilitas rei
familiaris, non praesentia tantum corporum, non subdola
et palpans adulatio; sed Dei timor et divinarum
Scripturarum studia conciliant. Legimus in veteribus
historiis, quosdam lustrasse provincias, novos adisse
populos, maria transisse, ut eos quos ex libris noverant,
coram quoque viderent. Sic Pythagoras Memphiticos
vates; sic Plato Aegyptum et Architam
Tarentinum, eamque oram Italiae, quae quondam
magna Graecia dicebatur, laboriosissime peragravit;
ut qui Athenis magister erat et potens, cujusque doctrinam
Academiae gymnasia personabant, fieret peregrinus
atque discipulus, MALENS ALIENA verecunde <emph>271</emph> 
 discere, quam sua impudenter ingerere. Denique
cum litteras quasi toto fugientes orbe persequitur,
<pb n="0541"/>
captus a piratis et venundatus, etiam tyranno crudelissimo
(Dionysio Siciliae) paruit, captivus, vinctus,
et servus; tamen quia Philosophus, major emente
se fuit. Ad T. Livium lacteo eloquentiae fonte manantem,
de ultimis Hispaniae (a Gadibus,) Galliarumque
finibus quosdam venisse nobiles legimus; et quos
ad contemplationem sui Roma non traxerat, unius
hominis fama perduxit. Habuit illa aetas inauditum
omnibus saeculis celebrandumque miraculum, ut
urbem tantam ingressi, aliud extra urbem quaererent.
Apollonius (sive ille Magus, ut vulgus loquitur, sive
Philosophus, ut Pythagorici tradunt) intravit Persas,
pertransivit Caucasum, Albanos, Scythas, Massagetas,
opulentissima Indiae regna penetravit: et ad
extremum latissimo Physon amne (Gange) transmisso,
pervenit ad Brachmanas; ut Hiarcam in throno
sedentem aureo et de Tantali fonte potantem,
inter paucos discipulos, de natura, de motibus, ac
siderum cursu audiret docentem: inde per Elamitas,
Babylonios, Chaldaeos, Medos, Assyrios, Parthos,
Syros, Phoenices, Arabes, Palaestinos, reversus
Alexandriam, perrexit Aethiopiam, ut Gymnosophistas,
et Tamosissimam Solis mensam videret in sabulo.
Invenit ille vir ubique quod disceret: et semper
proficiens, semper se melior fieret. Scripsit
super hoc plenissime octo voluminibus Philostratus.</p>
        </div3>
<div3>
          <head>2.</head>
          <p>
 Quid loquar de saeculi hominibus? cum Apostolus
Paulus vas electionis et magister gentium, qui
de conscientia tanti in se hospitis loquebatur. <hi>An
experimentum quaeritis ejus qui in me loquitur Christus? <note>(2. Cor. 13. 3.)</note>
          </hi> 
 post Damascum Arabiamque
lustratam, ascenderit Jerosolymam, ut videret Petrum,
et manserit apud eum diebus quindecim. Hoc
enim mysterio hebdomadis et ogdoadis, futurus Gentium
praedicator instruendus erat. Rursumque post
annos quatuordecim, assumpto Barnaba et Tito exposuerit
Apostolis Evangelium, ne forte in vacuum
curreret, <emph>272</emph> aut cucurrisset. Habet nescio quid
latentis energiae viva vox; et in aures discipuli de auctoris
ore transfusa fortius sonat. Unde et Eschynes,
cum Rhodi exularet; et legeretur illa Demosthenis
Oratio, quam adversus eum habuerat, mirantibus
cunctis atque laudantibus, suspirans ait: Quid si
ipsam audissetis bestiam, sua verba resonantem?</p>
        </div3>
<div3>
          <head>3.</head>
          <p>
 Haec non dico, quod sit in me aliquid tale, quod
vel possis, vel velis discere: sed quod ardor tuus ac
discendi studium, etiam absque nobis per se probari
debeat. Ingenium docile, et sine doctore laudabile
<pb n="0542"/>
est. Non quid invenias, sed quid quaeras, consideramus.
Mollis cera et ad formandum facilis, etiam si
artificis et plastae cessent manus, tamen <foreign xml:lang="greek">τῇ δυνάμει</foreign>
totum est, quidquid esse potest. Paulus Apostolus
ad pedes Gamalielis legem Moysi et Prophetas didicisse
se gloriatur, ut armatus spiritualibus telis, postea
diceret confidenter:  « Arma militiae nostrae, non
carnalia sunt, sed potentia Dei, ad destructionem
munitionum: Concilia destruentes, et omnem altitudinem
extollentem se adversus scientiam Dei; et captivantes
[al. <hi>captivantem</hi> ] omnem intellectum, ad
obediendum Christo: et parati subjugare cunctam
inobedientiam »  <note>(4. Cor. 10. 4. 5)</note>. Ad Timotheum
scribit, ab infantia sacris litteris eruditum; et hortatur
ad studium lectionis, ne negligat gratiam, quae
data sit ei per impositionem manus Presbyterii.
Tito praecipit, ut inter caeteras virtutes Episcopi,
quem brevi sermone depinxit, scientiam quoque
eligat [al. <hi>intelligat</hi> ] Scripturarum:  « Obtinentem,
inquit, eum qui secundum doctrinam est, fidelem
sermonem; ut potens sit exhortari in doctrina sana,
et contradicentes revincere »  <note>(Tim. 1. 9)</note>. Sancta
quippe rusticitas solum sibi prodest: et quantum
aedificat ex vitae merito Ecclesiam Christi, tantum
nocet, si destruentibus non resistat. Aggaeus
Propheta, imo per Aggaeum Dominus, <hi>interroga,</hi> 
ait, <hi>Sacerdotes Legem <note>(Agg. 2)</note>
          </hi>.
</p>
          <p> <hi>Sacerdotis officium. Paulus cur vas electionis.</hi> --In
tantum Sacerdotis officium est, interrogatum respondere
de Lege. Et in Deuteronomio legimus: <hi>Interroga
patrem, tuum, et annuntiabit tibi;</hi> <emph>273</emph> <hi>seniores
tuos, et dicent tibi <note>(Deut. 32. 7)</note>
            </hi>. In Psalmo quoque
centesimo decimo octavo. <hi>Cantabiles mihi erant justificationes
tuae, in loco peregrinationis meae <note>(v. 54)</note>
            </hi>.
Et in descriptione justi viri, cum eum David arbori
vitae, quae est in paradiso, compararet, inter caeteras
virtutes et hoc intulit: <hi>In lege Domini voluntas ejus:
et in lege ejus meditabitur die ac nocte <note>(Psalm. 1. 2)</note>
            </hi>.
Daniel in fine sacratissimae Visionis justos, ait, fulgere
sicut stellas; et intelligentes, hoc est doctos,
quasi firmamentum. Vides quantum inter se distent,
justa rusticitas, et docta justitia? Alii stellis, alii coelo
comparantur. Quanquam juxta Hebraicam Veritatem,
utrumque de eruditis possit intelligi: ita enim
apud eos legimus:  « Qui autem docti fuerint, fulgebunt
quasi splendor firmamenti: et qui ad justitiam
erudiunt multos, quasi stellae in perpetuas aeternitates » <note>(Dan. 12. 3)</note>.
Cur dicitur Paulus Apostolus vas
electionis? Nempe quia legis et sanctarum Scripturarum
armarium est. Pharisaei stupent ad doctrinam
<pb n="0543"/>
Domini; et mirantur in Petro et Joanne quomodo
legem sciant, cum litteras non didicerint.
Quidquid enim aliis exercitatio et quotidiana in Lege
meditatio tribuere solet, illis Spiritus Sanctus suggerebat:
et erant, juxta quod scriptum est, <foreign xml:lang="greek">θεοδίδακτοι.</foreign>
Duodecim annos Salvator impleverat, et in
Templo senes de quaestionibus legis interrogans, magis
docet, dum prudenter interrogat.</p>
        </div3>
<div3>
          <head>4.</head>
          <p>
 Nisi forte rusticum Petrum, rusticum dicimus
Joannem; quorum uterque dicere poterat:  « Etsi
imperitus sermone, non tamen scientia »  <note>(2. Cor. 11.
6)</note>. Joannes rusticus, piscator, indoctus? Et unde
illa vox obsecro,  « In principio erat Verbum, et Verbum
erat apud Deum, et Deus erat Verbum? »  <note>(Joan.
1. 1.)</note> <foreign xml:lang="greek">Λόγος</foreign> enim Graece multa significat; nam et
verbum est, et ratio, et supputatio, et causa uniuscujusque
rei, per quam sunt singula quae subsistunt.
Quae universa recte intelligimus in Christo. Hoc doctus
Plato nescivit: hoc Demosthenes eloquens ignoravit.
 « Perdam, inquit, sapientiam sapientium, et
prudentiam prudentium reprobabo »  <note>(1. Cor. 1. 19)</note>.
Vera sapientia perdet falsam sapientiam: et quanquam
stultitia praedicationis in Cruce sit, tamen Paulus
 « Sapientiam loquitur inter perfectos. Sapientiam
autem non saeculi hujus, nec principum saeculi
istius, qui destruuntur: <emph>274</emph> sed loquitur Dei
sapientiam in mysterio absconditam, quam praedestinavit
Deus ante saecula »  <note>(1. Cor. 2. 7)</note>. Dei sapientia
Christus est. « Christus enim Dei virtus, et Dei sapientia » <note>(Ibid. 24)</note>.
Haec sapientia in mysterio abscondita
est: de qua et noni Psalmi titulus praenotatur,  « pro
occultis filii: »  in quo sunt omnes thesauri sapientiae
et scientiae absconditi: et qui in mysterio absconditus
erat, praedestinatus est ante saecula. Praedestinatus
autem, et praefiguratus, in Lege et Prophetis.
Unde et Prophetae appellabantur Videntes:
quia videbant eum, quem caeteri non videbant.
 « Abraham vidit diem ejus: et laetatus est »  <note>(Joan. 8.
56)</note>. Aperiebantur coeli Ezechieli; qui populo peccatori
erant. « Revela, inquit David, oculos meos:
et considerabo mirabilia de lege tua »  <note>(Ps. 118. 18)</note>.
Lex enim spiritualis est, et revelatione opus est, ut
intelligatur, ac revelata facie Dei gloriam contemplemur.</p>
        </div3>
<div3>
          <head>5.</head>
          <p>
 Liber in Apocalypsi septem sigillis signatus ostenditur <note>(Apoc. 5)</note>:
quem si dederis homini scienti
litteras, ut legat, respondebit tibi: Non possum, signatus
est enim. Quanti hodie putant se nosse litteras,
et tenent signatum librum; nec aperire possunt,
nisi ille reseraverit  « qui habet clavem David: qui
aperit, et nemo claudit, claudit et nemo aperit? »  <note>(Ibid.
3. 7.)</note> In Actis Apostolorum sanctus eunuchus, imo
vir (sic enim eum Scriptura cognominat), cum legeret
Isaiam, interrogatus a Philippo:  « Putasne intelligis
quae legis? »  respondit,  « Quomodo possum,
<pb n="0544"/>
nisi aliquis me docuerit? »  <note>(Act. 8.)</note> Ego, ut de me interim
loquar, nec sanctior sum hoc eunucho, nec
studiosior; qui de Aethiopia, id est, de extremis
mundi finibus venit ad Templum, reliquit aulam regiam:
et tantus amator Legis, divinaeque scientiae
fuit, ut etiam in vehiculo sacras litteras legeret: et
tamen cum librum teneret, et verba Domini cogitatione
conciperet, lingua volveret, labiis personaret,
ignorabat eum, quem in libro nesciens venerabatur.
Venit Philippus, ostendit ei Jesum, qui clausus latebat
in littera. O mira doctoris virtus! Eadem hora
credit eunuchus, baptizatur, fidelis et sanctus est; ac
de discipulo magister: plus in deserto fonte Ecclesiae,
quam in aurato synagogae Templo reperit.</p>
        </div3>
<div3>
          <head>6.</head>
          <p>
 Haec a me perstricta sunt breviter <emph>275</emph> (neque
enim Epistolaris angustia evagari longius patiebatur)
ut intelligeres te in Scripturis sanctis, sine praevio
et monstrante semitam, non posse ingredi. Taceo
de Grammaticis, Rhetoribus, Philosophis, Geometris,
Dialecticis, Musicis, Astronomis, Astrologis, Medicis,
quorum scientia mortalibus vel utilissima est, et
in tres partes scinditur, <foreign xml:lang="greek">τό δὸγμα, τὴν μέθοδον, τὴν
ἐμπειριαν.</foreign> Ad minores artes veniam, et quae non
tam <foreign xml:lang="greek">λογῳ,</foreign> quam manu administrantur. Agricolae,
caementarii, fabri, metallorum, lignorumve caesores,
lanarii quoque et fullones, et caeteri qui variam supellectilem
et vilia opuscula fabricantur, absque doctore
non possunt esse quod cupiunt. « Quod Medicorum
est, » 
</p>
          <l> <hi>Promittunt Medici, tractant fabrilia fabri.</hi> </l>
          <p> <hi>
            <note>(Horat. Epist. lib. 1. Epist. 1)</note>.</hi> </p>
        </div3>
<div3>
          <head>7.</head>
          <p>
 Sola Scripturarum ars est, quam sibi omnes passim
vindicant.
</p>
          <l> <hi>Scribimus indocti, doctique poemata passim.</hi> </l>
          <p> <hi>
            <note>(Ibid.)</note>.</hi> 
</p>
          <p>Hanc garrula anus, hanc delirus senex, hanc sophista
verbosus, hanc universi praesumunt, lacerant,
docent, antequam discant. Alii adducto supercilio,
grandia verba trutinantes, inter mulierculas de sacris
litteris philosophantur. Alii discunt, proh pudor, a
feminis, quod viros doceant: et ne parum hoc sit,
quadam facilitate verborum, imo audacia edisserunt
aliis, quod ipsi non intelligunt. Taceo de mei
similibus, qui si forte ad Scripturas sanctas, post
saeculares litteras venerint; et sermone composito
aurem populi mulserint, quidquid dixerint, hoc legem
Dei putant: nec scire dignantur, quid Prophetae,
quid Apostoli senserint; sed ad sensum suum
incongrua aptant testimonia; quasi grande sit, et
non vitiosissimum docendi genus, depravare sententias,
et ad voluntatem suam Scripturam trahere repugnantem.
Quasi non legerimus, Homerocentonas,
et Virgiliocentonas: ac non sic etiam Maronem sine
Christo possimus dicere Christianum, qui scripserit:
<l>
<pb n="0545"/> <hi>Jam redit et virgo, redeunt Saturnia regna.</hi> </l>
<l> <hi>Jam nova progenies coelo demittitur alto.</hi> </l> <hi>
              <note>(Virgil. Eclog. 4)</note>.</hi> 
 <emph>276</emph> 
 Et patrem loquentem ad filium,
<l> <hi>Nate, meae vires, mea magna potentia solus.</hi> </l>
Et post verba Salvatoris in cruce.
<l> <hi>Talia perstabat memorans, fixusque manebat.</hi> </l>
          </p>
<p>Puerilia sunt haec, et circulatorum ludo similia,
docere quod ignores: imo, ut cum stomacho loquar,
ne hoc quidem scire quod nescias.</p>
        </div3>
<div3>
          <head>8.</head>
          <p>
 Videlicet manifestissima est Genesis, in qua de
natura mundi, de exordio generis humani, de divisione
terrae, de confusione linguarum, et descensione
usque ad Aegyptum, gentis scribitur Hebraeorum.
Patet Exodus cum decem plagis, cum decalogo,
cum mysticis divinisque praeceptis In promptu est
Leviticus liber, in quo singula sacrificia, imo singulae
pene syllabae, et vestes Aaron, et totus ordo
Leviticus, spirant coelestia sacramenta. Numeri vero,
nonne totius arithmeticae, et Prophetiae Balaam, et
quadraginta duarum per eremum mansionum mysteria
continent? Deuteronomium quoque secunda lex,
et Evangelicae legis praefiguratio, nonne sic ea habet
quae priora sunt, ut tamen nova sint omnia de veteribus?
 Hucusque Pentateuchus: quibus quinque
verbis <note>(1. Cor. 14. 19)</note>, loqui se velle Apostolus in
Ecclesia gloriatur. Job exemplar patientiae, quae
non mysteria suo sermone complectitur? Prosa incipit,
versu labitur, pedestri sermone finitur: omnesque
leges dialecticae, propositione, assumptione, confirmatione,
conclusione determinat. Singula in eo
verba plena sunt sensibus. Et, ut de caeteris sileam,
resurrectionem corporum sic prophetat; ut nullus de
ea vel manifestius, vel cautius scripserit:  « Scio, inquit,
quod redemptor meus vivit, et in novissimo die
de terra resurrecturus sum: et rursum circumdabor
pelle mea; et in carne mea videbo Deum. Quem visurus
sum ego ipse, et oculi mei conspecturi sunt,
et non alius. Reposita est haec spes mea in sinu meo » <note>(Job. 19. 25. 26)</note>.
Veniam ad Jesum Nave, qui typus Domini
non solum in gestis, sed etiam in nomine, <emph>277</emph> 
transiit Jordanem, hostium regna subvertit, divisit
<pb n="0546"/>
terram victori populo, et per singulas urbes, viculos,
montes, flumina, torrentes, atque confinia, Ecclesiae,
coelestisque Jerusalem spiritualia regna describit. In
Judicum libro quot principes populi, tot figurae sunt.
Ruth Moabitis. Isaiae explet vaticinium, dicentis:
 « Emitte agnum, Domine, dominatorem terrae, de
petra deserti ad montem filiae Sion »  <note>(Isai. 16. 1)</note>. Samuel
in Heli mortuo, et in occiso [al. <hi>occisione</hi> ], Saul,
veterem legem abolitam monstrat. Porro in Sadoc
atque David, novi Sacerdotii, novique Imperii sacramenta
testatur. Malachim, id est, Regum tertius, et
quartus liber a Salomone usque ad Jechoniam: et ab
Jeroboam filio Nabath, usque ad Osee, qui ductus
est in Assyrios, regnum Juda et regnum describit
Israel. Si historiam respicias, verba simplicia sunt:
si in litteris sensum latentem inspexeris, Ecclesiae
paucitas, et Haereticorum contra Ecclesiam bella
narrantur. Duodecim Prophetae in unius voluminis
angustias coarctati, multo aliud quam sonant in littera,
praefigurant. Osee crebro nominat Ephraim.
Samariam, Joseph, Jezrael, et uxorem fornicariam,
et fornicationis filios, et adulteram cubiculo clausam
mariti, multo tempore sedere viduam, et sub veste
lugubri, viri ad se reditum praestolari. Joel filius
Phathuel, describit terram duodecim tribuum, heruca,
brucho, locusta, rubigine vastante corruptam:
et post eversionem prioris populi, effusum iri Spiritum
Sanctum super servos Dei, et ancillas, id est,
super centum viginti credentium nomina, qui effundendus
erat in coenaculo Sion: qui centum viginti,
ab uno usque ad quindecim paulatim et per incrementa
surgentes, quindecim graduum numerum efficiunt,
qui in Psalterio mystice continentur. Amos
pastor et rusticus, et  « ruborum mora distringens, » 
paucis verbis explicari non potest. Quis enim digne
exprimat tria, aut quatuor scelera Damasci, Gazae,
et Tyri, et Idumeae, et filiorum Ammon, et Moab, et
in septimo octavoque gradu, Judae et Israel? Hic loquitur
ad vaccas pingues, quae sunt in monte Samariae,
et ruituram domum majorem minoremque testatur.
Ipse cernit fictorem locustae; et stantem Dominum
super murum litum vel adamantinum, et <emph>278</emph> 
uncinum pomorum, attrahentem supplicia peccatoribus,
et famem in terram: non famem panis, nec sitim
aquae, sed audiendi verbum Dei. Abdias qui interpretatur
 « servus Dei »  [al. <hi>Domini</hi> ], pertonat contra
Edom sanguineum, terrenumque hominem. Fratris
quoque Jacob semper aemulum hasta percutit spirituali.
Jonas  « columba »  pulcherrima, naufragio suo
passionem Domini praefigurans, mundum ad poenitentiam
revocat: et sub nomine Ninive, salutem gentibus
nuntiat. Michaeas de Morasthi,  « cohaeres »  Christi,
vastationem annuntiat filiae latronis, et obsidionem
ponit contra eam: quia maxillam percusserit
judicis Israel. Nahum  « consolator »  orbis, increpat
civitatem sanguinum, et post eversionem illius loquitur:
 « Ecce super montes pedes evangelizantis et
annuntiantis pacem »  <note>(Num. 1. 15)</note>. Abacuc  « luctator » 
fortis et rigidus, stat super custodiam suam, et
<pb n="0547"/>
figit gradum super munitionem, ut Christum in cruce
contempletur, et dicat:  « Operuit coelos gloria ejus, et
laudis ejus plena est terra. Splendor ejus, ut lux erit:
cornua in manibus ejus, ibi abscondita est fortitudo
ejus »  <note>(Abac. 3)</note>. Sophonias  « speculator »  et arcanorum
Domini cognitor, audit clamorem a porta piscium,
et ejulatum a secunda, et contritionem a collibus.
Indicit quoque ululatum habitatoribus pilae: quia
conticuit omnis populus Chanaam: disperierunt universi,
qui involuti erant argento. Aggaeus  « festivus » 
et laetus, qui seminavit in lacrymis, ut in gaudio meteret,
destructum Templum reaedificat, Dominumque
Patrem inducit loquentem:  « Adhuc unum modicum,
et ego commovebo coelum et terram, et mare, et aridam,
et movebo omnes gentes: et veniet desideratus
cunctis gentibus »  <note>(Agg. 2. 7. 8)</note>. Zacharias  « memor
Domini sui, »  multiplex in Prophetia, Jesum
vestibus sordidis indutum, et lapidem oculorum septem,
candelabrumque aureum cum totidem lucernis,
quot oculis, duas quoque olivas a sinistris lampadis
cernit et dextris: ut post equos, rufos, nigros et
albos, et varios, et dissipatas quadrigas ex Ephraim,
et equum de Jerusalem, pauperem regem vaticinetur
et praedicet, sedentem super pullum filium asinae
subjugalis. Malachias aperte, et in fine omnium Prophetarum,
de abjectione Israel et vocatione gentium:
 « Non est mihi, ait, voluntas in vobis, dicit Dominus
exercituum, et munus <emph>279</emph> non suscipiam de
manu vestra. Ab ortu enim solis usque ad occasum,
magnum est nomen meum in gentibus: et in omni loco
sacrificatur, et offertur nomini meo oblatio munda » <note>(Mal. 1. 10)</note>.
Isaiam, Jeremiam, Ezechielem, et Danielem
quis possit vel intelligere, vel exponere? Quorum
primus non Prophetiam mihi videtur texere, sed
Evangelium. Secundus virgam nuceam [Vulg. <hi>vigilantem</hi> ]
et ollam succensam a facie Aquilonis, et pardum
spoliatum suis coloribus; et quadruplex diversis
metris nectit alphabetum ( <hi>Lamentationes</hi> ). Tertius
principia et finem tantis habet obscuritatibus involuta,
ut apud Hebraeos istae partes cum exordio Geneseos
ante annos triginta non legantur. Quartus
vero qui et extremus inter quatuor Prophetas, temporum
conscius, et totius mundi <foreign xml:lang="greek">φιλοΐστωρ,</foreign> lapidem
praecisum de monte sine manibus, et regna omnia
subvertentem, claro sermone pronuntiat. David, Simonides
noster, Pindarus et Alcaeus, Flaccus quoque,
Catullus et Serenus, Christum lyra personat, et
in decachordo psalterio ab inferis suscitat resurgentem.
Salomon, pacificus, et amabilis Domini, mores
corrigit, naturam docet, Ecclesiam jungit et Christum,
sanctarumque nuptiarum dulce canit epithalamium.
Esther in Ecclesiae typo populum liberat de periculo,
<pb n="0548"/>
et interfecto Aman, qui interpretatur  « iniquitas, » 
partes convivii et diem celebrem mittit in posteros.
Paralipomenon liber, id est, Instrumenti veteris <foreign xml:lang="greek">ἑπιτομὴ</foreign>
 tantus ac talis est, ut absque illo si quis
scientiam Scripturarum sibi voluerit arrogare, seipsum
irrideat. Per singula quippe nomina, juncturasque
verborum, et praetermissae in Regum libris tanguntur
historiae, et innumerabiles explicantur Evangelii
quaestiones. Ezras et Neemias,  « adjutor »  videlicet
et  « consolator a Domino, »  in unum volumen coarctantur:
instaurant Templum, muros extruunt civitatis:
omnisque illa turba populi redeuntis in patriam,
et descriptio Sacerdotum, Levitarum, Israelis, proselytorum
ac per singulas familias murorum ac turrium
opera divisa, aliud in cortice praeferunt, aliud
retinent in medulla. <emph>280</emph>
</p>
        </div3>
<div3>
          <head>8.</head>
          <p>
 Cernis me Scripturarum amore raptum
excessisse modum Epistolae, et tamen non implesse
quod volui. Audivimus tantum quid nosse, quid cupere
debeamus, ut et nos quoque possimus dicere:  « Concupivit
anima mea desiderare justificationes tuas in
omni tempore »  <note>(Ps. 118. 20)</note>. Caeterum Socraticum
illud impletur in nobis; Hoc tantum scio, quod nescio.
Tangam et novum breviter Testamentum. Matthaeus,
Marcus, Lucas, et Joannes, quadriga Domini, et
verum Cherubim, quod interpretatur  « scientiae
multitudo, per totum corpus oculati sunt, scintillae
emicant, discurrunt fulgura, pedes habent rectos et
in sublime tendentes, terga pennata et ubique
volitantia. Tenent se mutuo, sibique perplexi
sunt, et quasi rota in rota volvuntur, et pergunt
quocumque eos flatus Sancti Spiritus perduxerit.
Paulus Apostolus ad septem Ecclesias scribit
<note>(octava enim ad Hebraeos a plerisque extra
numerum ponitur.)</note> »  Timotheum instruit ac Titum,
Philemonem pro fugitivo famulo (Onesimo) deprecatur.
Super quo tacere melius puto, quam pauca scribere.
Actus Apostolorum nudam quidem sonare videntur
historiam, et nascentis Ecclesiae infantiam
texere: sed si noverimus scriptorem eorum Lucam
esse medicum, cujus  « Laus est in Evangelio, »  animadvertemus
pariter omnia verba illius, animae languentis
esse medicinam. Jacobus, Petrus, Joannes,
Judas Apostoli, septem Epistolas ediderunt tam mysticas
quam succinctas, et breves pariter et longas:
breves in verbis, longas in sententiis, ut rarus sit
qui non in earum lectione caecutiat [al. <hi>concutiatur</hi> ].
Apocalypsis Joannis tot habet sacramenta, quot verba.
<pb n="0549"/>
Parum dixi pro merito voluminis. Laus omnis inferior
est: in verbis singulis multiplices latent intelligentiae.</p>
        </div3>
<div3>
          <head>9.</head>
          <p>
 Oro te, frater carissime, inter haec vivere, ista
meditari, nihil aliud nosse, nihil quaerere, nonne
tibi videtur jam hic in terris regni coelestis habitaculum?
Nolo offendaris in Scripturis sanctis simplicitate,
et quasi vilitate verborum, quae vel vitio interpretum,
vel de industria sic prolata sunt, <emph>281</emph> 
ut rusticam concionem [al. <hi>contentionem</hi> ] facilius instruerent:
et in una eademque sententia, aliter doctus,
aliter audiret indoctus. Non sum tam petulans et
hebes, ut haec me nosse pollicear, et eorum fructus
in terra capere, quorum radices in coelo fixae
sunt; sed velle fateor: sedenti me praefero, magistrum
renuens, comitem spondeo. Petenti datur, pulsanti
aperitur: quaerens invenit. Discamus in terris,
quorum nobis scientia perseveret in coelo.</p>
        </div3>
<div3>
          <head>10.</head>
          <p>
 Obviis te manibus excipiam, et, ut inepte aliquid,
ac de Hermagorae tumiditate effutiam, quidquid
quaesieris, tecum scire conabor. Habes hic amantissimum
tui fratrem Eusebium, qui litterarum tuarum
mihi gratiam duplicavit, referens honestatem morum
tuorum, contemptum saeculi, fidem amicitiae, amorem
Christi. Nam prudentiam et eloquii venustatem, etiam
absque illo, ipsa Epistola praeferebat. Festina, quaeso
te, et haerentis in salo naviculae funem magis praecide,
quam solve. Nemo renuntiaturus saeculo bene potest
vendere, quae contempsit ut venderet. Quidquid in
sumptus de tuo tuleris, pro lucro computa. Antiquum
dictum est: Avaro tam deest quod habet, quam
quod non habet. « Credenti totus mundus divitiarum
est. Infidelis autem etiam obolo indiget. »  Sic
vivamus tanquam nihil habentes, et omnia possidentes.
VICTUS et vestitus, divitiae Christianorum sunt. Si
habes in potestate rem tuam, vende: si non habes,
projice. Tollenti tunicam, et pallium relinquendum
est. Scilicet nisi tu semper recrastinans, et diem de
die trahens, caute et pedetentim tuas possessiunculas
vendideris, non habet Christus unde alat pauperes
suos. Totum Deo dedit, qui seipsum obtulit. Apostoli
navem tantum et retia reliquerunt. Vidua duo aera
misit ad gazophylacium, et praefertur Croesi divitiis.
FACILE contemnit omnia, qui se semper cogitat esse
moriturum.
</p>
        </div3>
      </div1>

<div1>
        <head> <emph>282</emph> EPISTOLA LIV. AD FURIAM. <hi>De Viduitate servanda.</hi> </head>

<pb n="0550"/>
<p divs_removed="true"> <hi>Furiam viduam, Titianae filiam, Probi Consolis nurum,
hortatur ut in viduitate perseveret, nec iteret matrimonium;
et quoniam adhuc virenti erat aetate, quibus
modis pudicitiam simul ac famam tueri debeat, praecipit.</hi> 

        </p>
        <div3 moved_from_p="true">
            <head>1.</head>
          <p>
 Obsecras litteris, et suppliciter deprecaris, ut tibi
 scribam, imo rescribam, quomodo vivere debeas,
et viduitatis coronam illaeso pudicitiae nomine conservare.
Gaudet animus, exsultant viscera, gestit affectus,
hoc te cupere esse post virum, quod sanctae
memoriae mater tua Titiana multo tempore fuit sub
marito. Exauditae sunt preces et orationes ejus. Impetravit,
ut adipisceretur in unica filia, quod vivens
ipsa possederat. Habes praeterea generis tui grande
privilegium, quod exinde a Camillo <note>(L. Furius Camillus)</note>,
vel nulla, vel rara vestrae familiae scribitur secundos
nosse concubitus: ut NON TAM laudanda sis,
si vidua perseveres, quam execranda, si id Christiana
non serves, quod per tanta saecula gentiles feminae
custodierunt.</p>
        </div3>
<div3>
          <head>2.</head>
          <p>
 Taceo de Paula et Eustochio, stirpis vestrae floribus,
ne per occasionem exhortationis tuae illas laudare
videar. Blaesillamque praetereo, quae maritum
suum, tuum secuta germanum, in brevi vitae spatio
tempora virtutum multa complevit. Atque utinam praeconia
feminarum imitarentur viri: ET RUGOSA senectus
redderet, quod sponte offert adolescentia. Sciens et
videns in flammam mitto manum: adducentur supercilia,
extendetur brachium; <hi>Iratusque Chremes tumido
desaeviet ore.</hi> Consurgent proceres adversus Epistolam
meam; turba patritia detonabit [al. <hi>denotabit</hi> ],
me magum, me seductorem clamitans, et in terras
ultimas deportandum. Addant, <emph>283</emph> si volunt, et
Samaritem, ut Domini mei titulum recognoscam. Certe
filiam a parente non divido, nec dico illud de Evangelio: <hi>Sine ut mortui sepeliant mortuos suos 
 <note>(Matth. 8.
22; et Luc. 9. 60)</note>
          </hi>. Vivit enim, qui credit in Christum.
Et qui in illum credit, debet utique quomodo ille ambulavit,
et ipse ambulare <note>(1. Joan. 2. 6)</note>.</p>
        </div3>
<div3>
          <head>3.</head>
          <p>
 <hi>Quando honorandi parentes.</hi> --Facessat invidia,
quam nomini Christiano maledicorum semper genuinus
infigit: ut, dum probra metuunt, ad virtutes
non provocentur. Exceptis epistolis, ignoramus alterutrum.
SOLAQUE causa pietatis est, ubi carnis nulla
<pb n="0551"/>
notitia est. Honora patrem tuum; sed si te a vero
Patre non separat. TAMDIU SCITO sanguinis copulam,
quamdiu ille suum noverit Creatorem. Alioqui David
tibi protinus canet:  « Audi filia, et vide, et inclina
aurem tuam, et obliviscere populum et domum patris
tui: et concupiscet rex decorem tuum, quoniam ipse
est Dominus tuus »  <note>(Ps. 44. 11)</note>. Grande praemium
parentis obliti: <hi>Concupiscet rex decorem tuum.</hi> Quia
audisti, quia vidisti, quia inclinasti aurem tuam; et
populi tui, domusque patris tui oblita es, idcirco <hi>concupiscet
rex decorem tuum,</hi> et dicet tibi: <hi>Tota pulchra
es amica mea, et macula non est in te <note>(Cant. 4. 7)</note>
          </hi>. Quid
pulchrius anima, quae Dei filia nuncupatur, et nullos
extrinsecus quaerit ornatus? [Mss. <hi>amplexus.</hi> ] Credit
in Christum, et hac ambitione ditata pergit ad sponsum:
eumdem habens Dominum, quem et virum.</p>
        </div3>
<div3>
          <head>4.</head>
          <p>
 <hi>Nuptiarum angustiae.</hi> --Quid angustiarum habeant
nuptiae, didicisti in ipsis nuptiis: et quasi
coturnicum carnibus usque ad nauseam saturata es <note>(Num. 11)</note>:
amarissimam choleram tuae sensere fauces.
Egessisti acescentes et morbidos cibos: relevasti
aestuantem stomachum. Quid vis rursum ingerere,
quod tibi noxium fuit? <hi>Canis revertens ad vomitum, et
sus lota, ad volutabrum luti <note>(2. Petr. 2. 22)</note>
          </hi>. Bruta
quoque animalia et vagae aves, in easdem pedicas retiaque
non incidunt. An vereris, ne proles Furiana
deficiat, et ex te parens tuus non habeat pusionem,
qui reptet in pectore, et cervicem ejus stercore <emph>284</emph> 
liniat? Quippe omnes habent filios, qui habuere
matrimonia; et quibus nati sunt liberi, suo generi
responderunt. Exhibuit Ciceronis filius patrem in eloquentia?
 Cornelia vestra, pudicitiae simul et fecunditatis
exemplar, Graccos suos se genuisse laetata est?
RIDICULUM est sperare pro certo, quod multos et non
habere videas, et cum habuerint, perdidisse. Cui
dimittes tantas divitias? Christo, qui mori non potest.
Quem habebis haeredem? Ipsum, quem et Dominum.
Contristabitur pater, sed laetabitur Christus: lugebit
familia, sed Angeli gratulabuntur. Faciat pater quod
vult de substantia sua: NON ES EJUS, cui nata es, sed
cui renata: et qui te grandi pretio redemit, sanguine
suo.</p>
        </div3>
<div3>
          <head>5.</head>
          <p>
 <hi>Cavendae nutrices et servi.</hi> --Cave nutrices,
et gerulas, et istiusmodi venenata animalia, quae de
corio tuo saturari ventrem suum cupiunt. Non suadent
quod tibi, sed quod sibi prosit. Et saepe illud
obganniunt:
</p>
          <l> <hi>Solane perpetua moerens carpere juventa?</hi> </l>
<l>
<pb n="0552"/> <hi>Nec dulces natos, Veneris nec praemia noris?</hi> </l>
          <p> <note>(AENEID. l. IV.)</note> 
Ubi pudicitiae sanctitas [al. <hi>pudicitie et sanctitas</hi> ], ibi
frugalitas est. Ubi frugalitas, ibi damna servulorum.
Quidquid non tulerint [al. <hi>intulerint</hi> ], sibi ablatum
putant: nec considerant de quanto, sed quantum
accipiant. Ubicumque viderint Christianum, statim
illud de trivio, <foreign xml:lang="greek">ὁ γραικος, ὁ ἐπιθέτης.</foreign> Hi rumores
turpissimos serunt: et quod ab ipsis egressum est,
id ab aliis audisse se simulant, iidem auctores et
exaggeratores. Exit fama de mendacio: quae cum
ad matronas pervenerit, et earum linguis fuerit ventilata,
provincias penetrat. Videas plerasque rabido
ore saevire, et tincta facie, viperinis orbibus, dentibus
pumicatis carpere Christianos. Hic aliqua,
</p>
          <l>. . . . . . . . . . <hi>Cui circa humeros hiacynthina laena est;</hi> </l>
<l> <hi>Rancidulum quiddam, balba de nare locuta.</hi> </l>
<l> <hi>Perstrepit, ac tenero supplantat verba palato.</hi> </l>
          <p> <note>(PERS. Sat. prima.)</note> 
</p>
          <p>Omnis consonat chorus, et latrant universa subsellia.
Junguntur nostri ordinis, qui et roduntur et rodunt.
Adversus <emph>285</emph> nos loquaces, pro se muti;
quasi et ipsi aliud sint, quam Monachi; et non quidquid
in Monachos dicitur, redundet in Clericos, qui
sunt Monachorum. Detrimentum pecoris, pastoris
patres ignominia est. Sicut e regione, illius Monachi
vita laudanda est, qui venerationi habet Sacerdotes
Christi: et non detrahit gradui, per quem factus est
Christianus.</p>
        </div3>
<div3>
          <head>6.</head>
          <p>
 Haec locutus sum, in Christo filia, non dubitans
de proposito tuo (nunquam enim exhortatorias
litteras postulares, si ambigeres de bono monogamiae),
sed ut nequitiam servulorum, qui te venalem portant,
et insidias affinium, ac pium parentis errorem intelligeres:
cui, ut amorem in te tribuam, amoris scientiam
non concedo, dicens aliquid cum Apostolo:
 « Confiteor, zelum Dei habent, sed non secundum
scientiam »  <note>(Rom. 10. 1)</note>. Imitare potius (crebro enim
idipsum repetam) sanctam matrem tuam, cujus ego
quoties recordor, venit in mentem ardor in Christum,
pallor ex jejuniis, eleemosynae in pauperes, obsequium
in servos Dei, humilitas vestium et cordis,
atque in cunctis sermo moderatus. Pater tuus, quem
ego honoris causa nomino (non quia Consularis et
Patritius, sed quia Christianus est) impleat nomen
suum. Laetetur filiam genuisse Christo, non saeculo.
Quin potius doleat, quod et virginitatem frustra amiseris,
et fructus perdideris nuptiarum. Ubi est maritus
quem tibi dedit? Etiam si amabilis, etiam si bonus
fuisset, mors repuisset omnia: et copulam carnis
solvisset interitus. Arripe, quaeso, occasionem, et
fac de necessitate virtutem. NON QUAERUNTUR in Christianis
<pb n="0553"/>
initia, sed finis. Paulus male coepit, sed bene
finivit. Judae laudantur exordia; sed finis proditione
damnatur. Lege Ezechielem:  « Justitia justi non liberabit
eum, in quacumque die peccaverit. Et impietas
impii non nocebit ei, in quacumque die conversus
fuerit ab impietate sua »  <note>(Ezech. 33)</note>. Ista est
scala Jacob, per quam Angeli ascendunt, et descendunt;
cui Dominus innititur lapsis porrigens
manum, et fessos ascendentium gradus, sui contemplatione
sustentans. Sed sicut non vult mortem peccatoris,
tantum [al. <hi>tantum quantum</hi> ] ut convertatur
et vivat: ita tepidos odit, et cito ei nauseam faciunt. <emph>286</emph> 
 Cui plus dimittitur, plus diligit.</p>
        </div3>
<div3>
          <head>7.</head>
          <p>
 <hi>Vestium cultus.</hi> --Meretrix illa in Evangelio
baptizata lacrymis suis, et crine, quo multos ante
deceperat, pedes Domini tergens, salvata est <note>(Luc.
7)</note>. Non habuit crispantes mitras, nec stridentes calceolos,
nec orbes stibio fuliginatos. Quanto foedior,
tanto pulchrior. Quid facit in facie Christianae purpurissus
et cerussa? quorum alterum ruborem genarum
labiorumque mentitur: alterum candorem oris
et colli: ignis juvenum, fomenta libidinum, impudicae
mentis indicia. Quomodo flere potest pro peccatis
suis, quae lacrymis cutem nudat, et sulcos ducit in
facie? Ornatus iste non Domini est; velamen istud
Antichristi est. QUA FIDUCIA erigit ad coelum vultus,
quos Conditor non agnoscat? Frustra obtenditur
adolescentia, et aetas puellaris asseritur. Vidua quae
marito placere desivit, et juxta Apostolum vere vidua
est, nihil habet necessarium, nisi perseverantiam.
Meminit pristinae voluptatis, scit quid amiserit,
quo delectata sit. Ardentes diaboli sagittae, jejuniorum
et vigiliarum rigore [al. <hi>frigore</hi> ] restinguendae
sunt. Aut loquendum nobis est, ut vestiti sumus:
aut vestiendum, ut loquimur. Quid aliud pollicemur,
et aliud ostendimus? LINGUA personat castitatem, et
totum corpus praefert impudicitiam.</p>
        </div3>
<div3>
          <head>8.</head>
          <p>
 Hoc quantum ad habitum pertinet et ornatum.
Caeterum <hi>vidua quae in deliciis est</hi> (non est meum, sed
Apostoli) <hi>vivens mortua est.</hi> Quid sibi vult hoc quod
ait: <hi>vivens mortua est? <note>(1. Tim. 5. 6.)</note>
          </hi> Vivere quidem
videtur ignorantibus, et non esse peccato mortua,
sed Christo, quem secreta non fallunt, mortua est.
 « Anima quae peccaverit, ipsa morietur »  <note>(Ezech. 18)</note>.
 « Quorumdam hominum peccata manifesta sunt, praecedentia
ad judicium: quosdam autem et subsequuntur.
Similiter et facta bona manifesta sunt: et quae
aliter se habent, abscondi non possunt »  <note>(1. Tim. 5.
24. et 25)</note>. Quod dicit istiusmodi est: Quidam tam
libere et palam peccant, ut postquam eos videris,
statim intelligas peccatores. Alios autem, qui callide
occultant vitia sua, ex sequenti conversatione cognoscimus.
Similiter et bona apud aliquos in propatulo
<pb n="0554"/>
sunt, in aliis longo usu discimus. Quid ergo necesse
est nos jactare pudicitiam, quae sine <emph>287</emph> comitibus
et appendiciis suis, continentia et parcitate, fidem
sui facere non potest? Apostolus macerat corpus
suum, et animae subjicit imperio; ne quod aliis praecipit,
ipse non servet: ET ADOLESCENTULA fervente
cibis corpore, de castitate secura est?</p>
        </div3>
<div3>
          <head>9.</head>
          <p>
 Neque vero haec dicens, condemno cibos, quos
Deus creavit ad utendum cum gratiarum actione; sed
juvenibus et puellis incentiva aufero voluptatum.
Non Aetnaei ignes, non Vulcania tellus, non Vesevus
et Olympus tantis ardoribus aestuant, ut juveniles
medullae vino plenae, et dapibus inflammatae. Avaritia
calcatur a plerisque, et cum marsupio deponitur.
Maledicam linguam indictum emendat silentium. Cultus
corporis et habitus vestium, unius horae spatio
commutatur. Omnia alia peccata extrinsecus sunt;
et quod foris est, facile abjicitur. Sola libido insita
a Deo, ob liberorum procreationem, si fines suos
egressa fuerit, redundat in vitium, et quadam lege
naturae in coitum gestit erumpere. Grandis igitur
virtutis est, et sollicitae diligentiae, superare quod
nata sis: in carne, non carnaliter vivere: tecum pugnare
quotidie, et inclusum hostem Argi (ut fabulae
ferunt) centum oculis observare. Hoc est quod Apostolus
verbis aliis loquebatur:  « Omne peccatum quod
fecerit homo, extra corpus est. Qui autem fornicatur
in corpus suum peccat »  <note>(2. Cor. 6. 18)</note>. Aiunt medici
et qui de humanorum corporum scripsere naturis,
praecipueque Galenus in libris, quorum titulus <foreign xml:lang="greek">περὶ</foreign> <foreign xml:lang="greek">Ὑγιεινῶν</foreign>
 ( <hi>Galeni libri de Tuenda sanitate</hi> ), puerorum
et juvenum, ac perfectae aetatis virorum mulierumque
corpora insito calore fervere, et noxios esse his
aetatibus cibos, qui calorem augeant; sanitatique conducere
frigida quaeque in esu et potu sumere. Sicut
e contrario senibus, qui pituita laborant et frigore,
calidos cibos, et vetera vina prodesse. Unde et Salvator:
 « Attendite, inquit, vobis, ne forte graventur
corda vestra in crapula et ebrietate, et curis hujus
vitae »  <note>(Luc. 21. 34)</note>. Et <emph>288</emph> Apostolus:  « Nolite
inebriari vino, in quo est luxuria »  <note>(Ephes. 5. 18)</note>.
Nec mirum hoc figulum sensisse de vasculo, quod
ipse fabricatus est, cum etiam Comicus, cujus finis
est humanos mores nosse atque describere, dixerit:
</p>
          <l> <hi>Sine Cerere et Libero friget Venus.</hi> </l>
          <p> <hi>(TERENT. in Eunuc.</hi> 
<pb n="0555"/>
</p>
        </div3>
<div3>
          <head>10. </head>
          <p>
 <hi>Quid vitandum juvenibus in cibis.</hi> --Primum
igitur, si tamen stomachi firmitas patitur, donec
puellares annos transeas, aquam in potu sume, quae
natura frigidissima est. Aut si hoc imbecillitas prohibet,
audi cum Timotheo:  « Vino modico utere propter
stomachum, et frequentes tuas infirmitates »  <note>(1.
Tim. 5. 23)</note>. Deinde in ipsis cibis calida quaeque
devita: non solum de carnibus loquor, super quibus
vas electionis profert sententiam:  « Bonum est vinum
non bibere, et carnem non manducare; »  sed
etiam in ipsis leguminibus inflantia quaeque, et gravia
[al. <hi>gravida</hi> ] declinanda sunt: nihilque ita scias conducere
Christianis adolescentibus, ut esum olerum.
Unde et in alio loco:  « Qui infirmus est, ait, olera
manducet »  <note>(Rom. 14. 2)</note>; ardorque corporum frigidioribus
epulis temperandus est. Sic [al. <hi>Si</hi> ] autem
tres pueri et Daniel leguminibus vescebantur. Pueri
erant, necdum ad sartaginem venerant, in qua
rex Babylonius senes judices frixit. Nobis non corporis
cultus, qui in illis (excepto privilegio gratiae
Dei) ex hujuscemodi cibis enituerat; sed animae vigor
quaeritur, quae carnis infirmitate fit fortior. Inde est
quod nonnulli vitam pudicam appetentium, in medio
tinere corruunt, dum solam abstinentiam carnium
putant; et leguminibus onerant stomachum, quae momoderate
parceque sumpta, innoxia sunt. Et, ut quod
sentio loquar, nihil sic inflammat corpora, et titillat
membra genitalia, sicut indigestus cibus, ructusque
convulsus. Malo apud te, filia, verecundia parumper,
quam causa periclitari. QUIDQUID seminarium voluptatum
est, venenum puta. Parcus cibus, et venter
semper esuriens, triduanis jejuniis <emph>289</emph> praefertur;
et multo melius est quotidie parum, quam raro
satis sumere. Pluvia illa optima est, quae sensim descendit
in terram. Subitus et nimius imber in praeceps
arva subvertit.</p>
        </div3>
<div3>
          <head>11.</head>
          <p>
 Quando comedis, cogita quod statim tibi orandum,
illico et legendum sit. De Scripturis sanctis
habeto fixum versuum numerum; istud pensum Domino
tuo redde. Nec ante quiete membra concedas,
quam calathum pectoris tui, hoc subtegmine impleveris.
Post Scripturas sanctas doctorum hominum
tractatus lege: eorum dumtaxat, quorum fides nota
est. Non necesse habes aurum in luto quaerere; multis
margaritis, unam redime margaritam. Sta, juxta
Jeremiam, in viis pluribus <note>(Jerem. 6. 16)</note>, ut ad illam
viam quae ad Patrem [al. <hi>patriam</hi> ] ducit, pervenias.
Amorem monilium atque gemmarum, sericarumque
vestium, transfer ad scientiam Scripturarum. Ingredere
terram repromissionis, lacte et melle manantem <note>(Exod. 2)</note>.
Comede similam et oleum: vestire cum
Joseph variis indumentis <note>(Genes. 37)</note>: perforentur
<pb n="0556"/>
aures tuae cum Jerusalem sermone Dei; ut pretiosa
ex illis novarum segetum grana dependeant. Habes
 Sanctum Exsuperium, probatae aetatis et fidei,
qui te monitis suis frequenter instituat.</p>
        </div3>
<div3>
          <head>12.</head>
          <p>
 Fac tibi amicos de iniquo mammona, qui te
recipiant in aeterna tabernacula <note>(Luc. 16)</note>. Illis tribue
divitias tuas, qui non Phasides aves, sed cibarium
panem comedant; qui famem expellat, non qui augeat
luxuriam. Intellige super egenum et pauperem <note>(Psal. 40)</note>.
Omni petenti te, da; sed maxime domesticis
fidei: nudum vesti, esurientem ciba, aegrotantem
visita <note>(Luc. 6)</note>. Quotiescumque manum extendis,
Christum cogita. Cave ne, mendicante Domino Deo
tuo, alienas divitias augeas.</p>
        </div3>
<div3>
          <head>13.</head>
          <p>
 <hi>Cavendae juvenum confabulationes. Confabulandi
fiducia in viduis. Sanctus amor impatientiam non habet.
Laudes Eustochii virginis.</hi> --Juvenum fuge consortia.
Comatulos, comptos, atque lascivos, domus tuae tecta
non videant. Cantor pellatur, ut noxius. Fidicinas et
psaltrias, et istiusmodi chorum diaboli, quasi mortifera
sirenarum carmina proturba [al. <hi>devita ac proturba</hi> ]
ex aedibus tuis. Noli ad publicum subinde <emph>290</emph> 
procedere, et spadonum exercitu praeeunte, viduarum
circumferri libertate. Pessimae consuetudinis est,
cum fragilis sexus et imbecilla aetas suo arbitrio
abutitur, et putat licere, quod libet,  « Omnia quidem
licent, sed non omnia expediunt »  <note>(1. Cor. 6. 12)</note>.
Nec procurator calamistratus, nec formosus collactaneus,
nec candidus [al. <hi>candidulus</hi> ] et rubicundus
assecla adhaereat lateri tuo. Interdum animus dominarum
ex ancillarum habitu judicatur. Sanctarum
virginum et viduarum societatem appete. Et si sermocinandi
cum viris incubuerit necessitas, arbitros
ne divites: tantaque confabulandi fiducia sit, ut intrante
alio, nec paveas, nec erubescas. Speculum
mentis est facies, et taciti oculi cordis fatentur arcana.
Vidimus nuper ignominiosum quemdam per totum
Orientem volitasse rumorem. Et aetas, et cultus,
et habitus, et incessus, et indiscreta societas,
exquisitae epulae, regius apparatus, Neronis et Sardanapali
nuptias loquebantur. Aliorum vulnus, nostra
sit cautio. « Pestilente flagellato, stultus sapientior
erit. »  <note>(Prov. 19)</note>. Sanctus amor impatientiam non
habet. Falsus rumor cito opprimitur, et vita posterior
judicat de priore. Fieri quidem non potest, ut
absque morsu hominum, vitae hujus curricula quis
<pb n="0557"/>
pertranseat: malorumque solatium est, bonos carpere,
dum peccantium multitudine putant culpam
minui peccatorum. Sed tamen cito ignis stipulae conquiescit,
et exundans flamma, deficientibus nutrimentis,
paulatim emoritur. Si anno praeterito fama
mentita est, aut si certe verum dixit, cesset vitium,
cessabit et rumor. Haec dico, non quod de te sinistrum
quid metuam, sed quod pietatis affectu, etiam
quae tuta sunt, pertimescam. O si videres sororem
tuam, et illud sacri oris eloquium coram te audire
contingeret, cerneres in parvulo corpusculo ingentes
animos. Audires totam veteris et novi Testamenti
supellectilem ex illius corde fervere. Jejunia pro ludo
habet, orationem pro deliciis. Tenet tympanum in <emph>291</emph> 
 exemplum Mariae, et Pharaone merso, Virginum
choro praecinit:  « Cantemus Domino, gloriose
enim magnificatus est, equum et ascensorem dejecit in
mare »  <note>(Exod. 15. 1)</note>. Has docet psaltrias Christo, has
fidicinas erudit Salvatori. Sic dies, sic nox ducitur,
et oleo ad lampades praeparato, sponsi exspectatur
adventus. Imitare ergo et tu consanguineam tuam.
Habeat Roma, quod augustior urbe Romana possidet
Bethleem.</p>
        </div3>
<div3>
          <head>14.</head>
          <p>
 Habes opes, facile tibi est indigentibus victus
subsidia ministrare. Quod luxuriae parabatur, virtus
insumat: nullam [al. <hi>nulla</hi> ] nuptias contemptura
timeat egestatem. Redime virgines, quas in cubiculum
regis inducas. Suscipe viduas, quas inter Virginum
lilia, et Martyrum rosas, quasi quasdam violas,
misceas: pro corona spinea, in qua Christus mundi
delicta portavit, talia serta compone. Laetetur et adjuvetur
nobilissimus pater tuus: discat a filia, quod
didicerat ab uxore. Jam incanuit caput, tremunt
genua, dentes cadunt: et fronte ob senium rugis
arata, vicina est mors in foribus; designatur rogus
prope. Velimus, nolimus, senescimus. Paret sibi viaticum,
quod longo itineri necessarium est. Secum
portet, quod invitus dimissurus est; imo praemittat
in coelum, quod si negaverit, terra sumptura est.</p>
        </div3>
<div3>
          <head>15.</head>
          <p>
 Solent adolescentulae viduae, quarum nonnullae
abierunt retro post Satanam, cum luxuriatae fuerint
in Christo nubentes dicere: Patrimoniolum meum
quotidie perit: majorum haereditas dissipatur: servus
contumeliose locutus est: imperium ancilla
neglexit. Quis procedet ad publicum? quis respondebit
pro agrorum tributis? Parvulos meos qui erudiet,
et vernulas quis educabit? Et hanc proh nefas, causam
opponunt matrimonii, quae vel sola debuit nuptias
impedire. Superducit mater filiis, non nutritium,
sed hostem; non parentem, sed tyrannum.
Inflammata libidine, obliviscitur uteri sui: et inter
<pb n="0558"/>
parvulos suas miserias nescientes, lugens dudum,
nova nupta <emph>292</emph> componitur. Quid obtendis
patrimonium? quid superbiam servulorum? Confitere
turpitudinem. Nulla idcirco maritum ducit, ut cum
marito non dormiat. Aut si certe libido non stimulat,
quae tanta insania est, in morem scortorum prostituere
castitatem, ut augeantur divitiae; et propter rem vilem
atque perituram, pudicitia, quae et pretiosa et
aeterna est, polluatur? Si habes liberos, nuptias quid
requiris? si non habes, quare expertam non metuis
sterilitatem; et rem incertam, certo praefers pudori?
</p>
          <p> <hi>Sponsales tabulae. Nuptiarum secundarum miseriae.</hi> --Scribuntur tibi nunc sponsales tabulae, ut post
paululum testamentum facere compellaris. Simulabitur
mariti infirmitas: et quod te morituram facere
volet, ipse victurus faciet: aut si evenerit, ut ex
secundo marito habeas filios, domestica oritur pugna,
intestinum praelium. Non licebit tibi amare liberos,
nec aequis aspicere oculis, quos genuisti. Clam
porriges cibos, invidebit mortuo: et nisi oderis filios,
adhuc eorum amare videberis patrem. Quod si de
priore uxore sobolem habens, domum te introduxerit:
etiam si clementissima fueris, omnes Comoedi, et
Mimographi, et communes Rhetorum loci, in novercam
saevissimam declamabunt. Si privignus languerit,
et condoluerit caput, infamaberis ut venefica. Si non
dederis cibos, crudelis; si dederis, malefica diceris.
Oro te, quid habent tantum boni secundae nuptiae,
ut haec mala valeant compensare?</p>
        </div3>
<div3>
          <head>16.</head>
          <p>
 Volumus scire quales esse debeant viduae? Legamus
Evangelium secundum Lucam: <hi>Et erat,</hi> inquit, <hi>Anna prophetissa, filia Phanuel de tribu Aser 
 <note>(Luc. 2.
36)</note>
          </hi>. Anna, interpretatur <hi>gratia.</hi> Phanuel, in lingua
nostra, resonat <hi>vultum Dei.</hi> Aser, vel in <hi>beatitudinem,</hi> 
vel in <hi>divitias</hi> vertitur. Quia igitur ab adolescentia
usque ad octoginta quatuor annos viduitatis onus
sustinuerat, et non recedebat de templo Dei, diebus
ac noctibus insistens jejuniis et obsecrationibus:
idcirco meruit gratiam spiritualem [al. <hi>specialem</hi> ],
et nuncupari filia vultus Dei; et ab atavis, <emph>293</emph> 
beatitudine, divitiisque censetur. Recordemur viduae
Sareptanae, quae et suae et filiorum saluti, Eliae praetulit
famem: ut in ipsa nocte moritura cum filio, superstitem
hospitem relinqueret, malens vitam perdere,
quam eleemosynam: et in pugillo farinae seminarium
<pb n="0559"/>
sibi messis Dominicae praeparavit. Farina
seritur, et olei capsaces nascitur. In Judaea frumenti
est penuria. Granum enim tritici ibi mortuum fuerat <note>(Joan. 12)</note>,
et in gentium vidua olei fluenta manabant.
Legimus in Judith (si cui tamen placet
volumen recipere) viduam confectam jejuniis, et
habitu lugubri sorditatam, quae non lugebat mortuum
virum, sed squalore corporis, sponsi quaerebat adventum.
Video armatam gladio manum, cruentam
dexteram. Recognosco caput Holophernis de mediis
hostibus reportatum <note>(Judith. 8. et seqq.)</note>. Vincit viros
femina, et castitas truncat libidinem: habituque repente
mutato, ad victrices sordes redit, omnibus saeculi
cultibus mundiores.</p>
        </div3>
<div3>
          <head>17.</head>
          <p>
 Quidam imperite et Deboram inter viduas
numerant, ducemque Barac, arbitrantur Deborae filium;
cum aliud Scriptura commemoret. Nobis ad
hoc nominabitur, quod Prophetissa fuerit, et in ordine
Judicum supputetur. Et quia dicere poterat:
 « Quam dulcia gutturi meo eloquia tua: super mel
et favum ori meo <note>(Psal. 118. 103)</note>. Apis nomen accepit,
Scripturarum floribus pasta, Spiritus Sancti
odore perfusa, et dulces ambrosiae succos prophetali
ore componens. Noemi (quae nobiscum sonat <foreign xml:lang="greek">παρακεκλημένη,</foreign>
 quam interpretari possumus <hi>consolatam</hi> )
marito et liberis peregre mortuis, pudicitiam reportavit
in patriam; et hoc sustentata viatico nurum
Moabitidem tenuit <note>(Ruth. 1)</note>; ut illud Isaiae vaticinium
compleretur: Emitte agnum Domine dominatorem
terrae de petra deserti, ad montem filiae Sion » <note>(Isai. 16. 1)</note>.
Venio ad Viduam de Evangelio, viduam
pauperculam <note>(Luc. 21)</note>, omni Israelitico <emph>294</emph> populo
ditiorem, quae accipiens granum sinapis, et mittens
fermentum in farinae satis tribus; Patris et Filii
confessionem, Spiritus Sancti gratia temperavit, et
duo minuta misit in Gazophylacium. Quidquid <note>(al. <hi>id
est quidquid</hi> )</note> habere poterat in substantia sua, universasque
divitias in utroque fidei suae obtulit Testamento.
Haec sunt duo Seraphim ter glorificantia
<pb n="0560"/>
Trinitatem, et in thesauros Ecclesiae condita. Unde
et forcipe utriusque Testamenti, ardens carbo comprehensus,
purgat labia peccatoris.</p>
        </div3>
<div3>
          <head>18.</head>
          <p>
 Quid vetera repetam, et virtutes feminarum
de libris proferam, cum possis multas ante oculos
tibi proponere in Urbe qua vivis, quarum imitari
exemplum debeas? Et ne videar adulatione per singulas
currere, sufficit tibi sancta Marcella, quae respondens
generi suo, aliquid nobis de Evangelio
retulit. Anna septem annis a virginitate sua vixerat
cum marito, ista septem mensibus. Illa Christi exspectabat
adventum: ista tenet, quem illa susceperat.
Illa vagientem canebat <note>(al. <hi>cernebat</hi> )</note>: ista praedicat
triumphantem. Illa loquebatur de eo omnibus,
qui expectabant redemptionem Israel <note>(al. <hi>Jerusalem</hi> )</note>:
haec cum redemptis gentibus clamitat:  « Frater non
redimit, redimet homo »  <note>(Ps. 48. 8)</note>. et de alio Psalmo,
 « Homo natus est in ea, et ipse fundavit eam altissimus » <note>(Ps. 86. 5)</note>.
Scio me ante hoc ferme biennium, edidisse
libros contra Jovinianum, quibus venientes e
contrario quaestiones, ubi Apostolus concedit secunda
matrimonia, Scripturarum auctoritate contrivi. Et
non est necesse eadem ex integro scribere, cum
possis inde quae scripta sunt mutuari. Hoc tantum,
ne modum egrediar epistolae, admonitam te volo:
COGITA quotidie, te esse morituram, et nunquam de
secundis nuptiis cogitabis.
</p>
        </div3>
      </div1>

<div1>
        <head> <emph>295</emph> EPISTOLA LV. AD AMANDUM.</head>
<p> <hi>Amando Presbytero, qui sibi proposuerat per litteras tres
quaestiones, simulque de cujusdam Sororis statu consuluerat,
ad singula respondet.</hi> </p>
<p divs_removed="true">Domino vere sancto et suscipiendo fratri AMANDO
Presbytero HIERONYMUS.

        </p>
        <div3 moved_from_p="true">
            <head>1.</head>
          <p>
 Brevis Epistola longas explanare non valet quaestiones,
et in arctum multa concludens, stringere
verbis, quod sensibus dilatatum est. Interrogas, quid
significet illud in Evangelio juxta Matthaeum:  « Nolite
solliciti esse de crastino; sufficit enim diei malitia
sua »  <note>(Matth. 6. 34)</note>. Crastinum, in Scripturis
sanctis, futurum tempus significat: sicut et Jacob in
Genesi loquitur:  « Exaudiet me cras justitia mea » <note>(Gen. 30. 33)</note>.
Et ubi altare exstruitur a duabus tribubus
Ruben et Gad, et dimidia tribu Manasse, a
cuncto Israele ad eas legatio mittitur, cum Phinees
Pontifici respondissent, idcirco se altare fecisse, ne
cras filiis suis colendi Deum possessio denegaretur <note>(Josue 22. 24)</note>.
Et multa istiusmodi in veteri reperies
Instrumento. Qui ergo de futuris nos cogitare prohibuit,
concessit de praesentibus, propter humanae
vitae fragilitatem. Quod autem adjicit,  « sufficit diei
<pb n="0561"/>
malitia sua »  <note>(Matth. 6. 34)</note>, hoc modo intellige: Sufficit
nobis de praesentibus hujus saeculi cogitare angustiis.
Quid necesse est sensum ad incerta et futura
extendere, quae aut consequi non possumus, aut forsitan
cito inventa perdamus? <foreign xml:lang="greek">Κακία</foreign> enim quam
Latinus vertit in <hi>malitiam,</hi> apud Graecos duo significat,
et malitiam, et afflictionem, quam <foreign xml:lang="greek">κακώσιν</foreign> Graeci
dicunt, et hic magis pro malitia, transferri debuit
afflictio. Quod si contentiose <note>(al. <hi>contentione.</hi> )</note> quis
ducitur, nolens <foreign xml:lang="greek">κακίαν</foreign> afflictionem sonare et angustias,
sed malitiam, illo sensu explanandum est, quo
mundus in maligno, hoc est in malo positus sit; et
in Dominica Oratione dicimus: <hi>Liberas nos a malo <note>(Matth. 6. 3)</note>
            </hi>:
ut sufficiat nobis contra malitiam hujus
saeculi praesens habere certamen. <emph>296</emph>
</p>
        </div3>
<div3>
          <head>2.</head>
          <p>
 In secundo quaesisti loco de beati Apostoli
Pauli prima ad Corinthios Epistola, in qua loquitur:
 « Omne peccatum quod fecerit homo, extra corpus
est. Qui autem fornicatur in corpus suum peccat <note>(1.
Cor. 6. 18)</note>. Legamus ergo paulo superius, et sic ad haec
verba veniamus, ne de extremis partibus, et ut ita dicam,
cauda capituli totam sententiam nosse cupiamus.
Corpus, inquit, non fornicationi, sed Domino, et
Dominus corpori. Deus autem qui Dominum suscitavit,
et nos cum illo suscitabit per virtutem suam.
Nescitis quia corpora vestra membra Christi sunt?
Tollens ergo membra Christi, faciam membra meretricis?
Absit. An nescitis, quia qui conjungit se meretrici,
unum corpus est? Erunt enim, inquit, duo
in carnem unam »  <note>(Ibid. 13. et seqq.)</note>  « Qui autem conjungit
se Domino, unus spiritus est. Fugite fornicationem.
Omne peccatum quodcumque fecerit homo,
extra corpus est. Qui autem fornicatur, in corpus
suum peccat »  <note>(Gen. 2. 24; et Marc. 10. 8)</note>, et reliqua.
Sanctus Apostolus contra luxuriam disputans, et in
superioribus dicens:  « Escae ventri, et venter escis:
Deus autem et hunc et illas destruet »  <note>(1. Cor. 6. 13)</note>,
consequenter venit ad fornicationem. Etenim luxuria
mater libidinis est, ventremque distentum cibo, et
vini potionibus irrigatum, voluptas genitalium sequitur;
atque ut alibi dictum est, pro membrorum ordine,
ordo vitiorum est. Omne itaque peccatum, verbi
gratia furtum, homicidium, rapina, perjurium, et
caetera his similia, post factum poenitudinem habent:
et licet invitet lucrum, tamen mordet conscientia.
Voluptas sola ac libido etiam in ipso tempore poenitendi,
praeteritos stimulos patitur, et titillationem
carnis, et incentiva peccati: ut per haec, quae corrigi
cupimus, cogitantes, rursum sit materia delinquendi.
Aliter: Caetera peccata forinsecus sunt. Quidquid
enim egerimus, in alios agimus: fornicatio non solum
conscientiam fornicantis, sed et corpus maculat, ac
secundum sententiam Domini, qua ait:  « Propter hoc
relinquet homo patrem et matrem, et adhaerebit
uxori suae, et erunt duo in carnem unam <note>(Marc. 10.
7. 8)</note>, etiam ipse cum meretrice unum corpus efficitur;
<pb n="0562"/>
et peccat in corpus suum, dum templum Christi
facit corpus esse meretricis. Dicamus et aliter, ne
ullam Graecorum sententiam praeterire videamur.
Aliud est <emph>297</emph> peccare per corpus, aliud in corpore.
Furtum, homicidium, et caetera absque fornicatione
peccata, manu administramus extrinsecus:
fornicatio sola intrinsecus in corpore nostro exercetur
a nobis, non per corpus in alios: <hi>et per,</hi> praepositio
ministerium habet: <hi>in,</hi> autem in se passionem.
Sunt qui ita edisserant, quod secundum Scripturam
uxor viri corpus sit, et quicumque fuerit fornicatus,
peccet in corpus suum, hoc est in uxorem, dum eam
sua fornicatione commaculat, et facit eam non peccantem,
sua commixtione peccare.
</p>
          <p> 3. Reperi junctam Epistolae et Commonitoriolo
[al. <hi>Commentariolo</hi> ] tuo brevem chartulam, in qua haec
indita ferebantur: Quaerendum ab eo, id est a me,
utrum mulier relicto viro adultero, et sodomita, et
alio per vim accepto, possit absque poenitentia communicare
Ecclesiae, vivente adhuc eo quem prius reliquerat.
Quod legens, illius versiculi recordatus sum:
 « Ad excusandas excusationes in peccatis »  <note>(Ps. 140)</note>.
Omnes enim homines vitiis nostris favemus; et quod
propria facimus voluntate, ad naturae referimus necessitatem.
Quomodo si dicat adolescens: vim patior
corporis, me ad libidinem ardor impellit, ipsa organa
membrorum genitalium, et compositio corporis, femineos
quaerit amplexus. Et rursum si homicida, in
egestate, inquit, eram, indigebam cibo, tegmen corporis
non habebam; ideo alienum sanguinem fudi,
ne ipse fame et frigore morerer. Responde itaque
sorori, quae a nobis super suo statu quaerit, non nostram,
sed Apostoli sententiam. « An ignoratis, fratres,
scientibus enim Legem loquor, quoniam lex
dominatur homini, quanto tempore vivit? Mulier
enim quae sub viro est, vivente viro, astricta est Legi.
Quod si mortuus fuerit vir ejus, liberata est a lege
viri. Ergo vivente viro, adultera erit, si duxerit alterum
virum »  <note>(Rom. 7. 1. et seqq.)</note>. Et in alio loco:
 « Mulier alligata est, quanto tempore vivit vir ejus.
Si autem dormierit vir ejus, liberata est: cui vult nubat,
tantum in Domino »  <note>(1. Cor. 7, 39)</note>. Omnes igitur
causationes Apostolus amputans, apertissime definivit,
vivente viro adulteram esse mulierem, si alteri
nupserit. Nolo mihi proferas raptoris <emph>298</emph> violentiam,
matris persuasionem, patris auctoritatem,
propinquorum catervam, servorum insidias atque
<pb n="0563"/>
contemptum, damna rei familiaris. Quamdiu vivit vir,
ficet adulter sit, licet sodomita, licet flagitiis omnibus
coopertus, et ab uxore propter haec scelera derelictus,
maritus ejus reputatur, cui alterum virum accipere
non licet. Nec Apostolus haec propria auctoritate
decernit, sed Christo in se loquente, Christi
verba secutus est, qui ait in Evangelio:  « Qui dimittit
uxorem suam, excepta causa fornicationis, facit
eam moechari: et qui dimissam acceperit, adulter
est. »  <note>(Matth. 5. 32)</note>. Animadverte quid dicat:  « Qui
dimissam acceperit, adulter est: »  sive ipsa dimiserit
virum, sive a viro dimissa sit, adulter est qui eam
acceperit. Unde et Apostoli gravem conjugii sarcinam
intelligentes:  « Si ita est, inquiunt, non expedit
homini uxorem accipere. »  Ad quos Dominus:
 « Qui potest, inquit, capere, capiat »  <note>(Matth. 19. 10.
et 12)</note>. Statimque sub exemplo trium eunuchorum,
virginitatis infert beatitudinem, quae nulla carnis lege
tenetur.</p>
        </div3>
<div3>
          <head>4.</head>
          <p>
 Neque satis animadvertere potui, quid sit quod
dicere voluit, alio viro per vim accepto. Quid est, per
vim accepto? Congregata videlicet multitudine, nolentem
rapuit: et quare postea raptorem rapta
non dimisit? Legat libros Moysi, et inveniet desponsatam
viro, si in civitate fuerit oppressa, et non clamaverit,
puniri quasi adulteram <note>(Deut. 22)</note>. Si autem
in agro oppressa sit, innoxiam esse a scelere; et
violentum legibus subjacere. Ergo et ista soror, quae,
ut dicit, vim passa est, ut alteri jungeretur, si vult
corpus Christi accipere, et non adultera reputari, agat
poenitentiam: ita duntaxat, ut secundo viro, qui non
appellatur vir, sed adulter, a tempore poenitentiae non
copuletur. Quod si ei durum videtur, et semel dilectum
non potest derelinquere, nec praeferre Dominum
voluptati, audiat Apostolum conclamantem:  « Non
potestis calicem Domini bibere, et calicem daemoniorum.
Non potestis mensae Domini communicare, et
mensae daemoniorum »  <note>(1. Cor. 10. 20)</note>. Et in alio loco:
 « Quae communicatio luci ac tenebris? Qui consensus
Christo, et Belial? »  <note>(2. Cor. 6. 14. 15.)</note> Rem novam <emph>299</emph> 
 loquor, imo non novam, sed veterem, quae
veteris Testamenti auctoritate firmatur. Si reliquerit
secundum virum, et reconciliari voluerit priori, non
potest. Scriptum est enim in Deuteronomio:  « Si acceperit
homo uxorem, et habuerit eam: et non invenerit
gratiam in conspectu ejus propter aliquam foeditatem,
scribet libellum repudii, et dabit in manus
ejus; et dimittet eam de domo sua. Cumque
egressa alterum maritum duxerit; et ille quoque oderit
eam, dederitque ei libellum repudii, et dimiserit
de domo sua, vel certe mortuus fuerit, non poterit
prior maritus recipere eam in uxorem: quia polluta
est, et abominabilis facta est coram Domino. Ne peccare
facias terram tuam, quam Dominus Deus tuus
tradidit tibi possidendam »  <note>(Deut. 24. 1. et seqq.)</note>. Unde
<pb n="0564"/>
obsecro te, ut consoleris eam, imo provoces ad salutem.
Putridae carnes ferro indigent et cauterio: nec
est medicinae culpa, sed vulneris, cum clementi
crudelitate non parcit medicus, ut parcat, saevit, ut
misereatur.</p>
        </div3>
<div3>
          <head>5.</head>
          <p>
 Tertia, id est, extrema propositio tua fuit
de eadem Apostoli Epistola, ubi de resurrectione
disputans, venit ad eum locum, in quo scriptum est:
 « Oportet enim eum regnare, donec ponat omnes inimicos
suos sub pedibus suis. Novissime autem inimica
destruetur mors. Omnia enim subjecta sunt sub
pedibus ejus »  <note>(1. Cor. 15. 25. 26)</note>. Cum autem
dixerit, quia omnia subjecta sunt ei, haud dubium
quin praeter eum qui subjecit ei omnia. Cum vero
subjecta ei fuerint omnia, tunc et ipse Filius subjicietur
ei, qui sibi subjecit omnia;  « ut sit Deus omnia
in omnibus. »  Et miror te hoc a me quaerere voluisse,
cum sanctus Hilarius Pictaviensis Episcopus,
undecimum librum contra Arianos hac quaestione et
solutione compleverit. Tamen pauca saltem dicamus.
Omne in hoc scandalum est, quare Filius Patri subjectus
esse dicatur. Quid est turpius sive inferius,
Patri subjici <note>(quod saepe pietatis est, ut in Psalmo
scribitur:  « Nonne Deo subjecta erit anima mea? »  <hi>[Ps.
61. 1]</hi> )</note> an crucifigi, et maledictum crucis fieri?
 « Maledictus enim omnis qui pendet in ligno »  <note>(Deut.
21. 23)</note>. Qui ergo pro nobis maledictum factus est,
ut nos de maledictione liberaret, miraris si pro nobis
subjectus sit, ut nos Patri faciat esse subjectos dicens
in Evangelio:  « Nemo vadit ad Patrem, nisi per me » <note>(Joan. 14. 6)</note>:
Et  « Cum <emph>300</emph> exaltatus fuero a
terra, omnia traham ad me »  <note>(Ib. 12. 32)</note>. Christus in
his qui fideles sunt, subjectus est Patri: quia omnes
credentes, imo omne hominum genus, corporis
ipsius membra reputantur. In his autem qui increduli
sunt, id est, Judaeis et Ethnicis et Haereticis, insubjectus
esse dicitur, quia pars membrorum ejus non
est subjecta fidei. In fine autem mundi cum omnia
membra regnantem viderint Christum, id est, corpus
suum, etiam ipsa subjicientur Christo, id est, corpori
suo, ut omne Christi corpus subjiciatur Deo, et Patri;
 « ut sit Deus omnia in omnibus. »  Non ait:  « ut sit
Pater omnia in omnibus; »  sed  « ut sit Deus: »  quod
proprium nomen est Trinitatis, et tam ad Patrem,
quam ad Filium et Spiritum Sanctum referri potest,
ut humanitas subjiciatur divinitati. Humanitatem hoc
loco dicimus, non mansuetudinem et clementiam,
quam Graeci <foreign xml:lang="greek">φιλανθρωπίαν</foreign> vocant, sed omne hominum
genus. Porro quod ait,  « ut sit Deus omnia in omnibus, » 
hoc sensu accipiendum est: Dominus atque
Salvator noster nunc omnia non est in omnibus, sed
pars in singulis. Verbi gratia, in Salomone sapientia,
in David bonitas, in Job patientia, in Daniele cognitio
futurorum, in Petro fides, in Phinees et Paulo
zelus, in Joanne virginitas, in caeteris caetera. Cum
<pb n="0565"/>
autem rerum omnium finis advenerit, tunc omnia in
omnibus erit, ut singuli Sanctorum omnes virtutes
habeant, ut sit Christus totus in cunctis.
</p>
        </div3>
      </div1>

<div1>
        <head>EPISTOLA LVI AUGUSTINI AD HIERONYMUM.</head>
<p> <hi>Augustinus Hieronymo de nova post LXX. veteris Testamenti
versione, deque Petro reprehenso a Paulo
ad Galat. 2. expostulans de suscepto hinc patrocinio
mendacii officiosi.</hi> </p>
<p divs_removed="true"> Domino dilectissimo, et cultu sincerissimae caritatis
obsequendo atque amplectendo fratri et Compresbytero
HIERONYMO AUGUSTINUS.

        </p>
        <div3 moved_from_p="true">
            <head>1.</head>
          <p>
 « Nunquam aeque quisquam tam facile cuilibet
innotuit, quam mihi tuorum <emph>301</emph> in Domino studiorum
quieta laetitia, et vere exercitatio liberalis.
Quanquam ergo percupiam omnino te nosse, tamen
exiguum quiddam tui minus habeo, praesentiam
videlicet corporis: quam ipsam etiam postea quam te
beatissimus nunc Episcopus, tunc vero jam Episcopatu
dignus, frater Alypius vidit, remeansque a
me visus est, negare non possum, magna ex parte
mihi esse relatu ejus impressam: et ante reditum
cum te ille ibi videbat, et ego videbam, sed oculis
ejus. Non enim animo me atque illum, sed corpore
duos, qui noverit, dixerit, concordia dumtaxat et familiaritate
fidissima, non meritis, quibus ille antecellit.
Quia ergo me primitus communione spiritus, quo
in unum nectimur: deinde illius ex ore jam diligis,
nequaquam impudenter, quasi aliquis ignotus,
commendo germanitati tuae fratrem Profuturum,
quem nostris conatibus, deinde adjutorio tuo vere
profuturum speramus: nisi forte quod talis est, ut
ipse tibi per eum fiam commendatior, quam ille per
me. Hactenus fortasse scribere debuerim, si esse vellem
epistolarum solemnium more contentus: sed scatet
animus in loquelas communicandas tecum de studiis
nostris, quae habemus in Christo Jesu Domino
nostro; qui nobis multas utilitates et viatica quaedam
demonstrati a se itineris, etiam [al. <hi>demonstravit itineris;
et jam.</hi> ] per tuam caritatem non mediocriter
ministrare dignatur. » </p>
        </div3>
<div3>
          <head>2.</head>
          <p>
 « Petimus ergo, et nobiscum petit omnis Africanarum
<pb n="0566"/>
Ecclesiarum studiosa societas, ut in interpretandis
eorum libris qui Graece Scripturas nostras
quam optime tractaverunt, curam atque operam impendere
non graveris. Potes enim efficere, ut nos
quoque habeamus illos tales viros, et unum potissimum
quem tu libentius in tuis litteris sonas [ <hi>Origenem</hi> ].
De vertendis autem in linguam Latinam sanctis
litteris Canonicis, laborare te nollem nisi eo modo
quo Job interpretatus est: ut signis adhibitis, quid
inter hanc tuam, et Septuaginta, quorum est gravis
sima auctoritas, interpretationem distet, appareat. Satis
autem nequeo mirari, si aliquid adhuc in Hebraicis
litteris et <emph>302</emph> exemplaribus invenitur, quod tot
Interpretes illius linguae peritissimos fugerit. Omitto
enim Septuaginta, de quorum vel consilii, vel majore
spiritus concordia, quam si [al. <hi>quasi</hi> ] unus homo esset,
non audeo in aliquam partem certam ferre sententiam;
nisi quod eis praeeminentem auctoritatem in
hoc munere sine controversia tribuendam existimo. Illi
me plus movent, qui cum posteriores interpretarentur,
et verborum locutionumque Hebraearum viam atque
regulas mordicus (ut fertur) tenerent, non solum inter
se non consenserunt; sed etiam reliquerunt multa,
quae tanto post eruenda et prodenda remanerent. Si
enim obscura sunt, te quoque in illis falli potuisse
creditur: si autem manifesta, illos in eis falli potuisse
non creditur. Hujus igitur rei pro tua caritate
expositis causis, certum me facias obsecraverim. » </p>
        </div3>
<div3>
          <head>3.</head>
          <p>
 <hi>Simulatio patrocinium mendacii.</hi>  « Legi etiam
quaedam scripta, quae tua dicerentur, in Epistolas
Apostoli Pauli, quarum unam ad Galatas, cum enodare
velles, venit in manus locus ille, quo Apostolus
Petrus a perniciosa simulatione revocatur. Ibi patrocinium
mendacii susceptum esse, vel abs te tali viro,
vel a quopiam, si alius illa scripsit, fateor, non
mediocriter doleo, donec refellantur (si forte refelli
possunt) ea quae me movent. Mihi enim videtur exitiosissime
credi aliquod in sanctis libris haberi mendacium,
id est, eos homines, per quos nobis illa Scriptura
ministrata est atque conscripta, aliquid in suis
libris fuisse mentitos. Alia quippe quaestio est, Sitne
aliquando mentiri viri boni: et alia quaestio est, Utrum
scriptorem sanctarum Scripturarum mentiri oportuerit:
imo vero non alia, sed nulla est quaestio. Admisso
enim semel in tantum auctoritatis fastigium
officioso aliquo mendacio, nulla illorum librorum
particula remanebit, quae non, ut cuique videbitur
vel ad mores difficilis, vel ad fidem incredibilis, eadem
perniciosissima regula ad mentientis auctoris
consilium officiumque referatur. Si enim mentiebatur
Apostolus Paulus cum Apostolum Petrum objurgans
<pb n="0567"/>
diceret: <hi>Si tu cum sis</hi> <emph>303</emph> <hi>Judaeus, Gentiliter, et non
Judaice vivis, quemadmodum cogis gentes judaizare?</hi> 
 « Et recte illi videbatur Petrus fecisse, quem non recte
fecisse et dixit, et scripsit »  <note>(Galat. 2. 14)</note>:  « ut quasi
animos tumultuantium deliniret. Quid respondebimus,
cum exsurrexerint perversi homines, prohibentes
nuptias, quos futuros ipse praenuntiavit; et dixerint
totum illud quod idem Apostolus de matrimoniorum
jure firmando locutus est, propter homines qui
dilectione [al. <hi>dilectioni</hi> ] conjugum tumultuari poterant,
fuisse mentitum: scilicet non quod hoc senserit,
sed ut illorum placaretur adversitas? Non enim opus
est multa commemorare. Possunt enim videri etiam
de laudibus Dei esse officiosa mendacia, ut apud homines
pigriores dilectio ejus ardescat: atque ita nusquam
certa erit in sanctis literis castae veritatis auctoritas.
Nonne attendimus eumdem Apostolum, cum
ingenti cura veritatis commendandae, dicere » ; <hi>Si autem
Christus non resurrexit, inanis est praedicatio nostra, inanis
est et fides vestra. Invenimur autem et falsi testes Dei:
quia testimonium diximus adversus Deum, quod suscitavit
Christum, quem non suscitavit <note>(1. Cor. 15. 14. 15)</note>
          </hi>.
 « Si quis huic diceret: quid in hoc mendacio perhorrescis,
cum id dixeris, quod etiam si falsum sit, ad
laudem Dei maxime pertinet? Nonne hujus detestatus
insaniam, quibus posset verbis et significationibus in
lucem penetralia sui cordis aperiret? Clamans non
minore, aut fortasse etiam majore scelere in Deo
laudari falsitatem, quam veritatem vituperari? Agendum
est igitur, ut ad cognitionem divinarum Scripturarum
talis homo accedat, qui de sanctis libris
tam sancte et veraciter existimet, ut nolit aliqua eorum
parte delectari per officiosa mendacia: potiusque
id quod non intelligit, transeat, quam cor suum praeferat
illi veritati. Profecto enim cum hoc dicit, credi
sibi expetit: et id agit, ut divinarum Scripturarum
auctoritatibus non credamus. » </p>
        </div3>
<div3>
          <head>4.</head>
          <p>
 « Et ego quidem qualibuscumque viribus, quas
Dominus suggerit, omnia illa testimonia quae adhibita
sunt, adstruendae utilitati mendacii, aliter oportere
intelligi ostenderem, ut ubique eorum firma veritas
doceretur. Quam enim testimonia mendacia esse non
debent, tam non debent favere mendacio. Sed hoc intelligentiae
tuae relinquo. Admota enim lectioni diligentiori
consideratione, multo id fortasse facilius videbis
quam ego. Ad hanc autem considerationem <emph>304</emph> 
coget te pietas, qua cognoscis fluctuare auctoritatem
Scripturarum divinarum, ut in eis quod vult quisque
credat: quod non vult, non credat: si semel fuerit
persuasum, aliqua ratione illos viros per quos nobis
haec ministrata sunt, in Scripturis suis officiose potuisse
mentiri; nisi forte regulas quasdam daturus es,
quibus noverimus ubi oporteat mentiri, et ubi non
oporteat. Quod si fieri potest, nullo modo mendacibus
dubiisque rationibus id explices, quaeso. Nec me onerosum,
aut impudentem judices, per humanitatem
veracissimam Domini nostri. Nam, ut non dicam
nulla, certe non magna culpa, meus error veritati favet:
si recte in te veritas potest favere mendacio.
<pb n="0568"/>
</p>
        </div3>
<div3>
          <head>5. </head>
          <p>
Multa alia cum sincerissimo corde tuo loqui cuperem,
et de Christiano studio conferre: sed huic
desiderio meo nulla epistola satis est. Uberius idipsum
possum per fratrem Profuturum, quem miscendum
et alendum dulcibus atque utilibus sermocinationibus
tuis misisse me gaudeo. Et tamen quantum
vellem, nec ipse (quod ejus pace dixerim) forsitan
capit, quanquam in nihilo me illi praetulerim.
Ego enim me fateor tui capaciorem; sed ipsum video
fieri pleniorem, quo me sine dubitatione antecellit, et
postea quam redierit, quod Domino adjuvante prosperato
fiat cursu, cum ejus pectoris abs te cumulati
particeps fuero: non est impleturus, quod in me
adhuc vacuum erit, atque avidum sensuum tuorum.
Ita fiet, ut et ego etiam tunc egentior sim, ille copiosior.
Sane idem frater aliqua scripta nostra fert secum,
quibus legendis, si dignationem adhibueris,
etiam sinceram fraternamque severitatem adhibeas,
quaeso. Non enim aliter intelligo quod scriptum est » : <hi>Emendabit me justus in misericordia, et arguet me:
oleum autem peccatoris non impinguet caput meum 
 <note>(Ps.
140. 5)</note>
          </hi>; nisi quia magis amat objurgator sanans, quam
adulator ungens caput. EGO AUTEM difficillime bonus
judex lego quod scripserim; sed aut timidior recto,
aut cupidior. Video etiam interdum vitia mea; sed ea
malo audire a melioribus: ne cum me recte
fortasse reprehendero, rursus mihi blandiar: et meticulosam
mihi videar in me potius, quam justam
tulisse sententiam. » 
</p>
        </div3>
      </div1>

<div1>
        <head> <emph>305</emph> EPISTOLA LVII. AD PAMMACHIUM. <hi>De optimo genere interpretandi.</hi> </head>
<p divs_removed="true"> <hi>Cum, quod Epiphanii superiorem epistolam 51 ad
Joannem Episcopum Jerosolymitanum non recte transtulisset
Hieronymus, cavillaretur Ruffinus, post querelas,
quod, se inscio, e scriniis suffuratus epistolam
nondum plene emendatam, aliquis sit, tam veterum
omnium eruditorum, quam sacrarum Scripturarum
testimoniis docet, quodnam sit optimum genus interpretandi,
illud scilicet esse ostendens, quo ipse in
vertenda illa epistola usus est, hoc est, quo sensus e
sensu, non verbum e verbo transfertur.</hi> 

        </p>
        <div3 moved_from_p="true">
            <head>1.</head>
          <p>
 Paulus Apostolus, praesente Agrippa rege, de
criminibus responsurus, quod posset intelligere qui
auditurus erat, securus de causae victoria statim in
principio sibi gratulatur, dicens:  « De omnibus quibus
accusor a Judaeis, o rex Agrippa, existimo me
beatum, cum apud te sim hodie defendendus, qui
praecipue nosti cunctas quae in Judaeis sunt consuetudines
et quaestiones »  <note>(Act. 26. 13)</note>. Legerat enim
illud Jesu:  « Beatus qui in aures loquitur audientis » <note>(Eccli. 25. 12 secundum LXX)</note>;
et noverat tantum
<pb n="0569"/>
oratoris verba proficere, quantum judicis prudentia
cognovisset. Unde et ego beatum me in hoc duntaxat
negotio judico, quod apud eruditas aures imperitae
linguae responsurus sum: quae objicit mihi vel
ignorantiam, vel mendacium; si aut nescivi alienas
litteras vere interpretari, aut nolui: quorum alterum
error, alterum crimen est. Ac ne forsitan accusator
meus facilitate, qua cuncta loquitur, et impunitate,
qua sibi licere omnia putat, me quoque apud vos
argueret, ut Papam Epiphanium criminatus est, hanc
epistolam misi, quae te, et per te alios, qui nos amare
dignantur, rei ordinem doceat.</p>
        </div3>
<div3>
          <head>2.</head>
          <p>
 <hi>Epiphanii litterae ad Joannem Episcopum. Eusebius
Cremonensis Graeci sermonis ignarus. Pseudomonachus
quid egerit.</hi> --Ante hoc ferme biennium miserat
Joanni Episcopo supradictus Papa Epiphanius
litteras, arguens eum in quibusdam dogmatibus, et
postea clementer ad poenitentiam provocans. Harum
exemplaria <emph>306</emph> certatim Palaestinae rapiebantur,
vel ob auctoris meritum, vel ob elegantiam scriptionis.
Erat in monasterio nostro vir apud suos haud ignobilis,
Eusebius Cremonensis, qui cum haec Epistola per
multorum ora volitaret, et mirarentur eam pro doctrina
et puritate sermonis, docti pariter et indocti,
coepit a me obnixe petere, ut sibi eam in Latinum
verterem, et propter intelligendi facilitatem apertius
explicarem: Graeci enim eloquii penitus ignarus
erat. Feci quod voluit; accitoque Notario, raptim
celeriterque dictavi: ex latere in pagina breviter
adnotans, quem intrinsecus sensum singula capitula
continerent. Siquidem et hoc ut sibi soli facerem,
oppido flagitarat; postulavique ab eo mutuo, ut domi
haberet exemplar: nec facile in vulgus proderet. Res
ita anno et sex mensibus transiit: donec supradicta
interpretatio de scriniis ejus novo praestigio Jerosolymam
commigravit. Nam quidem Pseudomonachus,
vel accepta pecunia, ut perspicue intelligi datur, vel
gratuita malitia, ut incassum corruptor nititur persuadere,
compilatis chartis ejus et sumptibus, Judas
factus est proditor: deditque adversariis latrandi
contra me occasionem, ut inter imperitos concionentur,
me falsarium, me verbum non expressisse de verbo:
pro <hi>honorabili</hi> dixisse <hi>carissimum,</hi> et maligna interpretatione,
quod nefas dictu sit, <foreign xml:lang="greek">αἰδεσιμώτατον Παππαν,</foreign>
noluisse transferre. Haec et istiusmodi nugae crimina
mea sunt.</p>
        </div3>
<div3>
          <head>3.</head>
          <p>
 Ac primum antequam de translatione respondeam,
volo interrogare eos, qui malitiam prudentiam
vocant: Unde apud vos exemplar epistolae? Quis dedit?
qua fronte profertis, quod scelere redemistis?
Quid apud homines tutum erit, si ne parietibus quidem
et scriniis nostra possumus secreta celare? Si
ante tribunalia judicum, hoc vobis crimen impingerem,
reos legibus subjugarem, quae etiam pro utilitatibus
fisci, noxiis <note>(al. <hi>variis</hi> )</note> delatoribus poenas
<pb n="0570"/>
statuunt: et cum suscipiant proditionem, damnant
proditorem. Lucrum videlicet placet: voluntas displicet.
 Dudum Hesychium <emph>307</emph> virum Consularem
(contra quem Patriarcha Gamaliel gravissimas
exercuit inimicitias) Theodosius princeps capite damnavit,
quod sollicitato Notario, chartas illius invasisset.
Legimus in veteribus historiis <note>(T. Livii Dec. 1. l. 5)</note>, ludi
magistrum, qui Faliscorum liberos prodiderat, vinctum
pueris traditum; et ad eos quos prodebat, remissum:
nec sceleratam populum Romanum suscepisse victoriam.
Pyrrhum Epirotarum regem, cum in castris
ex vulnere curaretur, medici sui proditione interfici
nefas duxit Fabricius <note>(Florus l. 1)</note>; quin potius
vinctum remisit ad dominum, ut scelus nec in adversario
comprobaret. Quod leges publicae, quod
hostes tuentur, quod inter bella et gladios sanctum
est, hoc nobis inter Monachos et Sacerdotes Christi,
intutum fuit. Et audet quidam ex eis adducto supercilio
et concrepantibus digitis, eructare et dicere:
Quid enim, si redemit, si sollicitavit? fecit quod sibi
profuit. MIRA SCELERIS defensio; quasi non et latrones
et fures et piratae faciant, quod sibi prodest. Certe
Annas et Caiphas seducentes infelicem Judam fecerunt
quod sibi utile existimabant.</p>
        </div3>
<div3>
          <head>4.</head>
          <p>
 Volo in chartulis meis quaslibet ineptias scribere;
commentari de Scripturis, remordere laedentes,
digerere stomachum, in locis me exercere communibus,
et quasi limatas ad pugnandum <note>(al. <hi>expugnandum</hi> )</note>
sagittas reponere. Quamdiu non profero
cogitata, maledicta, non crimina sunt: imo ne maledicta
quidem, quae aures publicae nesciant. Tu corrumpas
servulos, sollicites clientes: et, ut in fabulis
legimus <note>(Metam. l. 4)</note>, auro ad Danaen penetres, dissimulatoque
quod feceris, me falsarium voces: cum
multo pejus crimen accusando in te confitearis, quam
in me arguis. Alius te haereticum, alius insimulat
dogmatum perversorem. Taces ipse: respondere non
audes: interpretem laceras; de syllabis calumniaris;
et totam defensionem tui putas, si tacenti detrahas.
Finge in transferendo vel errasse, vel intermisisse me
quippiam. Hic totus tui negotii <note>(al. <hi>totius tui ingenii</hi> )</note>
cardo versatur: haec tua est defensio. Num idcirco
tu non es haereticus, si ego malus interpres sim? Nec
hoc dico, quod te haereticum noverim, sciat ille qui
accusavit, noverit ille qui scripsit; sed quod <emph>308</emph> 
stultissimum sit accusatum ab alio, alium criminari,
et confosso undique corpore, de dormientis vulnere
solatium quaerere.</p>
        </div3>
<div3>
          <head>5.</head>
          <p>
 Hactenus sic locutus sum quasi aliquid de
Epistola commutaverim, et simplex translatio possit
errorem habere, non crimen. Nunc vero cum ipsa
<pb n="0571"/>
Epistola doceat nihil mutatum esse de sensu, nec res additas,
nec aliquod dogma confictum,  « Faciunt nae
intelligendo ut nihil intelligant <note>( <hi>Terent. Prol. Andr.</hi> )</note>:
et dum alienam imperitiam volunt coarguere, suam
produnt. Ego enim non solum fateor, sed libera voce
profiteor, me in interpretatione Graecorum, absque
Scripturis sanctis, ubi et verborum ordo mysterium
est, non verbum e verbo, sed sensum exprimere
de sensu. Habeoque hujus rei magistrum Tullium, qui
Protagoram Platonis, et Oeconomicon Xenophontis
et Aeschinis ac Demosthenis duas contra se orationes
pulcherrimas transtulit. Quanta in illis praetermiserit,
quanta addiderit, quanta mutaverit, ut proprietates
alterius linguae, suis proprietatibus explicaret, non
est hujus temporis dicere. Sufficit mihi ipsius translatoris
( <hi>Ciceronis</hi> ) auctoritas, qui ita in Prologo earumdem
orationum locutus est:  « Putavi mihi suscipiendum
laborem utilem studiosis, mihi quidem
ipsi non necessarium. Converti enim ex Atticis duorum
eloquentissimorum nobilissimas orationes, inter
seque contrarias, Aeschinis et Demosthenis: nec converti,
ut interpres, sed ut Orator, sententiis iisdem et
earum formis, tam figuris quam verbis ad nostram
consuetudinem aptis. In quibus non verbum pro verbo
necesse habui reddere: sed genus omne verborum
vimque servavi. Non enim me annumerare ea lectori
putavi oportere, sed tanquam appendere. Rursum
in calce sermonis: Quorum ego, ait, orationes, si, ut
 spero, ita expressero, virtutibus utens illorum omnibus,
id est sententiis, et earum figuris, et rerum
ordine: verba persequens eatenus, ut ea non abhorreant
amore nostro. Quae si e Graecis omnia conversa
non erunt: tamen ut generis ejusdem sint, elaboravimus. » 
Sed et Horatius vir acutus et doctus, hoc idem
in <emph>309</emph> Arte Poetica erudito interpreti praecipit:
</p>
          <l> <hi>Nec verbum verbo curabis reddere, fidus</hi> </l>
<l> <hi>Interpres.</hi> </l>
          <p>
Terentius Menandrum, Plautus et Cecilius veteres
comicos interpretati sunt. Numquid haerent
in verbis: ac non decorem magis et elegantiam in
translatione conservant? Quam vos veritatem interpretationis,
hanc eruditi <foreign xml:lang="greek">κακοξηλίαν</foreign> nuncupant. Unde
et ego doctus a talibus ante annos circiter viginti,
et simili tunc quoque errore deceptus, certe hoc
mihi a vobis objiciendum nesciens, cum Eusebii
<pb n="0572"/>
Caesariensis <foreign xml:lang="greek">Χρονικὸν</foreign> in Latinum verterem, tali inter
caetera usus sum Praefatione:  « Difficile est alienas
lineas insequentem, non alicubi excidere: et arduum,
ut quae in alia lingua bene dicta sunt, eumdem decorem
in translatione conservent. Significatum est aliquid
unius verbi proprietate: non habeo meum quo
id efferam: et dum quaero implere sententiam longo
ambitu, vix brevis vitae spatia [al. <hi>brevia spatia</hi> ] consummo.
Accedunt hyperbatorum anfractus, dissimilitudines
casuum, varietates figurarum: ipsum postremo
suum, et, ut ita dicam, vernaculum linguae
genus. Si ad verbum interpretor, absurde resonant:
si ob necessitatem aliquid in ordine, vel in sermone
mutavero, ab interpretis videbor officio recessisse. » 
Et post multa, quae nunc prosequi otiosum est, etiam
hoc addidi:  « Quod si cui non videtur linguae gratiam
in interpretatione mutari, Homerum ad verbum
exprimat in Latinum. Plus aliquid dicam: eumdem
sua in lingua prosae verbis interpretetur: videbis ordinem
ridiculum, et Poetam eloquentissimum vix
loquentem. » </p>
        </div3>
<div3>
          <head>6.</head>
          <p>
 Verum ne meorum scriptorum parva sit auctoritas
(quanquam hoc tantum probare voluerim, me
semper ab adolescentia non verba, sed sententias
transtulisse), qualis super hoc genere praefatiuncula
sit, in libro quo beati Antonii Vita describitur ( <hi>Ex
Praefatione Evagrii ad Innocentium</hi> ), ipsius lectione
cognosce. « Ex alia in aliam linguam expressa ad
verbum translatio, sensum operit; et veluti laeto
gramine, sata strangulat. Dum enim casibus et figuris
servit oratio, quod brevi poterat indicare sermone,
longo ambitu circumacta vix explicat. »  Hoc igitur ego
vitans, ita <emph>310</emph> beatum Antonium, te petente,
transposui, ut nihil desit ex sensu, cum aliquid desit
ex verbis. Alii syllabas aucupentur et litteras [al. <hi>syllabis
occupentur et litteris</hi> ], tu quaere sententias. Dies me
deficiet, si omnium qui ad sensum interpretati sunt,
testimonia replicavero. Sufficit in praesenti nominasse
Hilarium Confessorem, qui Homilias in Job, et in
Psalmos tractatus plurimos in Latinum vertit e Graeco,
nec assedit litterae dormitanti, et putida rusticorum
interpretatione se torsit: sed quasi captivos sensus
in suam linguam, victoris jure transposuit.</p>
        </div3>
<div3>
          <head>7.</head>
          <p>
 Nec hoc mirum in caeteris saeculi videlicet, aut
Ecclesiae viris, cum Septuaginta interpretes, et Evangelistae
atque Apostoli idem in sacris voluminibus
fecerint. Legimus in Marco dicentem Dominum:
TALITHA CUMI, statimque subjectum est,  « quod interpretatur,
puella, tibi dico, surge »  <note>(Marc. 5. 41)</note>.
Arguatur Evangelista mendacii, quare addiderit, <hi>tibi dico,</hi> 
 cum in Hebraeo tantum sit, <hi>puella surge.</hi> 
Sed ut <foreign xml:lang="greek">ἐμφατικώτερον</foreign> faceret; et sensum vocantis atque
imperantis exprimeret, addidit, <hi>tibi dico.</hi> Rursum
in Matthaeo redditis ab proditore Juda triginta argenteis:
et empto ex eis agro figuli, scribitur,  « Tunc
impletum est quod scriptum est per Jeremiam Prophetam,
dicentem: et acceperunt triginta argenteos
pretium appretiati, quod appretiaverunt a filiis Israel:
et dederunt eos in agrum figuli, sicut constituit mihi
<pb n="0573"/>
Dominus »  <note>(Matth. 27. 9)</note>. Hoc in Jeremia penitus non
invenitur, sed in Zacharia, aliis multo verbis, ac toto
ordine discrepante: Vulgata quippe Editio ita se
habet:  « Et dicam ad eos: si bonum est coram vobis,
date mercedem mihi, aut renuite. Et appenderunt
mercedem meam triginta argenteos. Dixitque Dominus
ad me: Pone illos in conflatorium; et considera
si probatum sit, sicut probatus sum ab eis. Et tuli
triginta argenteos, et misi eos in domo Domini in
conflatorium »  <note>(Zach. 11. 12. 13)</note>. Quantum distet
ab Evangelistae testimonio Septuaginta translatio,
perspicuum est. Sed et in Hebraeo cum sensus idem
sit, verba praepostera sunt, et pene diversa. « Et dixi,
inquit, ad eos: Si bonum est in oculis vestris, afferte
mercedem meam: et si non, quiescite. Et appenderunt
mercedem meam triginta argenteos. Et dixit Dominus
ad <emph>311</emph> me: Projice illud ad statuarium:
decorum pretium, quod appretiatus sum ab eis.
Et tuli triginta argenteos, et projeci eos in domo Domini
ad statuarium. »  Accusent Apostolum falsitatis,
quod nec cum Hebraico, nec cum Septuaginta congruat
translatoribus: et quod his majus est, erret in
nomine, pro Zacharia quippe, Jeremiam posuit. Sed
absit hoc de pedissequo Christi dicere: cui curae fuit
non verba et syllabas aucupari, sed sententias dogmatum
ponere. Veniamus ad aliud ejusdem Zachariae
testimonium, quod Joannes Evangelista assumit
juxta Hebraicam Veritatem. « Videbunt in quem
compunxerunt »  <note>(Zach. 12. 10; et Joan. 19. 37)</note>, pro
quo in Septuaginta legimus, <foreign xml:lang="greek">καὶ ἐπιβλέψονται πρός με,
ἀνθ' ὦν ἐνωρχήσαντο,</foreign> quod interpretati sunt Latini:  « Et
aspicient ad me, pro his quae illuserunt, sive insultaverunt. » 
Discrepat Evangelistae, Septuaginta interpretum,
nostraque translatio: et tamen sermonum
varietas, spiritus unitate concordat. In Matthaeo quoque
legimus Dominum praedicentem Apostolis fugam,
et hoc ipsum Zachariae testimonio confirmantem. <hi>Scriptum est,</hi> 
 ait, <hi>Percutiam pastorem, et dispergentur
oves <note>(Zach. 13. 7; et Matth. 26. 31)</note>
          </hi>. At in Septuaginta
et in Hebraeo multo aliter; non enim ex persona
Dei dicitur, ut Evangelista vult: sed ex Prophetae,
Deum Patrem rogantis:  « Percute pastorem, et dispergentur
oves. »  In hoc, ut arbitror, loco, juxta
quorumdam prudentiam, Evangelista piaculi reus
est, quod ausus sit Prophetae verba ad Dei referre
personam. Scribit supradictus Evangelista, ad Angeli
monitum, tulisse Joseph parvulum et matrem ejus;
et intrasse in Aegyptum, ibique mansisse usque ad
obitum Herodis, ut impleretur quod dictum est a Domino
per Prophetam:  « Ex Aegypto vocavi filium
meum. »  Hoc nostri codices non habent: sed in Osee
juxta Hebraicam scribitur Veritatem:  « Quia puer
Israel est, et dilexi eum: et ex Aegypto vocavi filium
meum »  <note>(Osee. 11. 2)</note>. Pro quo et in eodem loc.
Septuaginta transtulerunt:  « quia parvulus est Israel,
<pb n="0574"/>
et dilexi eum: et ex Aegypto vocavi filios ejus. »  Num
omnino repudiandi sunt, quia istum locum, qui ad
Christi maxime pertinet sacramentum, <emph>312</emph> aliter
transtulerunt? an danda potius venia ut hominibus,
juxta Jacobi sententiam, dicentis:  « Multa peccamus
omnes: et, si quis in verbo non offendit, iste perfectus
est vir, et potest refrenare omne corpus » <note>(Jacob. 3)</note>.
Illud vero quod in eodem Evangelista
scribitur:  « Et veniens habitavit in civitate quae dicitur
Nazareth: ut impleretur quod dictum est per
prophetas, quia Nazaraeus vocabitur »  <note>(Matth. n. 23)</note>.
Respondeant <foreign xml:lang="greek">λογοδαίδαλοι,</foreign> et fastidiosi aestimatores
omnium Tractatorum, ubi legerint; discantque
in Isaia positum. Nam in eo loco ubi nos legimus atque
transtulimus:  « Exiet virga de radice Jesse, et
flos de radice ejus ascendet »  <note>(Isai. 11. 1)</note>: in Hebraeo
juxta linguae illius <foreign xml:lang="greek">ἰδίωμα</foreign> ita scriptum est:
 « Exiet virga de radice Jesse, et Nazaraeus de radice
ejus crescet. »  Cur hoc omiserunt Septuaginta, si
non licet transferre verbum pro verbo? Sacrilegium
est, vel celasse, vel ignorasse mysterium.</p>
        </div3>
<div3>
          <head>8.</head>
          <p>
 Transeamus ad caetera: neque enim epistolae
brevitas patitur diutius singulis immorari. Idem Matthaeus
loquitur:  « Hoc autem totum factum est, ut
compleretur quod dictum est a Domino per Prophetam
dicentem: Ecce virgo in utero habebit, et pariet
filium, et vocabunt nomen ejus Emmanuel » <note>(Matth. 1. 22. 23; et Isai. 7. 14)</note> 
 Quod Septuaginta
transtulerunt:  « Ecce virgo in utero accipiet, et pariet
filium, et vocabitis nomen ejus Emmanuel. »  Si
verba calumniantur [al. <hi>calumniamur</hi> ], utique non est
idem,  « habebit, et accipiet; neque vocabuit, et
vocabitis. »  Porro in Hebraeo legimus ita scriptum:
 « Ecce virgo concipiet et pariet filium, et vocabit
nomen ejus Emmanuel. »  Non Achaz, qui arguebatur
infidelitatis, non Judaei qui erant Dominum negaturi,
sed vocabit, inquit, ipsa quae concipiet, ipsa virgo,
quae pariet. In eodem Evangelista legimus, Herodem
ad adventum Magorum fuisse turbatum; Scribisque
et Sacerdotibus congregatis, sciscitatum ab eis, ubi
Christus nasceretur; illosque respondisse,  « in Bethleem
Judae: Sic enim scriptum est in Propheta:
Et tu Bethleem terra Juda, nequaquam minima es in
ducibus Juda: Ex te enim egredietur dux, qui regat
populum meum Israel. »  Hoc exemplum in Vulgata
Editione sic fertur: «  Et tu Bethleem domus Ephratha,
modicus es, ut sis <emph>313</emph> in millibus Juda, de te
<pb n="0575"/>
mihi egredietur, ut sit princeps in Israel. »  Quanta sit
inter Matthaeum et Septuaginta verborum ordinisque
discordia, magis [al. <hi>sic magis</hi> ] admiraberis, si Hebraicum
videas, in quo ita scriptum est:  « Et tu Bethleem
Ephratha, parvulus es in millibus Juda, ex
te mihi egredietur, qui sit dominator in Israel. » 
Considera gradatim, quae ab Evangelista sint posita: <hi>Et tu Bethleem terra Juda.</hi> 
 Pro, <hi>terra Juda,</hi> in Haebraico
habet <hi>Ephratha:</hi> in Septuaginta, <hi>domus
Ephratha.</hi> Et pro,  « nequaquam minima es in ducibus
Juda, »  in Septuaginta legitur,  « modicus es, ut sis
in millibus Juda: »  in Hebraeo,  « parvulus es in
millibus Juda; »  sensusque contrarius est, Septuaginta
sibi in hoc duntaxat loco et Hebraico concordante.
Evangelista enim dixit, quod non sit parvulus
in ducibus Juda, cum e regione sit positum, parvulus
quidem es et modicus; sed tamen de te mihi
parvulo et modico egredietur dux in Israel, secundum
illud Apostoli:  « Elegit infirma mundi Deus, ut
confundat fortia »  <note>(I. Cor. 1)</note>. Porro quod sequitur,
 « qui regat, vel qui pascat populum meum Israel, » 
aliter in Propheta esse perspicuum est.</p>
        </div3>
<div3>
          <head>9.</head>
          <p>
 Haec replico non ut Evangelistas arguam falsitatis
(hoc quippe impiorum est, Celsi, Porphyrii,
Juliani) sed ut reprehensores meos arguam imperitiae:
et impetrem ab eis veniam, ut concedant mihi
in simplici epistola, quod in Scripturis sanctis, velint,
nolint, Apostolis concessuri sunt. Marcus discipulis
Petri ita suum orditur Evangelium:  « Principium
Evangelii Jesu Christi, sicut scriptum est in Isaia
Propheta: Ecce ego mitto Angelum meum ante faciem
tuam, qui praeparabit viam tuam ante te. Vox
clamantis in deserto, parate viam Domini, rectas
facite semitas ejus. »  Hoc exemplum ex duobus Prophetis
compositum est, de Malachia videlicet et Isaia.
Nam primum quod dicitur:  « Ecce ego mitto Angelum
meum ante faciem tuam, qui praeparabit viam
tuam ante te »  <note>(Malac. 3. 1)</note>, in Malachiae fine scriptum
est. Sequens autem quod infertur:  « Vox clamantis
in deserto, »  et caetera, in Isaia legimus. Et
quomodo Marcus <emph>314</emph> statim in principio voluminis
sui posuit,  « sicut scriptum est in Isaia Propheta: Ecce
ego mitto Angelum meum »  <note>(Isai 40. 3)</note>, quod non
scribitur in Isaia, ut diximus: sed in Malachia novissimo
duodecim Prophetarum? Solvat hanc quaestiunculam
imperita praesumptio: et ego erroris veniam
deprecabor Idem Marcus inducit ad Pharisaeos Salvatorem
loquentem:  « Nunquam legistis quid fecerit
David, quando necessitatem habuit, et esurivit ipse
et socii ejus; quomodo ingressus domum Dei sub
Abiathar Pontifice, et panes propositionis comedit,
quibus non licebat vesci, nisi solis Sacerdotibus? » <note>(Mar. 2. 25. 26. et Luc. 6. 3. 4)</note>.
Legamus Samuelem:
sive (ut in communi titulo habetur) Regnorum
libros, ibique reperiemus non <hi>Abiathar</hi> scriptum esse,
sed <hi>Abimelech</hi> Pontificem, qui postea a Doeg [al. <hi>Doec.</hi> 
] cum caeteris Sacerdotibus, Saul jubente, percussus
<pb n="0576"/>
est. Pergamus ad Apostolum Paulum. Scribit
ad Corinthios:  « Si enim cognovissent Dominum
gloriae, non crucifixissent. Sed sicut scriptum est:
Quod oculus non vidit, nec auris audivit, nec in cor
hominis ascendit, quae praeparavit Deus diligentibus
se. »  Solent in hoc loco apocryphorum quidam
deliramenta sectari, et dicere, quod de Apocalyps.
Eliae testimonium sumptum sit: cum in Isaia juxta
Hebraicum ita legatur:  « A saeculo non audierunt,
nec auribus perceperunt. Oculus non vidit, Deus,
absque te, quae praeparasti exspectantibus te »  <note>(Isai. 64.
4)</note>. Hoc Septuaginta multo aliter transtulerunt:  « A
saeculo non audivimus; neque oculi nostri viderunt
Deum absque te, et opera tua vera, et facies exspectantibus
te misericordiam. »  Intelligimus unde
sumptum sit testimonium, et tamen Apostolus non
verbum expressit e verbo, sed <foreign xml:lang="greek">παραφρασικῶς,</foreign> eumdem
sensum aliis sermonibus indicavit. In Epistola ad
Romanos idem Apostolus Paulus exemplum de Isaia
sumens:  « Ecce, inquit, ponam in Sion lapidem offensionis,
et petram scandali »  <note>(Isai. 8. 14)</note>, discordat
a Translatione veteri; et tamen cum Hebraica
veritate concordat. In Septuaginta enim contrarius
sensus est:  « Non ut lapidi offensionis occurreretis,
neque ut petrae ruinae: »  cum Apostolus quoque
Petrus <emph>315</emph> Hebraeis Pauloque consentiens, ita
posuerit:  « Incredulis autem lapis offensionis et petra
scandali »  <note>(Rom. 9. 33. et 1. Petr. 2)</note>. Ex quibus universis
perspicuum est, Apostolos et Evangelistas in
interpretatione veterum Scripturarum, sensum quaesisse,
non verba: nec magnopere de ordine sermonibusque
curasse, dum intellectui res pateret.</p>
        </div3>
<div3>
          <head>10.</head>
          <p>
 Lucas vir Apostolicus et Evangelista scribit,
Stephanum primum Christi Martyrem in Judaica
 concione narrantem:  « In septuaginta quinque
animabus descendit Jacob in Aegyptum: et defunctus
est ipse, et patres nostri translati sunt in Sychem
et positi sunt in sepulcro quod emit Abraham pretio
argenti a filiis Emor patris Sychem »  <hi>(Act. 7. 15.
<pb n="0577"/>
16. et Genes. 23)</hi>. Hic locus in Genesi multo aliter
invenitur, quod scilicet Abraham emerit ab Ephron
Hetheo, filio Seor, juxta Hebron, quadringentis drachmis
argenti, speluncam duplicem, et agrum circa
eam, sepelieritque in ea Saram uxorem suam. Atque
in eodem legimus libro, postea revertentem de Mesopotamia
Jacob cum uxoribus et filiis suis, posuisse
tabernaculum ante Salem urbem Sychimorum, quae
est in terra Chanaan, et habitasse ibi, et emisse
partem agri, in quo habebat tentoria, ab Emor patre
Sychem centum agnis: et statuisse ibi altare, et invocasse
ibi Deum Israel <note>(Ibid. 33)</note>. Abraham non emit
specum ab Emor patre Sychem: sed ab Ephron filio
Seor: nec sepultus est in Sychem, sed in Hebron,
quae corrupte dicitur Arboch. Duodecim autem Patriarchae
non sunt sepulti in Arboch; sed in Sychem,
qui ager non est emptus ab Abraham, sed a Jacob <note>(Jos. 24. 32)</note>.
Differo solutionem et istius quaestiunculae,
ut obtrectatores mei quaerant, et intelligant,
non verba in Scripturis consideranda, sed sensus.
Vicesimi primi Psalmi juxta Hebraeos idipsum exordium
est, quod Dominus locutus est in cruce:
 ELI ELI LAMA AZABTHANI: quod interpretatur,  « Deus
meus, Deus meus, quare me dereliquisti? »  Reddant <emph>316</emph> 
 rationem, cur Septuaginta translatores interposuerint,
 « respice me »  [al. <hi>in me</hi> ]. Ita enim verterunt:
 « Deus Deus meus, respice me, quare me dereliquisti? » 
Respondebunt utique nihil damni in sensu
esse, si duo verba sint addita. Audiant et a me non
periclitari Ecclesiarum statum, si celeritate dictandi,
aliqua verba dimiserim.</p>
        </div3>
<div3>
          <head>11.</head>
          <p>
 Longum est nunc revolvere, quanta Septuaginta
de suo addiderint, quanta dimiserint, quae in
exemplaribus Ecclesiae, obelis, asteriscisque distincta
sunt. Illud enim quod legimus in Isaia:
 « Beatus qui habet semen in Sion, et domesticos in
Jerusalem »  <note>(Isai. 31. sec. LXX)</note>, solent Hebraei deridere,
cum audierint. Nec non et in Amos post
descriptionem luxuriae:  « Stantia putaverunt haec,
et non fugientia »  <note>(Amos 6. sec. LXX)</note>. Revera sensus
rhetoricus et declamatio Tulliana. Sed quid faciemus
ad authenticos libros, in quibus haec non
feruntur adscripta, et caetera his similia, quae si
proferre nitamur, infinitis libris opus est. Porro
quanta dimiserint, vel asterisci testes, ut dixi, sunt,
vel nostra interpretatio, si a diligenti lectore Translationi
veteri conferatur: et tamen jure Septuaginta
Editio obtinuit in Ecclesiis, vel quia prima est,
et ante Christi facta adventum, vel quia ab Apostolis
(in quibus tamen ab Hebraico non discrepat) usurpata.
Aquila autem proselytus et contentiosus interpres,
qui non solum verba, sed etymologias quoque
<pb n="0578"/>
verborum transferre conatus est, jure projicitur a
nobis. Quis enim pro frumento et vino et oleo, possit,
vel legere, vel intelligere, <foreign xml:lang="greek">χεῦμα, ὀπωρισμόν,
ϛιλπνότητα,</foreign> quod nos possumus dicere  « fusionem,
pomationemque, »  et  « splendentiam. »  Aut quia Hebraei
non solum habent <foreign xml:lang="greek">ἄρθρα,</foreign> sed et <foreign xml:lang="greek">πρόαρθρα,</foreign> ille <foreign xml:lang="greek">κακοζήλως,</foreign>
 et syllabas interpretatur, et litteras dicitque <foreign xml:lang="greek">σὺν τόν οὐρανόν καὶ σὺν τήν γήν,</foreign>
 quod Graeca et
Latina lingua omnino non recipit; cujus rei exemplum
ex nostro sermone capere possumus. Quanta
enim apud Graecos bene dicuntur, quae si ad verbum
transferamus, <emph>317</emph> in Latino non resonant: et e
regione, quae apud nos placent si vertantur juxta
ordinem, apud illos displicebunt.</p>
        </div3>
<div3>
          <head>12.</head>
          <p>
 Sed ut infinita praeteream, et ostendam tibi,
vir omnium nobilium Christianissime, et Christianorum
nobilissime, cujusmodi falsitatis me in epistolae
translatione reprehendant, ipsius epistolae ponam
cum Graeco sermone principium, ut ex uno crimine
intelligantur et caetera, <foreign xml:lang="greek">Ἓ δει ἡμᾶς ἀγαπητέ μὴ τῇ
οἰήσει τῶν κλήρων φὲρεθαι,</foreign> quod ita me vertisse memini:
 « Oportebat nos, dilectissime, clericatus honore non
abuti in superbiam. »  Ecce, inquiunt, in uno versiculo
quanta mendacia. Primum <foreign xml:lang="greek">ἀγαπητὸς,</foreign> <hi>dilectus</hi> est non <hi>dilectissimus.</hi> 
 Deinde <foreign xml:lang="greek">οἴησις,</foreign> <hi>aestimatio</hi> dicitur, non <hi>superbia;</hi> 
non enim dixit <foreign xml:lang="greek">οἰήματι</foreign> [al. <foreign xml:lang="greek">οἰδήματι</foreign>], sed <foreign xml:lang="greek">οἰήσει</foreign>: 
quorum alterum <hi>tumorem,</hi> alterum <hi>arbitrium</hi> 
sonat. Totumque quod sequitur,  « clericatus honore
non abuti in superbiam, tuum est. Quid ais [al. <hi>agis</hi> ].
o columen litterarum, et nostrorum temporum Aristarche,
qui de universis scriptoribus sententiam feras?
Ergo frustra tanto tempore studuimus; et a saepe
manum ferulae subduximus »  <note>(Juvenal. Sat. I)</note>. Egredientes
de portu, statim impegimus. Igitur quia et
errasse humanum est; et confiteri errorem, prudentis:
tu quicumque reprehensor es, tu me obsecro
emenda praeceptor, et verbum de verbo exprime.
Debueras, inquit, dicere:  « Oportebat nos, dilecte,
non aestimatione Clericorum ferri. »  Haec est Plautina
eloquentia, hic lepos Atticus, et Musarum, ut dicunt,
eloquio comparandus. Completur in me tritum vulgi
sermone proverbium: Oleum perdit et impensas,
qui bovem mittit ad ceroma. Haec non est illius
culpa, cujus sub persona alius agit Tragoediam; sed
Ruffini et Melanii magistrorum ejus, qui illum
magna mercede nihil scire docuerunt. Nec reprehendo
in quolibet Christiano sermonis imperitiam:
<pb n="0579"/>
atque utinam Socraticum illud haberemus: Scio,
quod nescio; et alterius sapientis ( <hi>Chilonis</hi> ut putatur):
Teipsum intellige. VENERATIONI mihi semper
fuit non verbosa rusticitas, sed sancta simplicitas. Qui
in sermone imitari <emph>318</emph> se dicit Apostolus, prius
imitetur virtutes in vita illorum, in quibus loquendi
simplicitatem excusabat sanctimoniae magnitudo; et
syllogismos Aristotelis, contortaque Chrysippi acumina,
resurgens mortuus confutabat. Caeterum ridiculum,
si quis e nobis manens inter Croesi opes, et
Sardanapali delicias, de sola rusticitate se jactet:
QUASI OMNES latrones, et diversorum criminum rei,
diserti sint: et cruentos gladios, Philosophorum voluminibus,
ac non arborum truncis occulant.</p>
        </div3>
<div3>
          <head>13.</head>
          <p>
 Excessi mensuram epistolae, sed non excessi
doloris modum. Nam qui falsarius vocor; et inter
muliercularum radios et textrina dilanior, contentus
sum crimen abnuere, non referre. Unde arbitrio tuo
cuncta permitto; ut legas ipsam epistolam, tam Graecam
quam Latinam: et illico intelliges accusatorum
meorum naenias, et probrosas querelas. Porro mihi
sufficit amicum instruxisse carissimum: et in cellula
latitantem diem tantum exspectare judicii. Optoque,
si fieri potest, et si adversarii siverint, Commentarios
potius Scripturarum, quam Demosthenis et Tullii
Philippicas tibi scribere.
</p>
        </div3>
      </div1>

<div1>
        <head>EPISTOLA LVIII. AD PAULINUM.</head>
<p divs_removed="true"> <hi>Recusans ob humilitatem Christianam laudes Paulini,
vicissimque laudes laudibus repensans, ob eloquentiam
ejus et morum honestatem, hortatur ipsum ad
studia divinarum Litterarum; normamque illi vitae
sancte ac caste peragendae proponit.</hi> 

        </p>
        <div3 moved_from_p="true">
            <head>1.</head>
          <p>
 Bonus homo de bono thesauro cordis sui profert
ea quae bona sunt <note>(Matth. 12)</note>, et ex fructibus
arbor cognoscitur <note>(Luc. 6. 44)</note>. Metiris nos virtutibus
tuis, et parvos magnus extollis: ultimamque
partem convivii occupas, ut patrisfamilias judicio
proveharis. Quid enim in nobis, aut quantulum est,
ut doctae vocis mereamur praeconium? ut illo ore,
quo religiosissimus Princeps defenditur, humiles
modicique laudemur? Noli igitur, frater carissime,
annorum nos <emph>319</emph> aestimare numero: nec sapientiam
canos reputes, sed canos sapientiam, Salomone
testante:  « Cani hominis prudentia ejus »  <note>(Sap. 4. 8)</note>.
Nam et Moyses septuaginta Presbyteros jubetur eligere <note>(Num. 11)</note>,
quos ipse sciret esse Presbyteros: utique
non aevo, sed prudentia judicandos. Et Daniel adhuc
puer, longaevos judicat, atque impudicos senes aetas
lasciva condemnat. Noli, inquam, fidem pensare temporibus:
<pb n="0580"/>
nec me idicirco meliorem putes, quod prior
in Christi exercitu coeperim militare. Paulus Apostolus,
vas electionis, de persecutore mutatus, novissimus
in ordine, primus in meritis est: quia extremus
licet, plus omnibus laboravit. Judas, qui quondam
audierat:  « Tu autem homo, qui simul mecum dulces
capiebas cibos, dux meus et notus meus; in domo
Dei ambulavimus cum consessu »  <note>(Ps. 54. 14. 15)</note>,
proditor amici et magistri, Salvatoris arguitur voce;
</p>
          <l> <hi>Et nodum informis lethi trabe nectit ab alta.</hi> </l>
          <p> <hi>
              <note>(AENEID. lib. XII)</note>.</hi> </p>
        </div3>
<p>E contrario latro crucem mutat paradiso, et facit
homicidii poenam martyrium. Quanti hodie diu vivendo
 portant funera sua, et quasi sepulcra dealbata,
plena sunt ossibus mortuorum? Subitus calor
longum vincit teporem.</p>
<div3>
          <head>2.</head>
          <p>
 Denique et tu, audita sententia Salvatoris:  « Si
vis perfectus esse, vade, et vende omnia quae habes,
et da pauperibus, et veni sequere me »  <note>(Matth. 19.
21)</note>; verba vertis in opera, et nudam crucem nudus
sequens, expeditior et levior scandis scalam Jacob.
Tunicam mutas cum animo, nec pleno marsupio,
gloriosas sordes appetis: sed puris manibus et candido
pectore, pauperem te et spiritu et operibus gloriaris.
Nihil est enim grande, tristi et lurida facie,
vel simulare, vel ostentare jejunia: possessionum
redditibus abundare, et vile jactare palliolum. Crates
ille Thebanus, homo quondam ditissimus, cum ad
philosophandum Athenas pergeret, magnum auri
pondus abjecit; nec putavit se simul posse et virtutes
et divitias possidere. Nos suffarcinati [al. <hi>subsarcinati</hi> ]
auro, Christum <emph>320</emph> pauperem sequimur; et sub
praetextu eleemosynae, pristinis opibus incubantes,
quomodo possumus aliena fideliter distribuere, qui
[al. <hi>cui</hi> ] nostra timide reservamus? Plenus venter
facile de jejuniis disputat. Non Jerosolymis fuisse,
sed Jerosolymis bene vixisse, laudandum est. Illa
expetenda, illa laudanda est civitas, non quae occidit
Prophetas, et Christi sanguinem fudit; sed quam
fluminis impetus laetificat <note>(Ps. 45. 4; Luc. 11)</note>: quae
in monte sita, caelari non potest: quam matrem sanctorum
Apostolus clamitat: in qua se municipatum
cum justis laetatur habere.</p>
        </div3>
<div3>
          <head>3.</head>
          <p>
 Neque vero hoc dicens, memetipsum inconstantiae
redarguo, damnoque quod facio: ut frustra videar
ad exemplum Abraham, et meos et patriam reliquisse:
sed non audeo Dei omnipotentiam angusto
fine concludere, et coarctare parvo terrae loco, quem
non capit coelum. Singuli quique credentium, non
<pb n="0581"/>
locorum diversitatibus, sed fidei merito ponderantur.
Et veri adoratores, neque Jerosolymis, neque in
monte Garizim adorant Patrem: quia Deus Spiritus
est, et adoratores ejus in spiritu et veritate adorare
oportet. « Spiritus autem spirat ubi vult. Domini est
terra et plenitudo ejus »  <note>(Joan. 3. 8; Ps. 23. 1)</note>.
Postquam siccato Judaeae vellere, universus orbis
coelesti rore perfusus est, et multi de Oriente et Occidente
venientes, recubuerunt in sinu Abrahae; desiit
notus esse tantum in Judaea Deus, et in Israel
magnum nomen ejus: sed in omnem terram exivit
sonus Apostolorum, et in fines orbis terrae verba eorum <note>(Ps. 75; et 18)</note>.
Salvator ad discipulos suos
loquens, cum esset in templo: <hi>Surgite,</hi> inquit, <hi>abeamus hinc 
 <note>(Joan. 14. 31)</note>
          </hi>: et ad Judaeos: <hi>Relinquetur
vobis domus vestra deserta <note>(Matth. 23. 38)</note>
          </hi>. Si
coelum et terra transibunt, utique transibunt omnia
quae terrena sunt. Et Crucis igitur et Resurrectionis
loca prosunt his, qui portant crucem suam; et cum
Christo resurgunt quotidie; qui dignos se tanto exhibent
habitaculo. <emph>321</emph> Caeterum qui dicunt: <hi>Templum Domini,
Templum Domini <note>(Jer. 7)</note>
          </hi>, audiant ab Apostolo: <hi>Vos estis templum Domini, et Spiritus Sanctus habitat
in vobis 
 <note>(2. Cor. 6. 16)</note>
          </hi>. Et de Jerosolymis et de Britania
aequaliter patet aula coelestis: <hi>Regnum enim Dei
intra vos est.</hi> Antonius, et cuncta Aegypti, et Mesopotamiae,
Ponti, Cappadociae, et Armeniae examina
Monachorum non viderunt Jerosolymam: et patet
illis absque hac urbe paradisi janua. Beatus Hilarion,
cum Palaestinus esset, et in Palaestina viveret, uno
tantum die vidit Jerosolymam, ut nec contemnere
loca sancta propter viciniam, nec rursus Dominum
loco claudere videretur. Ab Hadriani temporibus
usque ad imperium Constantini, per annos circiter
centum octoginta, in loco Resurrectionis simulacrum
Jovis; in Crucis rupe, statua ex marmore Veneris
a gentibus posita colebatur: existimantibus persecutionis
auctoribus, quod tollerent nobis fidem resurrectionis
et crucis, si loca sancta per idola polluissent.
Bethleem nunc nostram, et augustissimum orbis
locum de quo Psalmista canit: <hi>Veritas de terra orta
est <note>(Ps. 84. 12)</note>
          </hi>, lucus inumbrabat Thamuz, id est,
Adonidis: et in specu, ubi quondam Christus parvulus
vagiit, Veneris amasius plangebatur.
<pb n="0582"/>
</p>
        </div3>
<div3>
          <head>4. </head>
          <p>
Cur, inquies, haec tam longo repetita principio?
Videlicet ne quidquam fidei tuae deesse putes, quia
Jerosolymam non vidisti: nec nos idcirco meliores
aestimes, quod hujus loci habitaculo fruimur: sed sive
hic, sive alibi, aequalem te pro operibus tuis apud Dominum
nostrum habere mercedem. Revera, ut simpliciter
motus mentis meae fatear, considerans et propositum
tuum, et ardorem quo saeculo renuntiasti,
differentias <emph>322</emph> in locis arbitror, si urbibus et frequentia
urbium derelicta, in agello habites, et Christum
quaeras in solitudine, et ores solus in monte cum Jesu,
Sanctorumque tantum locorum vicinitatibus perfruaris,
id est, ut et urbe careas, et propositum Monachi
non amittas. Quod loquor, non de Episcopis, non de
Presbyteris, non de Clericis loquor, quorum aliud officium
est; sed de Monacho, et Monacho quondam
apud saeculum nobili: qui idcirco pretium possessionum
suarum ad pedes Apostolorum posuit, docens
pecuniam esse calcandam; ut humiliter et secreto
victitans, semper contemnat quod semel contempsit.
Si Crucis et Resurrectionis loca non essent in Urbe
celeberrima, in qua curia, in qua aula militum,
in qua scorta, mimi, scurrae, et omnia sunt, quae solent
in caeteris urbibus: vel si Monachorum turbis
solummodo frequentaretur, expetendum revera hujuscemodi
cunctis Monachis esset habitaculum. NUNC
VERO summae stultitiae est renuntiare saeculo, dimittere
patriam, urbes deserere, Monachum profiteri, et
inter majores populos peraeque vivere, quam eras
victurus in patria. De toto huc orbe concurritur.
Plena est civitas universi generis hominum: et tanta
utriusque sexus constipatio, ut quod alibi ex parte fugiebas,
hic totum sustinere cogaris.</p>
        </div3>
<div3>
          <head>5.</head>
          <p>
 Quia igitur fraterne interrogas, per quam viam
incedere debeas, revelata tecum facie loquar. Si
officium vis exercere Presbyteri, si Episcopatus, te
vel opus, vel honor forte delectat, vive in urbibus et
castellis; ET ALIORUM salutem, fac lucrum animae tuae.
<pb n="0583"/>
Sin autem cupis esse, quod diceris Monachus, id
est, solus, quid facis in urbibus, quae utique non sunt
solorum habitacula, sed multorum? Habet unumquodque
propositum principes suos. <emph>323</emph> Romani duces
imitentur Camillos, Fabricios, Regulos, Scipiones.
Philosophi proponant sibi Pythagoram, Socratem,
Platonem, Aristotelem. Poetae aemulentur Homerum,
Virgilium, Menandrum, Terentium. Historici, Thucydidem,
Sallustium, Herodotum, Livium. Oratores,
Lysiam. Graccos, Demosthenem, Tullium. Et ut ad
nostra veniamus, Episcopi et Presbyteri habeant in
exemplum Apostolos, et Apostolicos viros: quorum
honorem possidentes, habere nitantur et meritum.
Nos autem habeamus [al. <hi>habemus</hi> ] propositi nostri
principes, Paulos et Antonios, Julianos, Hilariones,
Macarios. Et ut ad Scripturarum auctoritatem
redeam, noster princeps Elias, noster Elisaeus,
nostri duces filii Prophetarum, qui habitabant in
agris et solitudinibus, et faciebant sibi tabernacula
prope fluenta Jordanis. De his sunt et illi filii Rechab,
qui vinum et siceram non bibebant, qui morabantur in
tentoriis, qui Dei per Jeremiam <note>(Cap. 35)</note> voce laudantur,
et promittitur eis quod non deficiat de stirpe
eorum vir stans coram Domino. Hoc reor et septuagesimi
Psalmi titulum significare: <hi>Filiorum Jonadab:
et eorum qui primi in captivitatem ducti sunt.</hi> 
Iste est Jonadab filius Rechab, qui in Regnorum libro
scribitur currum ascendisse cum Jeu. Et hujus
filii sunt, qui in tabernaculis semper habitantes, ad
extremum propter irruptionem Chaldaici exercitus,
Jerosolymam intrare compulsi, hanc primi captivitatem
sustinuisse dicuntur, quod post solitudinis libertatem,
urbe quasi carcere sunt reclusi.</p>
        </div3>
<div3>
          <head>6.</head>
          <p>
 Obsecro itaque te, ut quoniam sanctae sororis tuae
(Therasiae uxoris) ligatus es vinculo, et non penitus
expedito pergis gradu, sive hic, sive ibi, multitudines
hominum, et officia, et salutationes, et convivia,
veluti quasdam catenas fugias voluptatum. Sit
vilis et vespertinus cibus, olera et legumina: interdumque
pisciculos pro summis ducas deliciis. Qui
Christum desiderat, et illo pane vescitur, non quaerit
magnopere de quam pretiosis cibis stercus conficiat.
Quidquid post gulam non sentitur, idem tibi sit quod
panis et legumina. Habes adversus Jovinianum libros
de contemptu ventris et gutturis plenius disserentes.
Semper in manu tua sacra sit lectio. <emph>324</emph> Frequenter
orandum, et flexo corpore, mens erigenda ad Dominum.
Crebrae vigiliae: et ventre vacuo saepius dormiendum.
Rumusculos et gloriolas et palpantes adulatores,
quasi hostes fuge. Pauperibus et fratribus refrigeria
sumptuum manu propria distribue. Rara est in hominibus
fides. Non credis verum esse quod dico? Cogita
Judae loculos. Humilitatem vestium tumenti animo
non appetas. Saecularium, et maxime potentium
<pb n="0584"/>
consortia devita. Quid tibi necesse est ea videre crebrius,
quorum comtemptu Monachus esse coepisti? Soror
praecipue tua matronarum declinet colloquia [al. <hi>consortia</hi> 
]; nec inter sericas vestes et gemmas circumsedentium
feminarum se sordidatam, aut doleat,
aut miretur: QUIA ALTERUM propositi poenitentiam,
alterum jactantiae seminarium est. Cave ne quasi fidelis
et famosus tuorum quondam dispensator, alienam
pecuniam distribuendam accipias. Intelligis quid
loquar; dedit enim tibi Dominus in omnibus intellectum.
Habeto simplicitatem columbae, ne cuiquam
machineris dolos: et serpentis astutiam, ne aliorum
supplanteris insidiis. NON MULTUM distat in vitio, vel
decipere posse, vel decipi Christianum. Quem senseris
tibi aut semper, aut crebro de numnis loquentem,
excepta eleemosyna, quae indifferenter omnibus patet,
institorem potius habeto, quam Monachum. Praeter
victum et vestitum, et manifestas necessitates,
nihil cuiquam tribuas: ne filiorum panem canes comedant.</p>
        </div3>
<div3>
          <head>7.</head>
          <p>
 Verum Christi templum anima credentis est:
illam exorna, illam vesti, illi offer donaria, in illa
Christum suscipe. QUAE UTILAS est parietes fulgere
gemmis et Christum in paupere fame periclitari?
Jam non sunt tua quae possides, sed dispensatio tibi
credita est. Memento Ananiae et Sapphirae. Illi sua timide
servaverunt: tu considera, ne Christi substantiam
imprudenter effundas, id est, ne immoderato
judicio rem pauperum tribuas non pauperibus, et
secundum dictum prudentissimi viri <note>(Cic. l. 2. Offic.)</note> 
liberalitate liberalitas pereat. Noli
</p>
          <l> <hi>Respicere ad phaleras, et nomina vana Catonum.</hi> </l>
          <p> <hi>
            <note>(Per s. Satyr 3)</note>.</hi> 
</p>
          <l> <hi>Ego te,</hi> inquit, <hi>intus et in cute novi</hi> </l>
          <p> <hi>
            <note>(Lucan. lib. X. Pharsal)</note>.</hi> 
</p>
          <p> <emph>325</emph> ESSE CHRISTIANUM grande est, non videri.
Et nescio quomodo plus placent mundo, qui Christo
displicent: Haec non sicut aiunt, Sus Minervam; sed
ingredientem pelagus, amicus amicum monui, malens
a te facultatem meam requiri, quam voluntatem: ut
in quo ego lapsus sum, tu firmo pergeres gradu.</p>
        </div3>
<div3>
          <head>8.</head>
          <p>
 <hi>Liber Paulini pro Theodosio.</hi> --Librum tuum,
quem pro Theodosio principe prudenter ornateque
compositum transmisisti, libenter legi; et praecipue
mihi in eo subdivisio placuit. Cumque in primis
partibus vincas alios, in penultimis teipsum superas.
Sed et ipsum genus eloquii pressum est et nitidum:
et cum Tulliana luceat puritate, crebrum est in sententiis.
Jacet enim (ut ait quidam) oratio in qua
tantum verba laudantur. Praeterea magna est rerum
consequentia, et alterum pendet ex altero. Quidquid
assumpseris, vel finis superiorum, vel initium sequentium
est. Felix Theodosius, qui a tali Christi oratore
defenditur. Illustrasti purpuras ejus, et utilitatem legum
futuris saeculis consecrasti. Macte virtute: qui
talia habes rudimenta, qualis exercitatus miles eris?
<pb n="0585"/>
O si mihi liceret istiusmodi ingenium non per Aonios
montes et Heliconis vertices, ut Poetae canunt, sed
per Sion et Itabyrium [ <hi>Thabor</hi> ], et Sina excelsa ducere.
Si contingeret docere quae didici: et quasi
per manus mysteria tradere Prophetarum [al. <hi>Scripturarum</hi> ],
nasceretur nobis aliquid quod docta Graecia
non haberet.</p>
        </div3>
<div3>
          <head>9.</head>
          <p>
 Audi ergo, mi conserve, amice, germane: ausculta
paulisper, quo in Scripturis sanctis calle gradiaris.
TOTUM quod legimus in divinis Libris, nitet
quidem, et fulget etiam in cortice, sed dulcius in medulla
est. Qui edere vult nucleum, frangat nucem ( <hi>Ex
Plauto</hi> ). « Revela, »  inquit David,  « oculos meos, et
considerabo mirabilia de lege tua »  <note>(Ps. 118. 18)</note>.
Si tantus Propheta tenebras ignorantiae confitetur,
qua nos putas parvulos, et pene lactentes inscitiae
nocte circumdari? Hoc autem velamen non solum
in facie Moysi, sed et in Evangelistis et in Apostolis
positum est. Turbis Salvator in parabolis loquebatur,
et contestans mysticum esse quod dicebatur, aiebat: <hi>Qui habet aures audiendi audiat 
 <note>(Luc. 8. 8)</note>
          </hi>. Nisi aperta
fuerint universa quae scripta sunt ab eo, <emph>326</emph> qui
habet clavem David: qui aperit, et nemo claudit, claudit,
et nemo aperit: nullo alio reserante, pandentur.
Si haberes hoc fundamentum, imo si quasi extrema
manus operi tuo induceretur, nihil pulchrius,
nihil doctius, nihil dulcius, nihilque Latinius tuis haberemus
voluminibus.</p>
        </div3>
<div3>
          <head>10.</head>
          <p>
 Tertullianus creber est in sententiis, sed difficilis
in loquendo. Beatus Cyprianus instar fontis purissimi,
dulcis incedit et placidus; et cum totus sit
in exhortatione virtutum, occupatus persecutionum
angustiis, de Scripturis divinis nequaquam disseruit.
Inclyto Victorinus martyrio coronatus, quod
intelligit, eloqui non potest. Lactantius quasi quidam
fluvius eloquentiae Tullianae, utinam tam nostra affirmare
potuisset, quam facile aliena destruxit. Arnobius
inaequalis et nimius, et absque operis sui
partitione confusus. Sanctus Hilarius Gallicano cothurno
attollitur: et cum Graeciae floribus adornetur,
longis interdum periodis involvitur, et a lectione
simpliciorum fratrum procul est. Taceo de caeteris,
vel defunctis, vel etiam adhuc viventibus, super quibus
in utramque partem post nos alii judicabunt.</p>
        </div3>
<div3>
          <head>11.</head>
          <p>
 Ad teipsum veniam symmysten, sodalem
meum, et amicum, amicum, inquam, meum, antequam
notum; et precabor, ne assentationem in necessitudine
[al. <hi>necessitudinem</hi> ] suspiceris: quin potius vel
errare [al. <hi>errore</hi> ] me aestimato, vel amore labi, quam
amicum adulatione decipere. Magnum habes ingenium,
et infinitam sermonis supellectilem: et facile
loqueris et pure, facilitasque ipsa et puritas mixta
prudentiae est. Capite quippe sano omnes sensus vigent.
Huic prudentiae et eloquentiae si accederet vel
studium, vel intelligentia Scripturarum, viderem te
<pb n="0586"/>
brevi arcem tenere nostrorum: et ascendentem cum
Joab tectum Sion <note>(1. Paral. 11)</note>, canere in domatibus,
quod in cubilibus cognovisses. Accingere, quaeso,
te, accingere. « Nihil sine magno labore vita dedit
mortalibus <note>(Ex Hor. l. 1. Sat. 9)</note>, Nobilem te Ecclesia
habeat, ut prius Senatus habuit. Praepara tibi divitias,
quas quotidie eroges: et nunquam deficiant,
dum viget aetas, dum nondum canis spargitur
caput: antequam  « subeant morbi, tristisque senectus, <emph>327</emph> 
 Et labor, et durae »  rapiat  « inclementia mortis. » 
Nihil in te mediocre esse contentus sum: totum
summum, totum perfectum desidero. Sanctum
Vigilantium Presbyterum qua aviditate susceperim,
melius est ut ipsius verbis, quam meis discas litteris:
qui cur tam cito a nobis profectus sit, et nos reliquerit,
non possum dicere, ne laedere quempiam
videar. Tamen quasi praetereuntem et festinantem
paululum retinui, et gustum ei nostrae amicitiae dedi,
ut per eum discas, quid in nobis desideres. Sanctam
conservam tuam, et tecum in Domino militantem,
per te salutari volo.
</p>
        </div3>
      </div1>

<div1>
        <head>EPISTOLA LIX. AD MARCELLAM.</head>
<p divs_removed="true"> <hi>De quibusdam Quaestionibus novi Testamenti. Singulis
quinque Quaestionibus sibi a Marcella propositis
respondet.</hi> 

        </p>
        <div3 moved_from_p="true">
            <head>1.</head>
          <p>
 Magnis nos provocas Quaestionibus; et torpens
otio ingenium, dum interrogas, doces. Prima tua
sciscitatio fuit, quae sint illa,  « quae nec oculus vidit,
nec auris audivit, nec in cor hominis ascenderunt,
quae praeparavit Deus his qui diligunt eum »  <note>(1. Cor.
2. 9)</note>. Et quomodo rursus idem Apostolus inferat:
 « Nobis autem revelavit Deus per spiritum suum » <note>(Ibid. v. 10)</note>.
Et si revelatum est Apostolo, intelligere
debeamus, quomodo et aliis revelaverit. Ad quae
brevis responsio est, non debere nos quaerere, quid
<pb n="0587"/>
sit illud, quod nec oculus vidit, nec auris audivit, nec
in cor hominis ascendit. Si enim ignoratur, quomodo
sciri potest? Quod promittitur in futuro, non cernitur
in praesenti. « Spes enim quae videtur, non est
spes »  <note>(Rom. 8. 24)</note>, sed jam certa possessio; quomodo
si velit quispiam dicere: ostende mihi quod
invisibile est: loquere quod audiri non potest: <emph>328</emph> 
 expone quod cogitatio non comprehendit humana.
Ergo hoc sensu Apostolus dixisse credendus est,
quod carnalibus oculis, et aure carnali, et cogitatione
mortali non possint spiritualia comprehendi. « Etsi
enim noveramus quondam Jesum secundum carnem,
sed nunc jam non novimus eum »  <note>(2. Cor. 5. 16)</note>. Et
in Joannis Epistola scribitur:  « Carissimi, nunc filii
Dei sumus, et necdum manifestum est quod futuri
sumus. Scimus enim quoniam cum apparuerit,
similes ei erimus, quia videbimus eum sicuti est » <note>(1. Joan. 3. 2)</note>.
Quodque revelatum sibi et Sanctis
per spiritum esse testatur, non statim sequitur, ut
ipse aliis revelaverit. Alioqui audivit et in paradiso
verba ineffabilia, quae aliis narrare non poterat <note>(2. Cor. 12)</note>:
aut si narravit, nequaquam ineffabilia
sunt.</p>
        </div3>
<div3>
          <head>2.</head>
          <p>
 Secunda Quaestio fuit, in qua dicis legisse te per
ransitum in Opusculis meis, quod agni qui stant a
dextris, et haedi qui stant a sinistris <note>(Matth. 25)</note>,
Christiani sint atque gentiles: et non potius boni et
mali. Non memini me hoc aliquando dixisse, et si
dixissem, non essem in errore pertinax. Quantum
autem dictanti subito occurrit, in secundo volumine
contra Jovinianum super hoc capitulo disputasse me
novi, et non solum super hoc, sed et de eo quod in
eamdem quaestionem cadit, ubi pisces mali a bonis
piscibus separabuntur <note>(Matth. 13)</note>. Quod ergo ibi
plene dictum est, nunc omittendum videtur.</p>
        </div3>
<div3>
          <head>3.</head>
          <p>
 Tertio interrogaveras, quod dicit Apostolus in
adventu Domini Salvatoris, rapi quosdam viventes
obviam in nubibus, ita ut non praeveniantur ab his,
qui in Christo dormierunt <note>(1. Thess. 4)</note>: visque
nosse, utrum sic occurrant in corporibus et [al. <hi>ut</hi> ]
non ante moriantur; cum et Dominus noster mortuus
sit, et Enoch atque Elias secundum Apocalypsim
Joannis morituri esse dicantur <note>(Apoc. 11)</note>: ne scilicet
ullus sit qui non gustaverit mortem <note>(Psal. 88)</note>.
Hoc ex ipsius loci continentia sciri potest, quod sancti
qui in adventu Salvatoris fuerint deprehensi in
corpore, in iisdem corporibus occurrant ei: ita tamen
ut inglorium et corruptivum et mortale, gloria et
incorruptione et immortalitate <emph>329</emph> mutetur <note>(1. Cor.
15)</note>; ut qualia corpora mortuorum surrectura
sint, ut talem substantiam etiam vivorum corpora
transformentur. Unde dicit in alio loco Apostolus:
 « Propter quod nolumus exspoliari, sed supervestiri;
<pb n="0588"/>
ut absorbeatur mortale hoc a vita »  <note>(1. Cor. 9. 4)</note>, ne
scilicet corpus ab anima deseratur; sed anima habitante
in corpore, fiat inclytum quod ante inglorium
fuit. De Enoch autem et Elia, quos venturos Apocalypsis
refert et esse morituros <note>(Apoc. 11)</note>, non est
istius temporis disputatio, cum omnis ille liber aut
spiritualiter intelligendus sit, ut nos existimamus,
aut si carnalem inerpretationem sequimur, Judaicis
fabulis acquiescendum sit, ut rursum aedificetur Jerusalem,
et hostiae offerantur in Templo; et spirituali
cultu imminuto, carnales obtineant caeremoniae.</p>
        </div3>
<div3>
          <head>4.</head>
          <p>
 Quartum est quod quaesisti, quomodo in Joannis
Evangelio post resurrectionem dicatur ad Mariam
Magdalenam:  « Noli me tangere, nondum enim
ascendi ad Patrem meum »  <note>(Joan. 20. 17)</note>. Et rursum
in Matthaeo scriptum sit, quod ad vestigia Salvatoris
mulieres corruerint <note>(Matth. 28)</note>; cum utique
non sit idipsum tangere post resurrectionem
pedes ejus, et non tangere. Maria Magdalena ipsa
est, a qua septem daemonia expulerat <note>(Marc. 16)</note>;
ut ubi abundaverat peccatum, superabundaret gratia <note>(Rom. 5)</note>;
quae quia Dominum hortulanum putabat,
et quasi cum homine loquebatur, et quaerebat viventem
cum mortuis, recte audivit,  « Noli me tangere » <note>(Joan. 20. 17)</note>.
Et est sensus: Non mereris meis
haerere vestigiis, nec adorare quasi Dominum, nec
ejus tenere pedes, quem non existimas surrexisse.
Tibi enim necdum ascendi ad Patrem meum. Caeterae
vero mulieres, quae pedes tangunt, Dominum confitentur,
et merentur ejus haerere vestigiis, quem ad
Patrem ascendisse confidunt. Quanquam etiamsi eadem
mulier diversis in Evangeliis et tenuisse pedes,
et non tenuisse referatur, facilis solutio sit, cum
potuerit corrigi primum quasi incredula, et postea
non repelli, quasi ea quae errorem confessione mutaverat,
quod et de latronibus intelligi potest, cum
alius Evangelista utrumque blasphemasse, alius narret
alterum esse confessum <note>(Matth. 27; et Marc. 15)</note>.</p>
        </div3>
<div3>
          <head>5.</head>
          <p>
 Extrema schedula continebat, utrum <emph>330</emph> post
resurrectionem, quadraginta diebus Dominus cum discipulus
conversatus sit <note>(Luc. 23)</note>; et nunquam [fort. <hi>nunquid</hi> 
] alibi fuerit? an latenter ad coelum ascenderit,
atque descenderit, et nihilominus Apostolis
suam praesentiam non negarit? Si Dominum Dei Filium
consideres, de quo sermo est, et illum esse qui
loquitur:  « Nonne coelum et terram ego repleo, dicit
Dominus »  <note>(Jerem. 23. 24)</note>, et de quo alius Propheta
testatur:  « Coelum mihi thronus est, terra autem
scabellum pedum meorum »  <note>(Isai. 66. 1)</note>; et rursum
alibi:  « Qui tenet coelum palmo et terram pugillo » <note>(Ibid. 40. 12)</note>,
de quo David canit:  « Quo ibo
a spiritu tuo; et a facie tua quo fugiam? Si ascendero
in coelum, tu ibi es; si descendero ad infernum,
ades: Et si habitavero in extremis maris; etenim
ibi manus tua deducet me, et continebit me dextera
tua »  <note>(Ps. 138. 7. et seqq.)</note>, profecto non ambiges,
etiam ante resurrectionem sic in Dominico corpore
habitasse Deum verbum, ut et in Patre esset, et coeli
<pb n="0589"/>
circulum clauderet, atque in omnibus [al. <hi>hominibus</hi> ]
infusus esset et circumfusus, id est, ut cuncta penetraret
 interior, et contineret exterior. Stultum est
igitur illius potentiam unius corpusculi parvitate
finire [al. <hi>finiri</hi> ], quem non capit coelum: et tamen
qui ubique erat, etiam in Filio hominis totus erat.
Divina quippe natura, et Dei sermo in partes secari
non potest, nec locis dividi: sed cum ubique sit,
totus ubique est. Erat igitur uno eodemque tempore
et cum Apostolis quadraginta diebus, et cum Angelis,
et in Patre, et in extremis maris finibus erat; in
omnibus locis versabatur: cum Thoma in India, cum
Petro Romae, cum Paulo in Illyrico, cum Tito in
Creta, cum Andrea in Achaia, cum singulis Apostolis
et Apostolicis viris, in singulis cunctisque regionibus.
Quod autem dicitur quosdam deserere, vel
non deserere, non naturae illius terminus ponitur;
sed eorum merita describuntur, apud quos esse, vel
non esse dignatur [al. <hi>dedignatur</hi> ].
</p>
        </div3>
      </div1>

<div1>
        <head> <emph>331</emph> EPISTOLA LX. AD HELIODORUM.</head>
<p> <hi>Epitaphium Nepotiani.</hi> </p>
<p divs_removed="true"> <hi>Super Nepotiani Presbyteri morte, Heliodorum ejus
avunculum Altinensem Episcopum consolatur; ostenditque
mortem non esse timendam, quae a Christo
devicta sit; tum multis propositis veterum ethnicorum
exemplis, Nepotiani laudes explicat, et demum
ex eorum temporum calamitatibus ad vitae contemptum
hortatur.</hi> 

        </p>
        <div3 moved_from_p="true">
            <head>1.</head>
          <p>
 Grandes materias ingenia parva non sufferunt
[al. <hi>sustinent</hi> ], et in ipso conatu ultra vires ausa,
succumbunt: quantoque majus fuerit, quod dicendum
est, tanto magis obruitur, qui magnitudinem
rei verbis non potest explicare. Nepotianus meus,
tuus, noster, imo Christi, et quia Christi, idcirco
plus noster, reliquit senes, desiderii sui jaculo vulneratos,
et intolerabili dolore confectos [al. <hi>confecit</hi> ].
Quem haeredem putavimus, funus tenemus. Cui jam
meum sudabit ingenium? cui litterulae placere gestient?
Ubi est ille <foreign xml:lang="greek">έργοδιώκτης</foreign> noster, et cygneo
<pb n="0590"/>
canore vox dulcior? Stupet animus, manus tremit,
caligant oculi, lingua balbutit. Quidquid dixero, quia
ille non audit, mutum videtur. Stylus ipse quasi sentiens
[al. <hi>dissentiens</hi> ], et cera subtristior, vel rubigine,
vel situ obducitur. Quotiescumque nitor in
verba prorumpere, et super tumulum ejus Epitaphii
hujus flores spargere, toties lacrymis implentur
oculi, et renovato dolore, totus in funere sum. Moris
quondam fuit, ut super cadavera defunctorum in
concione pro rostris laudes liberi dicerent, et instar
lugubrium carminum ad fletus, et gemitus audientium
pectora concitarent. En rerum in nobis ordo mutatus
est, et in calamitatem nostram perdidit sua jura <emph>332</emph> 
natura. Quod exhibere senibus juvenis debuit, hoc
juveni exhibemus senes.</p>
        </div3>
<div3>
          <head>2.</head>
          <p>
 Quid igitur faciam? Jungam tecum lacrymas?
Sed Apostolus prohibet, Christianorum mortuos,
dormientes vocans <note>(1. Thess. 4)</note>. Et Dominus in
Evangelio:  « Non est, »  inquit,  « mortua puella, sed
dormit »  <note>(Marc. 5. 39, et Luc. 8. 52)</note>. Lazarus quoque
quia dormierat, suscitatus est <note>(Joan. 11)</note>. Laeter
et gaudeam, quia  « raptus est, ne malitia immutaret
mentem ejus, »  quia  « placuerat Deo anima illius » <note>(Sap. 4)</note>.
Sed invito et repugnanti per genas lacrymae
fluunt, et inter praecepta virtutum, resurrectionisque
spem, credulam mentem, desiderii frangit
affectus. O mors quae fratres dividis, et amore sociatos,
crudelis ac dura dissocias. Adduxit urentem
ventum Dominus de deserto ascendentem, qui siccavit
venas tuas, et desolavit fontem tuum <note>(Osee 13.
15)</note>. Devorasti quidem Jonam, sed et in utero tuo
vivus fuit. Portasti quasi mortuum, ut tempestas
mundi conquiesceret; et Ninive nostra illius praeconio
salvaretur. Ille ille te vicit: ille te jugulavit,
fugitivus Propheta, qui reliquit domum suam, dimisit
haereditatem suam, dedit dilectam animam suam
in manibus quaerentium eum [al. <hi>eam</hi> ]. Qui per Osee
quondam tibi rigidus minabatur:  « Ero mors tua, o
mors: ero morsus tuus, inferne »  <note>(Osee 13. 17)</note>. Illius
morte, tu mortua es: illius morte, nos vivimus. Devorasti,
et devorata es. Dumque assumpti corporis
sollicitaris illecebra, et avidis faucibus praedam putas,
interiora tua adunco dente confossa sunt.</p>
        </div3>
<div3>
          <head>3.</head>
          <p>
 Gratias tibi, Christe Salvator, tua agimus creatura,
quod tam potentem adversarium nostrum dum
occideris, occidisti. Quis ante te miserior homine,
qui aeternae mortis terrore prostratus, vivendi sensum
ad hoc tantum acceperat, ut periret?  « Regnavit
enim mors ab Adam usque ad Moysen, etiam super
eos, qui non peccaverunt, in similitudinem <emph>333</emph> praevaricationis
Adae »  <note>(Rom. 5. 14)</note>. Si Abraham,
<pb n="0591"/>
Isaac et Jacob in inferno, quis in coelorum regno?
Si amici tui sub poena offendentis Adam, et qui non
peccaverant, alienis peccatis tenebantur obnoxii,
quid de his credendum est, qui dixerunt  « in cordibus
suis, non est Deus? »  Qui  « corrupti et abominabiles
facti sunt, in voluntatibus suis? »  Qui  « declinaverunt,
simul inutiles facti sunt; non est qui faciat
bonum, non est usque ad unum? »  <note>(Ps. 13. 1)</note> Quod
si Lazarus videtur in sinu Abrahae, locoque refrigerii,
quid simile infernus et regna coelorum? ANTE
CHRISTUM Abraham apud inferos: post Christum
latro in paradiso. Et idcirco in resurrectione ejus,
multa dormientium corpora surrexerunt, et visa
sunt in coelesti Jerusalem. Tuncque impletum est
illud elogium:  « Surge qui dormis, et elevare, et illuminabit
te Christus »  <note>(Ephes. 5. 14)</note>. Joannes Baptista
in eremo personat:  « Poenitentiam agite: appropinquavit
enim regnum coelorum. A diebus enim
Joannis Baptistae regnum coelorum vim patitur, et
violenti diripiunt illud »  <note>(Matth. 2. 3. et 11. 11)</note>. Flammea
illa romphaea custos paradisi, et praesidentia
foribus Cherubim, Christi restincta et reserata sunt
sanguine. Nec mirum hoc nobis in resurrectione promitti,
cum omnes qui in carne, non secundum carnem
vivimus, municipatum habeamus in coelo: et
hic adhuc positis dicatur in terra:  « Regnum Dei
intra vos est »  <note>(Luc. 17. 21)</note>.</p>
        </div3>
<div3>
          <head>4.</head>
          <p>
 Adde quod ante resurrectionem Christi,  « notus » 
tantum  « in Judaea »  erat  « Deus: in Israel magnum
nomen ejus »  <note>(Ps. 75)</note>. Et ipsi qui noverant
eum, tamen ad inferos trahebantur. Ubi tunc totius
orbis homines, ab India usque ad Britanniam, a rigida
Septentrionis plaga, usque ad fervores Atlantici
Oceani, tam innumerabiles populi, et tantarum
gentium multitudines?
</p>
          <l> <hi>Quam variae linguis, habitu tam vestis, et armis:</hi> </l>
          <p> <hi>
            <note>(Aeneid. 8)</note>.</hi> 
</p>
          <p>Piscium ritu ac locustarum, et velut muscae <emph>334</emph> 
et culices conterebantur: absque notitia etenim Creatoris
sui, omnis homo pecus est. Nunc vero passionem
Christi, et resurrectionem ejus, cunctarum gentium
et voces et litterae sonant. Taceo de Hebraeis,
Graecis, et Latinis, quas nationes fidei suae in Crucis
titulo Dominus dedicavit. Immortalem animam et
post dissolutionem corporis subsistentem, quod Pythagoras
somniavit, Democritus non credidit, in consolationem
<pb n="0592"/>
damnationis suae Socrates disputavit in
carcere, Indus, Persa, Gothus, Aegyptius philosophantur.
 Bessorum feritas, et pellitorum turba
populorum, qui mortuorum quondam inferiis homines
immolabant, stridorem suum in dulce Crucis
fregerunt melos, et totius mundi una vox Christus
est.</p>
        </div3>
<div3>
          <head>5.</head>
          <p>
 Quid agimus, anima? quo nos vertimus? quid
primum assumimus? quid tacemus? Excideruntne
tibi praecepta Rhetorum? et occupata luctu, oppressa
lacrymis, praepedita singultibus, dicendi ordinem
non tenes? Ubi illud ab infantia studium litterarum,
et Anaxagorae, ac Telamonis semper laudata sententia?
Sciebam me genuisse mortalem. Legimus
Crantorem, cujus volumen ad confovendum dolorem
suum, secutus est Cicero <note>(Lib. de Consolat. qui intercidit)</note>;
Platonis, Diogenis, Clitomachi, Carneadis,
Posidonii ad sedandos luctus opuscula percurrimus,
qui diversis aetatibus, diversorum luctum vel libris,
vel epistolis minuere sunt conati, ut etiam si nostrum
areret ingenium, de illorum posset fontibus irrigari.
Proponunt innumerabiles viros, et maxime Periclem
et Xenophontem Socraticum, quorum alter amissis
duobus filiis, coronatus in concione disseruit: alter
cum sacrificans filium in bello audisset occisum,
deposuisse coronam dicitur, et eamdem capiti reposuisse,
postquam fortiter in acie dimicantem reperit
concidisse. <emph>335</emph> Quid memorem Romanos duces,
quorum virtutibus quasi quibusdam stellis, Latinae micant
historiae? Pulvillus Capitolium dedicans, mortuum,
ut nuntiabatur, subito filium, se jussit absente
sepeliri. L. Paulus septem diebus inter duorum exequias
filiorum triumphans, urbem ingressus est. Praetermitto
Maximos, Catones, Gallos, Pisones, Brutos, Scaevolas,
Metellos, Scauros, Marios, Crassos, Marcellos,
atque Aufidios, quorum non minor in luctu quam in
bellis virtus fuit, et quorum orbitates in Consolationis
libro Tullius explicavit, ne videar potius
<pb n="0593"/>
aliena quam nostra quaesisse. Quanquam et haec
in sugillationem nostri breviter dicta sint, si non
praestet fides quod exhibuit infidelitas.</p>
        </div3>
<div3>
          <head>6.</head>
          <p>
 Igitur ad nostra veniamus. Non plangam cum
Jacob et David filios in lege morientes; sed cum Christo
in Evangelio recipiam resurgentes. JUDAEORUM
LUCTUS, Christianorum gaudium est. « Ad Vesperam
demorabitur fletus, et ad matutinum laetitia <note>(Ps. 29.
6)</note>. Nox praecessit, dies autem appropinquavit »  <note>(Rom.
13)</note>. Unde et Moyses moriens plangitur <note>(Deut. 34)</note>,
Jesus absque funere et lacrymis in monte sepelitur.
Quidquid de Scripturis super lamentatione dici potest,
in eo libro quo Paulam Romae consolati sumus,
breviter explicavimus. Nunc nobis per aliam semitam
ad eumdem locum perveniendum est, ne videamur
praetrita [al. <hi>praeterita</hi> ] et abolita quondam calcare
vestigia.</p>
        </div3>
<div3>
          <head>7.</head>
          <p>
 Scimus quidem Nepotianum nostrum esse cum
Christo, et Sanctorum mixtum choris, quod hic nobiscum
eminus rimabatur in terris, et aestimatione
quaerebat, ibi videntem cominus dicere:  « Sicut audivimus,
sic et vidimus, in civitate Domini virtutum,
in civitate Dei nostri »  <note>(Ps. 47. 9)</note>: sed desiderium
absentiae ejus ferre non possumus, non illius, sed nostram
vicem dolentes. Quanto ille felicior, tanto amplius
nos in dolore, quod tali caremus bono. Flebant
et sorores Lazarum <note>(Joan. 11)</note>, quem resurrecturum
noverant. Et ut veros hominis exprimeret affectus,
ipse Salvator ploravit quem resuscitaturus erat <hi>(Ibidem)</hi>.
Apostolus quoque ejus qui dixit:  « Cupio dissolvi
et esse cum <emph>336</emph> Christo »  <note>(Philip. 1. 23)</note>: et
alibi:  « Mihi vivere Christus est, et morilucrum »  <note>(Ibid.
v. 21)</note>, gratias agit, quod Epaphras [al. <hi>Epaphroditus</hi> ]
de mortis sibi vicinia redditus sit, ne haberet tristitiam
super tristitiam <note>(Philipp. 2)</note>, non incredulitatis
metu, sed desiderio caritatis. Quanto magis tu et
avunculus et Episcopus, hoc est, et in carne et in
spiritu pater, doles abesse viscera tua, et quasi a te
divulsa suspiras? Sed obsecro, ut modum adhibeas
in dolore, memor illius sententiae: Ne quid nimis:
obligatoque parumper vulnere, audias laudes ejus,
cujus semper virtute laetatus es; nec doleas, quod
talem amiseris, sed gaudeas quod talem habueris. Et
sicut hi qui in brevi tabella terrarum situs pingunt,
ita in parvo isto volumine cernas adumbrata, non
expressa signa virtutum: suscipiasque a nobis non
vires, sed voluntatem.</p>
        </div3>
<div3>
          <head>8.</head>
          <p>
 <hi>Praecepta Rhetorum.</hi> --Haec praecepta sunt Rhetorum,
ut majores ejus qui laudandus est, et eorum
gesta altius repetantur, sicque ad ipsum per gradus
sermo perveniat: quo videlicet avitis paternisque
virtutibus illustrior fiat, et aut non degenerasse a
bonis, aut mediocres ipse ornasse videatur. Ego
CARNIS bona, quae semper et ipse contempsit, in animae
laudibus non requiram: nec me jactabo de genere,
id est, de alienis bonis, cum et Abraham
et Isaac sancti viri, Ismaelem, et Esau peccatores
<pb n="0594"/>
genuerint <note>(Genes. 16. et 25)</note>. Et e regione, Jephte in
in catalogo justorum, Apostoli voce numeratus, de
meretrice sit natus <note>(Hebr. 11, Judic. 11)</note>. « Anima, » 
inquit,  « quae peccaverit, ipsa morietur »  <note>(Ezech. 18.
4)</note>; ergo quae non peccaverit, ipsa vivet. Nec virtutes,
nec vitia parentum liberis imputantur. Ab eo
tempore censemur, ex quo in Christo renascimur.
Paulus persecutor Ecclesiae, et mane lupus rapax,
Benjamin <note>(Genes. 49)</note>, ad vesperam dedit escam,
Ananiae ovi submittens caput <note>(Act. 9)</note>. Igitur et Nepotianus
noster, quasi infantulus vagiens, et rudis
puer, subito nobis, quasi de Jordane nascatur.</p>
        </div3>
<div3>
          <head>9.</head>
          <p>
 Alius forsitan scriberet, quod ob salutem illius,
Orientem, eremumque dimiseris; et me carissimum
sodalem tuum, redeundi spe lactaveris, ut primum,
si fieri posset, sororem cum parvulo viduam; deinde,
si consilium illa <emph>337</emph> respueret, saltem nepotem
dulcissimum conservares. Hic est enim ille de quo tibi
quondam vaticinatus sum: licet parvulus ex collo
pendeat nepos. Referret, inquam, alius, quod in
palatii militia, sub chlamyde et candenti lino, corpus
ejus cilicio tritum sit: quod stans ante saeculi
potestates, lurida jejuniis ora portaverit: quod adhuc
sub alterius indumentis, alteri militaverit: et ad
hoc habuerit cingulum, ut viduis, pupillis, oppressis,
miserisque subveniret. Mihi non placent dilationes
istae imperfectae servitutis Dei. Et centurionem
Cornelium, ut lego justum, statim audio
baptizatum <note>(Act. 10)</note>.</p>
        </div3>
<div3>
          <head>10.</head>
          <p>
 Verumtamen velut incunabula quaedam nascentis
fidei comprobemus; ut qui sub alienis signis
devotus miles fuit, donandus laurea sit, postquam
suo regi coeperit militare. Baltheo posito habituque
mutato, quidquid castrensis peculii fuit, in pauperes
erogavit. Legerat enim:  « Qui vult perfectus esse,
vendat omnia quae habet, et det pauperibus, et sequatur
me »  <note>(Matth. 19)</note>. Et iterum:  « Non potestis
duobus dominis servire, Deo, et mamonae »  <note>(Matth.
6. 14)</note>. Excepta vili tunica, et operimento pari, quo
tecto tantum corpore, frigus excluderet, nihil sibi
amplius reservavit. Cultus ipse, provinciae morem
sequens, nec munditiis, nec sordibus notabilis erat.
Cumque arderet quotidie, aut ad Egypti monasteria
pergere, aut Mesopotamiae invisere choros; vel certe
insularum Dalmatiae, quae Altino tantum freto distant,
solitudines occupare: avunculum Pontificem deserere
<pb n="0595"/>
non audebat, tot in illo cernens exempla virtutum,
domique habens unde disceret. In uno atque eodem
et imitabatur Monachum, et Episcopum venerabatur.
Non, ut plerisque accidere solet, assiduitas familiaritatem,
familiaritas contemptum illius fecerat; sed
ita eum colebat, quasi parentem, ita admirabatur,
quasi quotidie novum cerneret. Quid multa? Fit Clericus,
et per solitos gradus Presbyter ordinatur. Jesu
bone, qui gemitus, qui ejulatus, quae cibi interdictio,
quae fuga oculorum omnium? Tum primum et solum
avunculo iratus est. Querebatur se ferre non posse, et <hi>juvenilem aetatem</hi> 
 incongruam Sacerdotio causabatur.
Sed quanto <emph>338</emph> plus repugnabat, tanto magis in se
studia omnium concitabat, et MEREBATUR negando,
quod esse nolebat, eoque dignior erat, quo se clamabat
indignum. Vidimus Timotheum nostri temporis,
et canos in sapientia, electumque a Moyse
Presbyterum, quem ipse sciret esse Presbyterum.
Igitur Clericatum non honorem intelligens, sed onus,
primam curam habuit, ut humilitate superaret invidiam,
deinde ut nullam obscoeni in se rumoris fabulam
daret; ut qui <hi>mordebantur ad aetatem</hi> ejus, stuperent
ad continentiam; subvenire pauperibus, visitare
languentes, provocare hospitio, lenire blanditiis,
gaudere cum gaudentibus, flere cum flentibus. Caecorum
baculum, esurientium cibus, spes miserorum,
solamen lugentium fuit. Ita in singulis virtutibus
eminebat, quasi caeteras non haberet. Inter Presbyteros
et coaequales, primus in opere, extremus in
ordine. Quidquid boni fecerat, ad avunculum referebat.
Si quid forte aliter evenerat quam putarat, illum
nescire, se errasse dicebat. In publico Episcopum,
domi patrem noverat: gravitatem morum, hilaritate
frontis temperabat. Gaudium in risu, non cachinnum
intelligeres. Virgines et viduas Christi honorare ut
matres, hortari ut sorores, cum omni castitate. Jam
vero postquam domum se contulerat, et relicto foris
Clerico, duritiae se tradiderat Monachorum, creber in
orationibus, vigilans in precando, lacrymas Deo non
hominibus offerebat; jejunia in aurigae modum pro
lassitudine et viribus corporis moderabatur. Mensae
avunculi intererat, et sic apposita quaeque libabat, ut
et superstitionem fugeret, et continentiam servaret.
Sermo ejus per omne convivium de Scripturis aliquid
proponere, libenter audire, respondere verecunde,
recta suscipere, prava non acriter confutare, disputantem
contra se magis docere, quam vincere. Et
ingenuo pudore, qui ornabat aetatem, quid cujus esset,
simpliciter confiteri; atque in hunc modum eruditionis
gloriam declinando, eruditissimus habebatur.
Illud, aiebat, Tertulliani, istud Cypriani: hoc Lactantii,
illud Hilarii est. Sic Minutius Felix, <emph>339</emph> 
ita Victorinus, in hunc modum est locutus Arnobius.
Me quoque, quia pro sodalitate avunculi diligebat,
interdum proferebat in medium. Lectioneque assidua,
et meditatione diuturna, pectus suum bibliothecam
fecerat Christi.
<pb n="0596"/>
</p>
        </div3>
<div3>
          <head>11. </head>
          <p>
Quoties ille transmarinis Epistolis deprecatus
est, ut aliquid ad se scriberem? quoties nocturnum
de Evangelio petitorem, et interpellatricem duri judicis
mihi viduam exhibuit? <note>(Luc. 15. 5)</note> Cumque
ego silentio magis quam litteris denegarem, et pudore
reticentis, pudorem suffunderem postulantis, avunculum
mihi opposuit precatorem, qui et liberius pro
alio peteret, et pro reverentia Sacerdotii facilius impetraret.
Feci ergo quod voluit, et brevi libello, amicitias
nostras aeternae memoriae consecravi. Quo
suscepto, Croesi opes, et Darii divitias se vicisse jactabat.
Illum oculis, illum manibus, illum sinu, illum
ore tenebat. Cumque in stratu frequenter evolveret,
saepe super pectus soporati, dulcis pagina decidebat.
Si vero peregrinorum, si amicorum quispiam venerat,
laetabatur nostro super se testimonio. Et quidquid
minus in opusculo erat, distinctione moderata,
et pronuntiationis varietate pensabat; ut in recitando
illo, ipse vel placere quotidie, vel displicere videretur.
Unde hic fervor, nisi ex amore Dei? unde
legis Christi indefessa meditatio, nisi ex desiderio
ejus qui legem dedit? Alii nummum addant nummo,
et marsupium suffocantes, matronarum opes venentur
obsequiis: sint ditiores Monachi, quam fuerant
saeculares: possideant opes sub Christo paupere,
quas sub locuplete diabolo non habuerant: et suspiret
eos Ecclesia divites, quos tenuit mundus ante
mendicos. Nepotianus noster aurum calcans, schedulas
consectatur. Sed sicut sui in carne contemptor est,
et paupertate incedit ornatior; ita totum Ecclesiae
investigat ornatum.</p>
        </div3>
<div3>
          <head>12.</head>
          <p>
 Ad comparationem quidem superiorum, modica
sunt quae dicturi sumus, <emph>340</emph> sed et in parvis idem
animus ostenditur. Ut enim Creatorem non in coelo
tantum miramur, et terra, sole, oceano, elephantis,
camelis, equis, bobus, pardis, ursis, leonibus; sed
et in minutis quoque animalibus, formica, culice,
muscis, vermiculis, et istiusmodi genere, quorum
magis corpora scimus quam nomina, eamdemque in
cunctis veneramur solertiam: ita mens Christo dedita,
aeque et in majoribus, et in minoribus intenta
est, sciens etiam pro otioso verbo reddendam esse
rationem. Erat ergo sollicitus, si niteret altare, si
parietes absque fuligine, si pavimenta tersa, si janitor
creber in porta, vela semper in ostiis, si sacrarium
mundum, si vasa luculenta [al. <hi>lucentia</hi> ): et
in omnes caeremonias pia sollicitudo disposita, non
minus, non majus negligebat officium. Ubicumque
eum in Ecclesia quaereres, invenires. Nobilem virum
 Qu. Fabium miratur Antiquitas, qui etiam
<pb n="0597"/>
Romanae scriptor historiae est; sed magis ex pictura
quam ex litteris nomen invenit: et Beseleel nostrum
plenum sapientia et spiritu Dei, Scriptura testatur.
Hyram quoque filium mulieris Tyriae, quod alter tabernaculi,
alter Templi supellectilem fabricati sint <note>(Exod. 31; et 3. Reg. 5)</note>.
Quomodo enim laetae segetes,
et uberes agri, interdum culmis, aristisque luxuriant <note>(Ex Virgil Georg. 1)</note>:
ITA PRAECLARA ingenia, et
mens plena virtutibus, in variarum artium redundat
elegantiam. Unde et apud Graecos Philosophus
ille laudatur, qui omne quo uteretur usque ad pallium
et annulum, manu sua factum gloriatus est. Hoc
idem possumus et de isto dicere, qui bisilicas Ecclesiae,
et Martyrum Conciliabula, diversis floribus,
et arborum comis, vitiumque pampinis adumbrarit:
ut quidquid placebat in Ecclesia, tam dispositione,
quam visu, Presbyteri laborem et studium testaretur.</p>
        </div3>
<div3>
          <head>13.</head>
          <p>
 Macte virtute, cujus talia principia, qualis finis
erit? O miserabilis humana conditio, et sine Christo
vanum omne quod vivimus! Quid te subtrahis? <emph>341</emph> 
quid tergiversaris, oratio: quasi enim mortem
illius differre possimus, et vitam facere longiorem,
sic timemus ad ultimum pervenire. « Omnis caro
foenum, et omnis gloria ejus quasi flos foeni »  <note>(Isai.
40. 6)</note>. Ubi nunc decora illa facies, ubi totius corporis
dignitas, quo veluti pulchro indumento, pulchritudo
animae vestiebatur? Marcescebat, proh dolor,
flante austro lilium, et purpura violae in pallorem
sensim migrabat. Cumque febribus aestuaret, et
venarum fontes hauriret calor, lasso anhelitu tristem
avunculum consolabatur. Laetus erat vultus, et universis
circa plorantibus, solus ipse ridebat. Projicere
pallium, manus extendere, videre quod alii non videbant,
et quasi in occursum se erigens, salutare venientes:
intelligeres illum non emori, sed emigrare,
et mutare amicos, non relinquere. Volvuntur per ora
lacrymae, et obfirmato animo, non queo dolorem
dissimulare quem patior. Quis crederet in tali illum
tempore nostrae necessitudinis recordari, et luctante
anima, studiorum scire dulcedinem? Apprehensa
avunculi manu, hanc, inquit, tunicam, qua utebar
in ministerio Christi, mitte dilectissimo mihi, aetate
patri, fratri collegio, et quidquid a te nepoti debebatur
affectus, in illum transfer, quem mecum pariter
diligebas. Atque in talia verba defecit, avunculi manum,
mei recordatione contrectans.</p>
        </div3>
<div3>
          <head>14.</head>
          <p>
 Scio, quod nolueris amorem in te civium sic
<pb n="0598"/>
probare, et affectum patriae magis quaesisse in prosperis.
Sed hujuscemodi officium in bonis juncundius
est, in malis gratius. Tota hunc civitas, tota
planxit Italia. Corpus terra suscepit, anima Christo
reddita est. Tu nepotem quaerebas, Ecclesia Sacerdotem.
Praecessit te successor tuus. Quod tu eras,
ille post te judicio omnium merebatur. Atque ita ex
una domo duplex Pontificatus egressa est dignitas,
dum in altero gratulatio est, quod tenuerit: in altero
moeror, quod raptus sit, ne teneret. Platonis ( <hi>In Phaedone</hi> )
sententia est, <emph>342</emph> Omnem sapientium vitam,
meditationem esse mortis. Laudant hoc Philosophi,
et in coelum usque ferunt. Sed multo fortius
Apostolus: <hi>Quotidie,</hi> inquit, <hi>morior per gloriam vestram <note>(1. Cor. 15. 31)</note>
          </hi>.
Aliud est enim conari, aliud
agere: aliud vivere moriturum, aliud mori victurum.
Ille moriturus est ex gloria; iste moritur semper
ad gloriam. Debemus igitur et nos animo praemeditari,
quod aliquando futuri sumus: et quod
velimus, nolimus, abesse longius non potest. Nam
si nongentos vitae excederemus annos, ut ante Diluvium
vivebat humanum genus, et Mathusalem nobis
tempora donarentur: tamen nihil esset praeterita
longitudo, quae esse desiisset. Etenim inter eum qui
decem vixit annos, et illum qui mille, postquam
idem vitae finis advenerit, et irrecusabilis mortis necessitas,
transactum omne tantumdem est: nisi quod
senex magis onustus peccatorum fasce proficiscitur.
</p>
          <l> <hi>Optima quaeque dies miseris mortalibus aevi</hi> </l>
<l> <hi>Prima fugit, subeunt morbi, tritisque senectus,</hi> </l>
<l> <hi>Et labor, et durae rapit inclementia mortis.</hi> </l>
          <p> <note>(Virgil. lib. 3. Georg.)</note> 
</p>
          <p>Naevius Poeta: <hi>Pati,</hi> inquit, <hi>necesse est multa mortalem
mala.</hi> Unde et Niobem, quia multum fleverit,
in lapidem et diversas bestias commutatam finxit
Antiquitas. Et Hesiodus natales hominum plangens,
gaudet in funere: prudenterque Ennius.
<l> <hi>Plebes,</hi> ait, <hi>in hoc Regei antestat loco: licet</hi> </l>
<l> <hi>Lacrymare plebei, Regei honeste non licet.</hi> </l>
          </p>
<p>Ut Regi, sic Episcopo, imo minus Episcopo
quam Regi. Ille enim nolentibus praeest, hic volentibus:
ille terrore subjicit, hic servitute dominatur:
ille corpora custodit ad mortem, hic animas
servat ad vitam. In te oculi omnium diriguntur, domus
<pb n="0599"/>
tua, et conversatio, quasi in specula constituta,
magistra est publicae disciplinae. Quidquid feceris, id
sibi omnes faciendum putant. Cave ne committas, quod
aut qui reprehendere volunt, digne lacerasse <emph>343</emph> 
videantur: aut qui imitari, cogantur delinquere.
Vince quantum potes, imo etiam plus quam potes,
mollitiem animi tui, et ubertim fluentes lacrymas reprime,
ne grandis pietas in nepotem, apud incredulas
mentes desperatio putetur in Deum. Desiderandus
est tibi quasi absens, non quasi mortuus: ut illum
exspectare, non amisisse videaris.</p>
        </div3>
<div3>
          <head>15.</head>
          <p>
 Verum quid ago, medens dolori quem jam reor,
et tempore et ratione sedatum, ac non potius replico
tibi vicinas Regum miserias, et nostri temporis calamitates,
ut non tam plangendus sit, qui hac luce
[al. <hi>vice</hi> ] caruerit, quam gratulandum ei, qui de tantis
malis evaserit? Constantius Arianae fautor haereseos,
dum contra inimicum paratur, et concitus fertur
ad pugnam, in Mopsi viculo moriens, magno
dolore hosti reliquit imperium. Julianus proditor
animae suae, et Christiani jugulator exercitus, Christum
sensit in Media, quem primum in Gallia denegarat;
dumque Romanos propagare vult fines, perdidit
propagatos. Jovianus [al. <hi>Jovinianus</hi> ] gustatis tantum
regalibus bonis, foetore prunarum suffocatus
interiit: ostendens omnibus, quid sit humana potentia.
Valentinianus vastato genitali solo, et
inultam patriam derelinquens, vomitu sanguinis extinctus
est. Hujus germanus Valens Gothico bello
victus in Thracia, eumdem locum et mortis habuit,
et sepulcri. Gratianus ab exercitu suo proditus, et
obviis ab urbibus non receptus, ludibrio hosti fuit,
cruentaeque manus vestigia parietes tui, Lugdune,
testantur. Adolescens Valentinianus et pene puer,
post fugam, post exilia, post recuperatum multo sanguine
imperium, haud procul ab urbe fraternae mortis
conscia, necatus est: et cadaver <emph>344</emph> exanime
suspendio infamatum. Quid loquar de Procopio,
<pb n="0600"/>
Maximo, Eugenio, qui utique dum rerum potirentur,
terrori gentibus erant? Omnes capti steterunt ante
ora victorum, et (quod potentissimis quondam miserrimum
est) prius ignominia servitutis, quam hostili
mucrone confossi sunt.</p>
        </div3>
<div3>
          <head>16.</head>
          <p>
 Dicat aliquis: Regum talis conditio est, <hi>feriuntque
summos Fulgura montes <note>(Hor. l. 2. Od. X)</note>
          </hi>. Ad
privatas veniam dignitates, nec de his loquar qui
biennium excedunt; atque, ut caeteros praetermittam,
sufficit nobis trium nuper Consularium diversos exitus
scribere. Abundantius egens Pityunte exulat.
Ruffini caput pilo Constantinopolim gestatum est, et
abscissa manus dextra ad dedecus insatiabilis avaritiae,
ostiatim stipem mendicavit. Timasius praecipitatus
repente de altissimo dignitatis gradu, evasisse
se putat, quod Assae vivit inglorius. Non calamitates
miserorum, sed fragilem humanae conditionis narro
statum. Horret animus temporum nostrorum ruinas
persequi. Viginti et eo amplius anni sunt, quod inter
Constantinopolim, et alpes Julias, quotidie Romanus
sanguis effunditur. Scythiam, Thraciam, Macedoniam,
Dardaniam, Daciam, Thessaliam, Achaiam,
Epiros, Dalmatiam, cunctasque Pannonias Gothus,
Sarmata, Quadus, Alanus, Hunni, Wandali, Marcomanni
vastant, trahunt, rapiunt. Quot matronae, quot
virgines Dei, et ingenua nobiliaque corpora, his belluis
fuere ludibrio? Capti Episcopi, interfecti Presbyteri,
et diversorum officia Clericorum. Subversae
Ecclesiae, ad altaria Christi stabulati equi, Martyrum
effossae reliquiae: <hi>ubique Luctus, ubique</hi> gemitus [ <hi>pavor],
et plurima mortis imago <note>(Ex Virg. Aeneid. 2)</note>
          </hi>.
Romanus orbis ruit, et tamen cervix nostra <emph>345</emph> 
erecta non flectitur. Quid putas nunc animi habere Corinthios,
Athenienses, Lacedaemonios, Arcadas, cunctamque
Graeciam, quibus imperant Barbari? Et
certe paucas urbes nominavi, in quibus olim fuere
regna non modica. Immunis ab his malis videbatur
Oriens, et tantum nuntiis consternatus. Ecce tibi
anno praeterito ex ultimis Caucasi rupibus immissi
in nos, non jam Arabiae, sed Septentrionis lupi,
tantas brevi provincias percurrerunt. Quot monasteria
capta? quantae fluviorum aquae humano cruore
mutatae sunt? Obsessa Antiochia, et urbes reliquae,
quas Halis. Cydnus, Orontes, Euphratesque praeterfluunt.
Tracti greges captivorum: Arabia, Phoenice,
Palaestina, Aegyptus timore captivae.
</p>
          <l> « Non mihi si linguae centum sint, oraque centum,</l>
<l>Ferrea vox, . . . . . . . . . . .</l>
<l>
<pb n="0601"/> « Omnia poenarum percurrere nomina possim » </l>
          <p> <hi>
            <note>(Virgil. 6. Aeneid.)</note>.</hi> 
Neque enim historiam proposui scribere, sed nostras
breviter flere miserias. Alioquin ad haec merito explicanda,
et Thucydides, et Sallustius muti sint
[al. <hi>sunt</hi> ].</p>
        </div3>
<div3>
          <head>17.</head>
          <p>
 Felix Nepotianus, qui haec non videt: felix
qui ista non audit. Nos miseri, qui aut patimur, aut
patientes fratres nostros tanta perspicimus; et tamen
vivere volumus, eosque qui his carent, flendos potius
quam beatos putamus. OLIM OFFENSUM sentimus, nec
placamus Deum. Nostris peccatis Barbari fortes sunt.
Nostris vitiis Romanus superatur exercitus: et quasi
non haec sufficerent cladibus, plus pene bella civilia,
quam hostilis mucro consumpsit. Miseri Israelitae, ad
quorum comparationem Nabuchodonosor servus Dei
scribitur [al. <hi>dicitur</hi> ] <note>(Jerem. 25. 9)</note>. Infelices nos,
qui tantum displicemus Deo, ut per rabiem Barbarorum,
illius in nos ira desaeviat. Ezechias egit poenitentiam,
et centum octoginta quinque millia Assyriorum
ab uno Angelo, una nocte deleta sunt <note>(4. Reg.
19. 25)</note>. Josaphat laudes Domini concinebat, et
Dominus pro laudante superabat <note>(2. Paralip. 26. 21)</note>.
Moyses contra Amalec, non gladio, sed oratione pugnavit <note>(Exod. 17. 11)</note>.
Si ERIGI volumus, prosternamur.
Proh pudor, et stolida usque ad incredulitatem
mens: Romanus exercitus, victor orbis et dominus, <emph>346</emph> 
 ab his vincitur, hos pavet, horum terretur
aspectu, qui ingredi non valent, qui si terram
tetigerint, se mortuos arbitrantur. Et non intelligimus
Prophetarum voces:  « Fugient mille uno persequente? <note>(Isai. 30. 17)</note> 
 Nec amputamus causas morbi, ut morbus
pariter auferatur: statimque cernamus sagittas
pilis, tiaras galeis, caballos equis cedere.</p>
        </div3>
<div3>
          <head>18.</head>
          <p>
 Excessimus consolandi modum, et dum unius
mortem flere prohibemus, totius orbis mortuos
planximus. Xerses ille rex potentissimus, qui subvertit
montes; maria constravit, cum de sublimi
loco infinitam hominum multitudinem, et innumerabilem
vidisset exercitum, flesse dicitur, quod post
centum annos nullus eorum, quos tunc cernebat, superfuturus
esset. O si possemus in talem ascendere
speculam, de qua universam terram sub nostris pedibus
cerneremus; jam tibi ostenderem totius orbis
ruinas, gentes gentibus, et regnis regna collisa; alios
torqueri, alios necari, alios absorberi [al. <hi>obrui</hi> ]
fluctibus, alios ad servitutem trahi: hic nuptias, ibi
planctum: illos nasci, istos mori: alios affluere divitiis
[al. <hi>delictis</hi> ], alios mendicare: et non Xerxis
tantum exercitum, sed totius mundi homines, qui
<pb n="0602"/>
nunc vivunt, in brevi spatio defuturos. Vincitur sermo
rei magnitudine, et minus est omne quod dicimus.</p>
        </div3>
<div3>
          <head>19.</head>
          <p>
 Redeamus igitur ad nos, et quasi e coelo descendentes,
paulisper nostra videamus. Sentisne,
obsecro te, quando infans, quando puer, quando juvenis,
quando robustae aetatis, quando senex factus
sis? Quotidie morimur, quotidie commutamur, et
tamen aeternos nos esse credimus. Hoc ipsum quod
dicto, quod scribitur, quod relego, quod emendo, de
vita mea tollitur. Quot puncta notarii, tot meorum
damna sunt temporum. Scribimus atque rescribimus,
transeunt mare epistolae, et findente sulcum [al. <hi>solum,</hi> 
 f. <hi>salum</hi> ] carina, per singulos fluctus aetatis
nostrae momenta minuuntur. Solum habemus lucri,
quod Christi nobis amore sociamur. « Caritas patiens
est, benigna est: caritas non zelatur, non agit perperam,
non inflatur, omnia sustinet, omnia credit, omnia
sperat, omnia patitur: <emph>347</emph> Caritas nunquam excidit. » 
Haec semper vivit in pectore; ob hanc Nepotianus
noster absens, praesens est, et per tanta terrarum
spatia divisos, utraque complectitur manu. Habemus
mutuae obsidem caritatis. Jungamur spiritu, stringamur
affectu, et fortitudinem mentis, quam beatus
Papa Chromatius ostendit in dormitione germani
( <hi>Eusebii fratris sui</hi> ), nos imitemur in filio. Illum
nostra pagella decantet, illum cunctae [al. <hi>nostrae</hi> ]
litterae sonent. Quem corpore non valemus, recordatione
teneamus. Et cum quo loqui non possumus, de
eo loqui nunquam desinamus.
</p>
        </div3>
      </div1>

<div1>
        <head>EPISTOLA LXI. AD VIGILANTIUM.</head>
<p divs_removed="true"> <hi>Vigilantium, qui in Occidentem regressus Hieronymianum
nomen, et illius amicos infamabat, reprehendit:
et hortatur ut aliquando resipiscat, ac desinat calumniari;
blasphemias ejus in fine acriter coarguens.</hi> 

        </p>
        <div3 moved_from_p="true">
            <head>1.</head>
          <p>
 Justum quidem fuerat, nequaquam tibi litteris
satisfacere, qui tuis auribus non credidisti: neque
enim schedulae poteris acquiescere, qui vivo sermoni
non accommodasti fidem. Sed quia Christus
perfectae nobis humilitatis exemplar in se tribuit,
dans osculum proditori, et latronis poenitentiam in
patibulo suscipiens, eadem absenti significo, quae
prasenti quoque locutus sum, me ita Origenem legisse
vel legere, ut Apollinarium [al. <hi>Apollinarem</hi> ],
vel caeteros Tractatores, quorum, in quibusdam, libros
Ecclesia non recipit. Non quo omnia dicam esse
damnanda, quae in illorum voluminibus continentur:
sed quod quaedam reprehendenda confitear. Verum
quia operis mei est et studii, multos legere, ut ex
plurimis diversos flores carpam, non tam probaturus
omnia, quam quae bona sunt electurus, assumo multos
in manus meas, ut a multis multa cognoscam,
secundum illud quod scriptum est: <hi>Omnia legentes:</hi> <emph>348</emph> 
 <hi>quae bona sunt retinentes <note>(1. Thess. 5. 21)</note>
            </hi>. Unde
<pb n="0603"/>
satis miror te voluisse Origenis mihi objicere dogmata,
cujus in plerisque errorem usque ad hanc aetatem
penitus ignoras. Egone haereticus? et cur me, quaeso
haeretici non amant? Tu orthodoxus? qui etiam
contra sententiam tuam, et linguam alia praedicantem,
aut invitus subscripsisti, et praevaricator es:
aut volens, et haereticus. Dimisisti Aegyptum,
cunctas provincias reliquisti, in quibus sectam tuam
libera plerique fronte defendunt: et elegisti me ad
insectandum; qui omnia contra Ecclesiam dogmata
reprehendo, et publica voce condemno.</p>
        </div3>
<div3>
          <head>2.</head>
          <p>
 <hi>Origenis errores.</hi> --Origenes haereticus: quid a
me, qui illum in plerisque haereticum non nego?
Erravit de resurrectione corporis [al. <hi>corporum</hi> ];
erravit de animarum statu, de diaboli poenitentia: et
quod his majus est, Filium Dei, et Spiritum Sanctum
in Commentariis Isaiae, Seraphim esse testatus
est. Si errasse non dicerem eum, et haec quotidie
non anathematizarem, essem erroris illius socius.
Neque enim ita debemus bona ejus recipere, ut mala
quoque suscipere cogamur. At idem et Scripturas
in multis bene interpretatus est, et Prophetarum
obscura disseruit: et tam novi quam veteris Testamenti
revelavit maxima sacramenta. Si igitur quae
bona sunt, transtuli, et mala vel amputavi, vel
correxi, vel tacui; arguendus sum cur per me Latini
bona ejus habeant, et mala ignorent? Si hoc crimen
est, arguatur Confessor Hilarius qui Psalmorum interpretationem,
et Homilias in Job ex libris ejus, id
est, ex Graeco in latinum transtulit. Sit in culpa
ejusdem confessionis Vercellensis Eusebius, qui
omnium Psalmorum Commentarios haeretici hominis
( <hi>Eusebii Caesariensis</hi> ) vertit in nostrum eloquium: licet
haeretica praetermittens, optima quaeque transtulerit.
Taceo de Victorino Petabionensi, et caeteris,
qui Origenem in explanatione duntaxat Scripturarum
secuti sunt, et expresserunt: ne non tam me
defendere, quam socios criminis videar quaerere. Ad
teipsum <emph>349</emph> veniam: cur tractatus ejus in Job descriptos
habes? In quibus contra diabolum, et de stellis
coeloque disputans, quaedam locutus est, quae Ecclesia
non recipit? Tibi soli licet <foreign xml:lang="greek">τῷ σοφωτάτῳ κρανίῳ</foreign>
de cunctis et Graecis et Latinis Tractatoribus ferre
sententiam? et quasi censoria virgula, alios ejicere de
<pb n="0604"/>
bibliothecis, alios recipere: et cum tibi placuerit,
me vel Catholicum, vel Haereticum pronuntiare:
nobis non licet perversa respuere, et damnare quod
saepe damnavimus? Lege ad Ephesios libros, lege
caetera opuscula mea, maxime in Ecclesiasten Commentarios:
et liquido pervidebis, me ab adolescentia
nunquam alicujus auctoritate deterritum, acquievisse
haereticae pravitati.</p>
        </div3>
<div3>
          <head>3.</head>
          <p>
 Non parum est scire quod nescias: prudentis
hominis est nosse mensuram suam, nec zelo diaboli
concitatum, imperitiae suae cunctum orbem testem
facere. Scilicet et gloriari cupis, et in patria tua
jactitas, me non potuisse respondere eloquentiae tuae,
et acumen in te Chrysippi formidasse. Christiana
verecundia teneor, et cellulae meae latebras nolo mordaci
sermone reserare. Alioqui proferrem <foreign xml:lang="greek">πᾶσαν
τὴν ἀριστείαν σοῦ καὶ τροπαιοφορίαν.</foreign> Sed haec aliis: aut
loquenda, aut ridenda dimitto. Ego [al. <hi>Ergo</hi> ] quasi
Christianus cum Christiano loquens, obsecro te, frater,
ne plus velis sapere, quam sapis: ne vel innocentiam,
vel simplicitatem tuam, vel certe ea quae
taceo, et te non intelligente, caeteri intelligunt, stylo
proferas, et ineptiarum tuarum cunctis cachinnum
praebeas. Aliud a parva aetate didicisti: aliis assuetus
es disciplinis. Non est ejusdem hominis, et aureos
nummos, et Scripturas probare, et degustare
vina, et Prophetas, vel Apostolos intelligere. Me laceras:
sanctum fratrem Oceanum <emph>350</emph> in culpam
haereseos vocas: Presbyterorum tibi Vincentii et
Pauliniani, et fratris Eusebii judicium displicet. Solus
es Cato Romani generis disertissimus, qui testimonio
tuo et prudentiae velis credi. Recordare, quaeso, illius
diei quando me de Resurrectione, et veritate corporis
praedicante, ex latere subsultabas, et plaudebas
manu, et applodebas pedem, et orthodoxum
conclamabas. Postquam navigare coepisti, et ad intimum
<pb n="0605"/>
cerebrum tuum sentinae putredo pervenit, tunc
nos haereticos recordatus es. Quid tibi faciam? Credidi
sancti Presbyteri Paulini epistolis, et illius super
nomine tuo non putavi errare judicium. Et licet statim
accepta epistola <foreign xml:lang="greek">ἀσυμάρτητον</foreign> sermonem tuum
intelligerem: tamen rusticitatem et simplicitatem
magis in te arbitrabar, quam vecordiam. Nec reprehendo
sanctum virum; maluit enim apud me dissimulare
quod noverat, quam portitorem clientulum suis
litteris accusare. Sed memetipsum arguo, qui alterius
potius acquievi, quam meo judicio: et oculis aliud
cernentibus, aliud schedulae credidi quam videbam.</p>
        </div3>
<div3>
          <head>4.</head>
          <p>
 <hi>Carpit lepide imperitiam Vigilantii.</hi> --Quamobrem
desine me lacessere, et voluminibus tuis obruere.
Parce saltem nummis tuis, quibus notarios librariosque
conducens, eisdem et scriptoribus uteris et fautoribus:
qui te ideo forsitan laudant, ut lucrum in
scribendo [al. <hi>scribendis</hi> ] faciant. Si libet exercere
ingenium, trade te Grammaticis atque Rhetoribus,
disce Dialecticam, sectis instruere Philosophorum:
ut cum omnia didiceris, saltem tunc tacere incipias.
Quanquam stulte faciam, magistro cunctorum magistros
quaerere, et ei modum imponere [al. <hi>ponere</hi> ],
qui loqui nescit, et tacere non potest. Verum est illud
apud Graecos proverbium, <foreign xml:lang="greek">ὄνῳ λύρα.</foreign> Ego <emph>351</emph> 
reor, et nomen tibi <foreign xml:lang="greek">κατ' ἀντὶφρασιν</foreign> impositum. Nam tota
mente dormitas, et profundissimo non tam somno stertis,
quam lethargo. Inter caeteras quippe blasphemias,
quas ore sacrilego protulisti, ausus es dicere, Montem
de quo abscissus est in Daniele lapis sine
manibus <note>(Daniel. 2)</note>, esse diabolum; et lapidem
Christum, qui quia assumpsit corpus ex Adam, qui
diabolo ante per vitia cohaeserat, natum esse de
Virgine: ut a monte, hoc est, a diabolo hominem
separaret. O praecidendam linguam, ac per partes
et frusta lacerandam. Quisquam ne Christianus
Deum Patrem omnipotentem in persona diaboli
interpretatur, et tanto piaculo totius orbis aures maculat?
Si interpretationem tuam [al. <hi>istam</hi> ], quisquam
non dicam Catholicorum, sed haereticorum, sive Gentilium
unquam recepit, pium sit quod locutus es.
Sin autem tantum nefas nunquam audivit Christi
Ecclesia: et per tuum primum os, ipse se montem
interpretatus est, qui dixerat:  « Ero similis Altissimo; » 
age poenitentiam, in sacco versare et cinere:
et tantum scelus jugibus absterge lacrymis: si tamen
[al. <hi>tandem</hi> ] tibi dimittatur haec impietas; et juxta
errorem Origenis tunc veniam consequaris, quando
consecuturus est et diabolus, qui nunquam plus
quam per os tuum deprehenditur blasphemasse. Meam
injuriam patienter tuli. Impietatem contra Deum ferre
<pb n="0606"/>
non potui. Unde et visus sum mordacius in extremo
quam postepistolae scribere, quam promiseram: quam
priorem poenitentiam, qua a me veniam deprecatus
es, iterum commisisse unde agas poenitentiam, stolidissimum
sit. Tribuat tibi Christus, ut audias, et taceas:
ut intelligas, et sic loquaris.
</p>
        </div3>
      </div1>

<div1>
        <head>EPISTOLA LXII AD TRANQUILLINUM.</head>
<p divs_removed="true"> <hi>Tranquillinum amicum docet, quatenus amplectendus,
ac legendus Origenes sit.</hi> 

        </p>
        <div3 moved_from_p="true">
            <head>1.</head>
          <p>
 Majora spiritus vincula esse quam corporum, si
olim ambigebamus, nunc <emph>352</emph> probavimus: dum et
mihi sanctitas tua haeret animo, et ego tibi Christi
amore conjungor. Vere enim et simpliciter candidissimo
pectori tuoloquor, ipsa schedula et muti apices
litterarum inspirant in nos tuae mentis affectum.</p>
        </div3>
<div3>
          <head>2.</head>
          <p>
 <hi>Oceanus Origenistis repugnabat.</hi> --Quod dicis,
Origenis multos errore deceptos, et sanctum filium
meum Oceanum illorum insaniae repugnare, et doleo
simul et gaudeo: dum aut supplantati sunt simplices:
aut ab erudito viro errantibus subvenitur. Et quia meae
parvitatis quaeris sententiam: utrum secundum fratrem
Faustinum penitus respuendus sit, an secundum
quosdam legendus ex parte: ego Origenem propter
eruditionem sic interdum legendum arbitror, quomodo
Tertullianum, Novatum, Arnobium, Apollinarium,
et nonnullos Ecclesiasticos Scriptores Graecos
pariter et Latinos: ut bona eorum eligamus,
vitemusque contraria, juxta Apostolum dicentem:
 « Omnia probate, quod bonum est, tenete »  <note>(1 Thess.
5)</note>. Caeterum qui vel in amorem ejus nimium, vel in
odium stomachi sui pravitate ducuntur, videntur mihi
illi maledicto Prophetico subjacere:  « Vae his, qui
dicunt bonum malum, et malum bonum: qui faciunt
amarum dulce, et dulce amarum <note>(Isai. 5)</note>. Nec enim
propter doctrinam ejus, prava suscipienda sunt dogmata:
nec propter dogmatum pravitatem, si quos
Commentarios in Scripturas sanctas utiles edidit, penitus
respuendi sunt. Quod si contentiosum inter se
amatores ejus et obtrectatores funem duxerint: ut nihil
medium appetant, nec servent modum: sed totum aut
probent, aut improbent; libentius piam rusticitatem,
quam doctam blasphemiam eligam. Sanctus frater
Tatianus Diaconus te impendio resalutat.
</p>
        </div3>
      </div1>

<div1>
        <head> <emph>353</emph> EPISTOLA LXIII. AD THEOPHILUM.</head>

<pb n="0607"/>
<p> <hi>Significat, respondens Theophilo, nihil sibi esse antiquius
quam Christi jura servare, gratias agens interim
de commonitione circa Canones Ecclesiasticos; nec
probans quod ille remissius ageret in causa Origenistarum.</hi> </p>
<p divs_removed="true">BEATISSIMO PAPAE THEOPHILO HIERONYMUS.

        </p>
        <div3 moved_from_p="true">
            <head>1.</head>
          <p>
 Meminit Beatitudo tua, quod eo tempore quo
 nobiscum tacebas, nunquam ab officiis meus sermo
cessaverit: nec consideraverim, quid tu pro dispensatione
 tunc faceres; sed quid me facere
conveniret. Et nunc sumptis Dignationis tuae epistolis,
fructum aliquem coepisse me video Evangelicae lectionis.
Si enim duri judicis sententiam creba mulieris
inflexit petitio <note>(Luc. 18. 15)</note>, quanto magis paterna
viscera interpellatione sedula molliuntur?</p>
        </div3>
<div3>
          <head>2.</head>
          <p>
 Quod de Canonibus Ecclesiasticis mones, gratias
agimus;  « Quem enim diligit Dominus, corripit; et
flagellat omnem filium, quem recipit <note>(Hebr. 12. 6)</note>.
Sed tamen scito nobis nihil esse antiquius, quam
Christi jura servare, nec Patrum transferre <note>(al. <hi>transire</hi> 
)</note> terminos, semperque meminisse Romanam
fidem, Apostolico ore laudatam, cujus se esse participem
Alexandrina Ecclesia gloriatur.</p>
        </div3>
<div3>
          <head>3.</head>
          <p>
 Super nefaria haeresi (Origeniana), quod
multam patientiam geris: et putas Ecclesiae visceribus
incubantes tua posse corrigi lenitate, multis
Sanctis displicet: NE DUM PAUCORUM poenitentiam
praestolaris, nutrias audaciam perditorum, et factio
robustior fiat. Vale in Christo.
</p>
        </div3>
      </div1>

<div1>
        <head> <emph>354</emph> EPISTOLA LXIV. AD FABIOLAM.</head>
<p> <hi>De Veste Sacerdotali.</hi> </p>
<p divs_removed="true"> <hi>Fabiolae (quae Bethleem se contulerat, illic cum Paula
et Eustochio victura, sed ingruentibus barbaris coacta
est subito reverti Romam) explicat quid habeat mysterii
vestitus Sacerdotum ac Levitarum, additque
<pb n="0608"/>
velut auctarium de ritu caeremoniisque sacrorum,
deque vasis Templi. Invitat autem illam verecunde,
ut quandoquidem pacata jam esset Bethleemitica regio,
redeat ad pristinum contubernium.</hi> 

        </p>
        <div3 moved_from_p="true">
            <head>1.</head>
          <p>
 Usque hodie in lectione veteris Testamenti super
faciem Moysi velamen positum est. Loquitur glorificato
vultu, et populus loquentis gloriam ferre non sustinet <note>(Exod. 34)</note>.
Cum autem conversi fuerimus ad
Dominum, auferetur <note>(al. <hi>aufertur</hi> )</note> velamen: occidens
littera moritur, vivificans spiritus suscitatur. Dominus
enim spiritus est, et lex spiritalis. Unde et David
orabat in psalmo,  « Revela oculos meos: et considerabo
mirabilia de lege tua <note>(Ps. 118. 18)</note>. Numquid
de bobus cura est Deo? »  <note>(1. Cor. 9. 10.)</note> Utique non.
Multo magis de jecore bovis, arietis, et hircorum, et
armo dextero, pectore, et ventre, quo stercora
digeruntur; quorum duo in esum accipiunt sacerdotes:
tertium Phinees meretur in praemium. De
victimis salutaribus, adeps quo pectus obvolvitur, et
pinnula jecoris offeruntur super altare: ipsum vero
pectus et brachium dextrum dantur Aaron et filiis
ejus legitimum sempiternum a filiis Israel <note>(Levit. 7)</note>.
Sensus in corde est, habitaculum cordis in pectore.
Quaeritur ubi sit animae principale. Plato in cerebro:
Christus monstrat <emph>355</emph> in corde:  « Beati
mundo corde, quoniam ipsi Deum videbunt. Et, De
corde, procedunt cogitationes malae. Et, Quid cogitatis
nequam in cordibus vestris »  <note>(Matth. 5. 8. et 15. 18. et
9. 4)</note>. Voluptas et concupiscentia, juxta eos qui de
physicis disputant, consistit in jecore. Hujus pinnulam
in diversa volitantem, et per oculorum fenestras
erumpentem foras, offerunt sacerdotes Deo: ut postquam
opere dixerint Deo,  « holocaustum tuum pingue
fiat »  <note>(Psal. 19)</note>: et concupiscentiam, libidinis
seminarium, igne Spiritus concremaverint, mereantur
accipere praemium, pectus et brachium. In pectore,
mundas cogitationes, legis notitiam, dogmatum
veritatem: in brachio bona opera et pugnam contra
diabolum et armatam manum: ut quod mente conceperint,
exemplo probent. Jesus enim  « coepit
facere et docere »  <note>(Act. 1)</note>. Ipsum quoque pectusculum
appellatur <foreign xml:lang="greek">ἐπίθεμα,</foreign> id est, <hi>additamentum,</hi> sive <hi>praecipuum,</hi> 
 et <hi>egregium:</hi> THENUPHA quippe hoc
<pb n="0609"/>
magis sonat. Ex quo intelligimus juxta illud Malachiae:
 « Labia sacerdotis custodiunt scientiam, et
legem requirunt ex ore ejus »  <note>(Malach. 1. 7)</note>: praecipuam
debere esse in sacerdotibus legis doctrinaeque
notitiam: et additamento gratiae spiritualis,
talem virum institui, qui possit contradicentibus resistere <note>(Tit. 1)</note>,
et nihil in se sinistri habere operis,
quod ducat ad tartarum: sed dextrum brachium et
separatum, UT OPERA sacerdotis comparatione virtutum
ejus, a cunctis hominibus separata sint. Haec
de victimis, et de his quae offeruntur in altari: et
quae sacerdotibus dantur a Domino.</p>
        </div3>
<div3>
          <head>2.</head>
          <p>
 Caeterum et alia tria, exceptis primitiis hostiarum,
et de privato, et de macello publico, ubi non
religio, sed victus necessitas est, sacerdotibus membra
tribuuntur, brachium, maxilla, et venter. De
brachio jam diximus. Maxilla eloquentem eruditumque
significat, ut quod pectore concipimus, ore promamus.
Venter receptaculum ciborum, in scorto
Madianitide sacerdotali pugione confossus <note>(Num. 25)</note>,
universos <emph>356</emph> hominum labores, et momentanea
blandimenta gulae, stercoris fine condemnat: et ostendit
mentibus consecratis Deo, totum quod curamus,
quod voramus, in secessum projici. Unde et Apostolus:
 « Esca, inquit, ventri, et venter escis: Deus
autem et hunc et illas destruet »  <note>(1. Cor. 6. 13)</note>: Et
e contrario de luxuriosis:  « Quorum Deus venter est:
et gloria in confusione eorum »  <note>(Philip. 3. 19)</note>. Vituli
pulverem quem adoraverat Israel, in contemptum
superstitionis in potum accepit populus, ut discat
contemnere quod in secessum projici viderat. Praecipitur
sacerdotibus, ne ministraturi in templo,
vinum et siceram bibant, ne ebrietate et crapula, et
curis hujus vitae praegraventur corda eorum: nec
partem habeant in terra, nisi solum Deum <note>(Levit. 10)</note>;
ut nulla debilitate insignes sint: ne truncis auribus,
laeso oculo, simis naribus, claudo pede, cutis
colore mutato, quae omnia referuntur ad animae
vitia. VOLUNTAS ENIM in homine, non natura damnatur.
Si quis e sacerdotibus semine fluxerit, ad sacerdotalem
mensam prohibetur accedere; et e contrario
vidua, cujus cum Sara defecerunt muliebria, propter
continentiam et castitatem recipitur in domum patris:
et de templi aerario alitur. Quod si filios habuerit,
redditur soboli suae, ut juxta Apostolum iis ministretur,
 « quae vere viduae sunt »  <note>(1. Tim. 5. 3)</note>: et
ut quae de sacerdotalibus sustentatur cibis, nullius
alterius amore teneatur. Vicinus et mercenarius excluduntur
<pb n="0610"/>
a convivio sacerdotum, servisciborum reliquiae
conceduntur. Jam tunc rejiciebantur Phygelus
et Hermogenes, et recipiebatur Onesiphorus. Primitiae
ciborum et omnium frugum atque pomorum
offeruntur Antistiti: ut habens victum atque vestitum,
absque ullo impedimento securus et liber serviat
Domino. Primogenita mundorum animalium
accipiunt sacerdotes: immundorum pretia. Hominum
quoque primi partus redimuntur, et quia conditio una
nascendi est, pretium <emph>357</emph> aequaliter offertur,
sic moderatum et leve: ut nec dives intumescat, nec
tenuis praegravetur. Aeditui et janitores accipiunt
decimas: et rursum decimas decimarum offerunt
sacerdotibus <note>(Num. 18. et 35)</note>: tanto illis minores,
quanto ipsi majores populo. Quadraginta octo civitates
ad habitandum Levitis et Sacerdotibus separantur:
sex urbes fugitivorum trans Jordanem et
intra Jordanem eliguntur: et finis exilii mors Pontificis
est. Universa quae festinus sermo perstrinxit,
et quorum pulsavi tantum, nec aperui sacramenta,
ad cunctos pertinent sacerdotes: Pontifex autem
quantis polleat privilegiis, dicam breviter.</p>
        </div3>
<div3>
          <head>3.</head>
          <p>
 <hi>Caput,</hi> inquit, <hi>suum non discooperiet <note>(Levit. 21)</note>
          </hi> 
Habet cidarim, et nomen Dei portat in fronte: diademate
ornatus est regio, ad perfectam Christi venit
aetatem, semper ejus gloria protegendus est: et vestimenta
sua non scindet, quia candida sunt, quia impolluta,
quia agnum sequentia: et de attonsae ovis
confecta velleribus. Thamar amissa pudicitia, scidit
tunicam <note>(Gen. 38)</note>. Caiphas perdito sacerdotio, rupit
publice vestimenta <note>(Matth. 26)</note>. « Super omnem
animam, quae mortua est, non ingredietur »  <note>(Levit. 21.
11)</note>. Ubicumque peccatum est, et in peccato mors,
illuc Pontifex non accedit. « Anima quae peccaverit,
ipsa morietur »  <note>(Ezech. 18)</note>. Quamvis ille sit dives,
quamvis potens, et multitudinem offerat victimarum,
si mortuus est, non tangitur a Pontifice, non videtur.
Quod si resurgit, et ad vocem Salvatoris egreditur
de sepulcro, et fasciis peccatorum solutus incedit <note>(Joan. 11. 12)</note>,
intrabit ad eum Pontifex: et
ibi faciet mansionem, et cum resurgente prandebit.</p>
        </div3>
<div3>
          <head>4.</head>
          <p>
 « Super patre suo et matre sua non inquinabitur » <note>(Levit. 21. 11)</note>.
Multa nos facere cogit affectus:
et DUM PROPINQUITATEM respicimus corporum, et corporis
et animae offendimus Creatorem. Qui amat patrem
aut matrem super Christum, non est eo dignus <note>(Luc. 9)</note>.
Discipulus ad sepulturam patris ire desiderans,
<pb n="0611"/>
Salvatoris prohibetur imperio. QUANTI MONACHORUM
dum patris matrisque miserentur, suas animas
perdiderunt! Super patre et matre pollui nobis non
licet, quanto magis super fratre, sororibus, <emph>358</emph> consobrinis,
familia, servulis? Genus regale et sacerdotale
sumus. ILLUM ATTENDAMUS patrem, qui nunquam
moritur, aut qui pro nobis moritur: et qui ideo vivens
mortuus est, ut nos mortuos vivificaret. Si quid
habemus de Aegypto quod princeps mundi suum
possit agnoscere, tenenti Aegyptiae cum pallio relinquamus <note>(Gen. 39)</note>.
Sindone opertus adolescens, vinctum
Dominum sequebatur <note>(Marc. 14)</note>: incurrisset
in laqueos, nisi expeditus et nudus persequentium
declinasset impetum. Reddamus parentibus quae parentum
sunt: si tamen vivunt: si servientes Domino
filios suos praeferri sibi gloriantur.</p>
        </div3>
<div3>
          <head>5.</head>
          <p>
 « Et de sanctis non egredietur: et non polluet
sanctificationem Dei sui »  <note>(Levit. 21. 12)</note>. Pro otioso
quoque verbo rationem reddituri sumus: ET OMNE
QUOD non aedificat audientes, in periculum vertitur
loquentium. Ego si fecero, si dixero quippiam, quod
reprehensione dignum est: de sanctis egredior, et
polluo vocabulum Christi, in quo mihi blandior:
quanto magis Pontifex et Episcopus, quem oportet
esse sine crimine <note>(Tit. 1)</note>: tantarumque virtutum,
ut semper moretur in Sanctis: et paratus sit victimas
offerre pro populo, sequester hominum et
Dei, et carnes agni sacro ore conficiens:  « Quia sanctum
oleum Christi Dei sui super eum est. »  Non
egredietur de sancto, ne vestimentum quo indutus
est, polluat. Quotquot enim in Christo baptizati sumus,
Christum induimus <note>(Gal. 3)</note>. Servemus tunicam
quam accepimus, sanctam custodiamus in sancto. Ille
montanus habitator, qui de Jerusalem descendebat
in Jericho, non prius vulneratus est, quam nudatus.
Infunditur ei oleum medicamentum lene, et misericordia
temperatum: et quia debuit negligentiae sentire
cruciatum, vini austeritate mordetur <note>(Luc. 10)</note>:
ut per oleum ad poenitentiam provocetur, per vinum
severitatem sentiat judicantis.</p>
        </div3>
<div3>
          <head>6.</head>
          <p>
 « Uxorem virginem accipiet, viduam autem et
ejectam et meretricem non accipiet, sed virginem
de genere suo, et non contaminabit semen suum in
populo. Ego Dominus qui sanctifico eum »  <note>(Levit. 21.
14)</note>. Scio pontificem, cui praecepta nunc dantur a
plerisque Christum <emph>359</emph> intelligi: et id quod dictum
est,  « super patre et matre non inquinabitur, »  de
virginali Mariae partu edisseri: multoque facilior est
super Domino interpretatio, qui audit in Psalmo:  « Tu
es sacerdos in aeternum, secundum ordinem Melchisedec » 
<pb n="0612"/> <note>(Psal. 109. 14)</note>.
Et in Zacharia:  « Audi Jesu
sacerdos magne »  <note>(Zach. 3. 8)</note>: et cui sordida peccatorum
nostrorum vestimenta tolluntur, ut recipiant
gloriam quam habuit apud patrem prius quam mundus
esset.</p>
        </div3>
<div3>
          <head>7.</head>
          <p>
 Sed ne quis me vim facere Scripturae putet, et
sic amare Christum, ut historiae auferam veritatem,
interpretabor in membris, quod referatur ad caput:
intelligam de servis, quod impleatur in Domino.
Quanquam gloria Domini, gloria famulorum sit. Et
ubicumque opportunitas loci tulerit, sic de vero lumine
disputabo, ut derivetur ad eos, quibus Christus
donavit, ut lumen sint. Pontifex iste, quem Mosaicus
sermo describit, viduam ejectam et meretricem
non ducit uxorem. Vidua est, cujus maritus est mortuus.
Ejecta, quae a marito vivente projicitur. Meretrix,
quae multorum libidini patet. Sed <hi>accipiet,</hi> inquit, <hi>uxorem virginem et de genere suo,</hi> 
 non alienigenam,
ne in mala terra nobilium seminum frumenta degeneret.
Non meretricem, quae multis exposita est amatoribus.
Non ejectam, quae etiam priori conjugio indigna
fuit. Non viduam, ne pristinarum meminerit
voluptatum: sed illam animam, quae non habet maculam,
neque rugam, quae cum Christo renata, innovatur
de die in diem, de qua Apostolus loquitur: <hi>Despondi enim vos uni viro, virginem castam exhibere
Christo 
 <note>(1. Cor. 11. 2)</note>
          </hi>. Nolo discipulam conjugem
Pontificis quidquam haberi de veteri homine. Si consurreximus
cum Christo, ea quae sursum sunt, sapiamus.
Praeteritorum obliti, futurorum avidi. Infelix
Simon, quia post baptismum de antiquo matrimonio
cogitabat, nec ad virginalem venerat puritatem, Petri
consortio indignus fuit.</p>
        </div3>
<div3>
          <head>8.</head>
          <p>
 Compulisti me, Fabiola, litteris tuis, ut de
Aaron tibi sacerdotio scriberem et vestimentis.
Ego plus obtuli, ut de cibis et primitiis sacerdotum,
et de observatione Pontificis Praefatiunculam struerem.
Egressa de Sodomis, et ad montana festinans, non
vis habitare in parva urbe Segor. Transcendens <emph>360</emph> 
proselytos, praeteris Israelitas, dimittens Leviticum
gradum, et praepete penna transvolans sacerdotes,
ad Pontificem venis. Sed dum vestes ejus et Rationale
pectoris diligenter inquiris, nostra tibi displicuere
consortia. Et tu quidem optato frueris otio: et juxta
Babylonem Bethleemitica forsitan rura suspiras.
Nos in Ephrata, tandem pace reddita, vagientem de
praesepi audimus infantem: et querimonias ejus ac
voculas ad tuas aures cupimus pervenire.</p>
        </div3>
<div3>
          <head>9.</head>
          <p>
 Legimus in Exodo, tabernaculum, mensam,
candelabrum, altare, columnas, tentoria, coccum,
byssum, hiacynthum, purpuram ex auro, argento, aere
vasa diversa, tabernaculum divisum in tria, duodecim
panes per singulas hebdomadas mensae impositos,
in candelabro septem lucernas, altare hostiis holocaustisque
<pb n="0613"/>
expositum, crateras, scyphos, thuribula,
phyalas, mortariola, paxillos, pelles rubras, pillos caprarum
et ligna imputribilia <note>(Exod. 35. et seqq.)</note>.
Tanta et talia offeruntur in tabernaculo Dei, ut nullus
desperet salutem. Alius aurum sensuum, alius argentum
eloquii, alius vocem aeris exhibeat. Totus
mundus in tabernaculi describitur sacramento. Primum
et secundum vestibulum omnibus patet. Aqua
enim et terra, cunctis mortalibus data sunt. In sanctis
vero sanctorum, quasi ad aethera et in coelum, paucorum
introitus et volatus est. Duodecim panes duodecim
mensium significant circulum. Septem lucernae,
septem errantia astra demonstrant. Et ne longum
faciam (neque enim propositum mihi est nunc de
tabernaculo scribere) veniam ad sacerdotalia vestimenta:
et antequam mysticam scruter intelligentiam,
more judaico, quae scripta sunt, simpliciter exponam:
ut postquam vestitum videris sacerdotem, et oculis
tuis omnis ejus patuerit ornatus, tunc singulorum
causas pariter exquiramus.</p>
        </div3>
<div3>
          <head>10.</head>
          <p>
 Discamus primum communes sacerdotum vestes
atque pontificum. Lineis feminalibus, quae usque
ad genua et poplites veniunt, verenda celantur, et superior
pars sub umbilico vehementer astringitur: ut
si quando expediti mactant victimas, tauros et arietes
trahunt, portantque onera, et in officio ministrandi
361 sunt, etiam si lapsi fuerint, et femora revelaverint,
non pateat quod opertum est. Inde et
gradus altaris prohibentur fieri, ne inferior populus
ascendentium verenda conspiciat: vocaturque lingua
Hebraea hoc genus vestimenti MACHNASE,
Graece <foreign xml:lang="greek">περισκελῆ,</foreign> a nostris <hi>feminalia,</hi> vel <hi>bracae</hi> usque
ad genua pertingentes. Refert Josephus (nam aetate
ejus adhuc templum stabat: et necdum Vespasianus
et Titus Jerosolymam subverterant, et erat ipse de
genere sacerdotali; multoque plus intelligitur quod
oculis videtur, quam quod aure percipitur) haec feminalia
 de bysso retorta ob fortitudinem solere
contexi, et postquam incisa fuerint, acu consui. Non
enim posse in tela hujuscemodi fieri.</p>
        </div3>
<div3>
          <head>11.</head>
          <p>
 Secunda ex lino tunica est <foreign xml:lang="greek">ποδήρης,</foreign> id est, talaris,
duplici sindone, quam et ipsam Josephus
byssinam vocat, appellaturque CHOTONATH, id est,
<pb n="0614"/> <foreign xml:lang="greek">χετὼν,</foreign>
 quod Hebraeo sermone in <hi>lineam</hi> vertitur. Haec
adhaeret corpori, et tam arcta est et strictis manicis,
ut nulla omnino in veste sit ruga: et usque ad crura
descendat. Volo pro legentis facilitate abuti sermone
vulgato. Solent militantes habere lineas, quas
camisias vocant, sic aptas membris et adstrictas corporibus,
ut expediti sint vel ad cursum, vel ad praelia,
dirigendo jaculo, tenendo clypeo, ense vibrando, et
quocumque necessitas traxerit. Ergo et sacerdotes
parati in ministerium Dei, utuntur hac tunica; ut habentes
pulchritudinem vestimentorum, nudorum celeritate
discurrant. <emph>362</emph>
</p>
        </div3>
<div3>
          <head>12.</head>
          <p>
 Tertium genus est vestimenti, quod illi appellant
ABANET, nos cingulum vel balteum, vel zonam
possumus dicere. Babylonii novo vocabulo HEMIAN
vocant. Diversa vocabula ponimus, ne quis erret in
nomine. Hoc cingulum in similitudinem pellis colubri,
 qua exuit senectutem: sic in rotundum textum
est, ut marsupium longius putes. Textum est
autem subtegmine cocci, purpurae, hiacynthi, et stamine
byssino, ob decorem et fortitudinem: atque ita
polymita arte distinctum, ut diversos flores ac gemmas
artificis manu non textas, sed additas arbitreris.
Lineam tunicam, de qua supradiximus, inter umbilicum
et pectus hoc stringunt balteo, qui quatuor
digitorum habens latitudinem, et ex una parte
ad crura dependens, cum ad sacrificia cursu, et expeditione
opus est, in laevum humerum retorquetur.</p>
        </div3>
<div3>
          <head>13.</head>
          <p>
 Quartum genus est vestimenti, rotundum pileolum,
quale pictum in Ulyxi conspicimus, quasi
sphaera media sit divisa, et pars una ponatur in capite:
hoc Graeci et nostri <foreign xml:lang="greek">τιάραν,</foreign> nonnulli galerum
vocant, Hebraei MISNEPHETH: non habet acumen in
summo, nec totum usque ad comam caput tegit; sed
<pb n="0615"/>
tertiam partem a fronte inopertam relinquit: atque
ita in occipitio vitta constrictum est: ut non facile labatur
ex capite. Est autem byssinum, et sic fabre
apertum linteolo, ut nulla acus vestigia forinsecus
appareant.</p>
        </div3>
<div3>
          <head>14.</head>
          <p>
 His quatuor vestimentis, id est, feminalibus, tunica
linea, cingulo, quod purpura, cocco, bysso, hiacynthoque <emph>363</emph> 
 contexitur, et pileo, de quo nunc diximus,
tam Sacerdotes, quam Pontifices utuntur. Reliqua
quatuor proprie Pontificum sunt, quorum primum
est MAIL, id est, tunica talaris, tota hiacynthina,
ex lateribus ejusdem coloris assutas habens manicas,
et in superiori parte, qua collo induitur, aperta, quod
vulgo capitium vocant, oris firmissimis ex se textis,
 ne facile rumpantur. In extrema parte, id est, ad
pedes, septuaginta duo sunt tintinnabula, et totidem
mala punica, iisdem contexta coloribus, ut supra
cingulum. Inter duo tintinnabula unum malum est:
inter duo mala unum tintinnabulum, ut alterutrum
sibi media sint: causaque redditur. Idcirco tintinnabula
vesti apposita sunt, ut cum ingreditur Pontifex
in Sancta Sanctorum, totus vocalis incedat,
statim moriturus, si hoc non fecerit.</p>
        </div3>
<div3>
          <head>15.</head>
          <p>
 Sextum est vestimentum, quod Hebraica lingua
dicitur EPHOD. Septuaginta <foreign xml:lang="greek">ἐπωμίδα,</foreign> id est, <hi>superhumerale</hi> 
appellant. Aquila <foreign xml:lang="greek">ἐπένδυμα,</foreign> nos EPHOD
suo ponimus nomine. Et ubicumque in Exodo, sive
in Levitico superhumerale legitur, sciamus apud Hebraeos
Ephod appellari. Hoc autem esse Pontificis
vestimentum, et in quadam Epistola <note>(Ad Marcell.
XXIX)</note> scripsisse me memini: et omnis Scriptura
testatur, sacrum quiddam esse, et solis conveniens
Pontificibus. Nec statim illud occurrat, quod Samuel
qui Levita fuit, scribitur Regnorum primo libro, habuisse
aetatis adhuc parvulae <hi>ephod bad,</hi> id est, <hi>superhumerale
lineum:</hi> cum David quoque ante arcam Domini
idem portasse referatur. Aliud est enim ex quatuor
supra dictis coloribus, id est, hiacyntho, bysso,
cocco, purpura, et ex <emph>364</emph> auro habere contextum;
aliud in similitudinem sacerdotum simplex et lineum.
Auri laminae, id est, bracteae, mira tenuitate tenduntur,
ex quibus secta fila torquentur, cum subtegmine
trium colorum, hiacynthi, cocci, purpurae, et
cum stamine byssino: et efficitur palliolum mirae
pulchritudinis, praestringens fulgore oculos in modum
Caracallarum, sed absque cucullis. Contra pectus
nihil contextum est, et locus futuro Rationali derelictus.
<pb n="0616"/>
In utroque humero habet singulos lapides
clausos et astrictos auro, qui Hebraice dicuntur
SOOM: ab Aquila et Symmacho et Theodotione
onychini: a Septuaginta smaragdi transferuntur:
Josephus sardonychas vocat, cum Hebraeo Aquilaque
consentiens: ut vel colorem lapidum, vel patriam
demonstraret. Et in singulis lapidibus sena
Patriacharum nomina sunt, quibus Israeliticus populus
dividitur. In dextro humero majores filii Jacob,
in laevo minores scripti sunt: ut Pontifex ingrediens
Sancta Sanctorum, nomina populi pro quo rogaturus
est Dominum, portet in humeris.</p>
        </div3>
<div3>
          <head>16.</head>
          <p>
 Septimum vestimentum est mensura parvulum,
sed cunctis supra dictis sacratius. Intende,
quaeso, animum, ut quae dicuntur, intelligas. Hebraice
vocatur HOSEN, Graece autem <foreign xml:lang="greek">λόγιον,</foreign> nos <hi>Rationale</hi> 
possumus appellare, ut ex ipso statim nomine scias
mysticum esse quod dicitur. Pannus est brevis ex
auro et quatuor textus coloribus, hoc est, iisdem
quibus et Superhumerale, habens magnitudinem palmi
per quadrum; et duplex, ne facile rumpatur. Intexti
sunt enim ei duodecim lapides mirae magnitudinis
atque pretii per quatuor ordines: ita ut in singulis
versiculis <emph>365</emph> terni lapides collocentur. In primo
ordine sardius, topazius, smaragdus ponitur. Symmachus
dissentit in smaragdo, ceraunium pro eo
transferens. In secundo carbunculus, sapphirus, jaspis.
In tertio ligurius, achates, amethystus. In quarto
chrysolithus, onychinus, berillus. Satisque miror cur
hiacynthus pretiosissimus lapis in horum numero
non ponatur: nisi forte ipse est alio nomine ligurius.
Scrutans eos qui de lapidum atque gemmarum scripsere
naturis, ligurium invenire non potui. In singulis
<pb n="0617"/>
lapidibus secundum aetates duodecim tribuum
sculpta sunt nomina. Hos lapides in diademate principis
Tyri, et in Apocalypsi Joannis legimus, de quibus
extruitur coelestis Jerusalem <note>(Ezech. 28; Apoc.
21)</note>: et sub horum nominibus et specie, virtutum
vel ordo, vel diversitas indicatur. Per quatuor Rationalis
angulos, quatuor annuli sunt aurei, habentes
contra se in Superhumerali alios quatuor, ut cum
appositum fuerit <foreign xml:lang="greek">λόγιον</foreign> in loco, quem in Ephod diximus
derelictum, annulus veniat contra annulum, et
mutuo sibi vittis copulentur hiacynthinis. Porro ne
magnitudo et pondus lapidum contexta stamina rumperet,
auro ligati sunt atque conclusi: nec suffecit
hoc ad firmitatem, nisi et catenae ex auro fierent,
quae ob pulchritudinem fistulis aureis tegerentur,
haberentque et in Rationali supra duos majores annulos,
qui uncinis Superhumeralis aureis necterentur,
et deorsum alios duos: nam post tergum in Superhumerali
contra pectus et stomachum, ex utroque
latere erant annuli aurei, qui catenis cum Rationalis
inferioribus annulis jungebantur: atque ita fiebat, ut
astringeretur et Rationale Superhumerali, et Superhumerale
Rationali, ut una textura contra videntibus
putaretur.</p>
        </div3>
<div3>
          <head>18.</head>
          <p>
 Octava est lamina aurea, id est, SIS ZAAB, in
qua scriptum est nomen <emph>366</emph> Dei Hebraicis quatuor
litteris JOD, HE, VAV, HE, quod apud illos ineffabile
nuncupatur. Haec super pileolum lineum et commune
omnium Sacerdotum, in Pontifice plus additur, ut in
fronte vita hiacynthina constringatur, TOTAMQUE Pontificis
pulchritudinem, Dei vocabulum coronet et protegat.</p>
        </div3>
<div3>
          <head>19.</head>
          <p>
 Didicimus, quae vel communia cum Sacerdotibus,
vel quae specialia Pontificis vestimenta sint:
et si tanta difficultas fuit in vasis fictilibus, quanta
majestas erit in thesauro, qui intrinsecus latet? Dicamus
igitur prius quod ab Hebraeis accepimus: et
juxta morem nostrum, spiritualis postea intelligentiae
vela pandamus. Quatuor colores et quatuor elementa
referuntur, ex quibus universa subsistunt.
Byssus terrae deputatur, quia ex terra gignitur. Purpura
mari, quia ex ejus cochleolis tingitur. Hiacynthus
 aeri, propter coloris similitudinem. Coccus igni
et aetheri, qui Hebraice SANI appellatur: quod Aquila <foreign xml:lang="greek">διάφορον,</foreign>
 Symmachus <foreign xml:lang="greek">δίβαφον</foreign> interpretatus est. Pro
cocco juxta Latinum eloquium, apud Hebraeos THOLATH,
id est, vermiculus scribitur: et justum esse
commemorant, ut Pontifex Creatoris non solum
<pb n="0618"/>
pro Israel, sed et pro universo mundo roget: si quidem
ex terra et aqua et aere et igne mundus iste
consistit: et haec elementa sint omnium. Unde primum
vestimentum lineum, terram significat: secundum
hiacynthinum, aerem in colore demonstrat <note>(al. <hi>demonstrans</hi> 
)</note>: quia de terrenis paulatim ad excelsa
 sustollimur: et ipsa vestis hiacynthina a capite
usque ad talos veniens, indicat aerem de coelis usque
ad terram fusum. Mala autem punica et tintinnabula
in inferioribus posita, fulgura tonitruaque demonstrant:
sive terram et aquam, et omnium elementorum
inter se consonantiam: et sic sibi universa perplexa,
ut in singulis <emph>367</emph> omnia reperiantur. Quod autem
supradicti colores auro intexti sunt: id significari
volunt, quod vitalis calor, et divini sensus providentia
universa penetret. Superhumerale et duos lapides,
vel smaragdinos, vel onychinos, qui desuper sunt, et
utrumque humerum tegunt, duo hemisphaeria interpretantur:
quorum aliud super terram, aliud sub
terra sit; sive solem et lunam, quae desuper rutilant.
Zonam illam, qua sacerdotis pectus arctatur, et linea
tunica, id est terra, constringitur: interpretantur
oceanum. Rationale in medio positum terram edisserunt:
quae instar puncti, licet omnia in se habeat,
tamen a cunctis vallatur elementis. Duodecim lapides,
vel zodiacum interpretantur circulum, vel duodecim
menses, et singulis versiculis singula assignant tempora,
et his ternos deputant menses. Nec alicui gentilis
videatur expositio. NON ENIM SI COELESTIA et Dei
dispositionem, idolorum nominibus infamarunt, idcirco
Dei est neganda providentia, quae certa lege
currit et fertur, et regit omnia. Nam et in Job, Arcturum
et Orionem, et MAZUROTH, hoc est, zodiacum
circulum et caetera astrorum nomina legimus <note>(Job. 9. et 39)</note>.
Non quod eadem apud Hebraeos vocabula
sint, sed quia nos non possumus quae dicuntur,
nisi consuetis vocibus intelligere. Pulchre autem hoc
ipsum quod in medio est, appellatur Rationale; ratione
enim cuncta sunt plena, et terrena haerent coelestibus:
imo ratio terrenorum et temporum, caloris
et frigoris, et duplex inter utraque temperies, de
coeli cursu et ratione descendit. Unde et Rationale
cum Ephod fortius stringitur. Porro quod dicitur in
ipso Rationali <foreign xml:lang="greek">δήλωσις</foreign> esse et <foreign xml:lang="greek">ἀλήθεια,</foreign> id est, <hi>manifestatio,</hi> 
atque <hi>doctrina,</hi> vel <hi>veritas,</hi> hoc ipsum significat,
quod nunquam in Dei ratione mendacium sit;
<pb n="0619"/>
sed et ipsa veritas multis signis et argumentis monstretur
hominibus, et usque ad mortales veniat. Unde
factum est, ut rationem solis et lunae et anni et mensium
et temporum <emph>368</emph> et horarum, tempestatum
quoque, serenitatis atque ventorum, et rerum omnium
nosceremus, ACCIPIENTES INSITAM a Deo sapientiam, et
ipso habitatore atque doctore, domicilii sui nobis et
fabricae scientiam demonstrante. Super omnia cidaris
et vitta hiacynthina coelum monstrat: et auri lamina
quae in fronte Pontificis est, inscriptumque nomen
Dei, universa quae subter sunt, Dei arbitrio gubernari.
Idipsum ego puto sub aliis nominibus et in
Cherubim et quatuor animalibus figuratum, quae ita
sibi permixta sunt et haerent, ut in uno inveniantur
et caetera: et quod instanter, et ante se vadant, et non
revertantur. Labuntur enim tempora, et praeterita
relinquentia, ad futura festinant. Quod autem semper
in motu sunt, illud significant quod, et philosophi
suspicantur, currere mundum suo ordine, et incessabiliter
velut rotam in suo axe torqueri: unde et rota
in rota est, id est, tempus in tempore, et annus in
semetipsum revolvitur: et ipsae rotae elevantur ad
coelum, et super crystallum thronus ex sapphiro est,
et super thronum similitudo sedentis: cujus inferiora
ignea sunt, superiora electrina: ut demonstret quae
inferiora sunt, igne et purgatione indigere: quae sursum,
in conditionis suae puritate persistere. Et quomodo
hic in habitu sacerdotis, auri lamina est desuper:
ita in Ezechiele electrum in pectore, et in vertice
collocatur <note>(Ezech. 1. 8)</note>. Justum ergo erat (sicut
supra ex parte diximus) ut Pontifex Dei, creaturarum
omnium typum portans in vestibus suis, INDICARET
CUNCTA indigere misericordia Dei: et cum sacrificaret
ei, expiaretur universalis conditio, ut non pro
liberis ac parentibus et propinquis; sed pro cuncta
creatura, et voce et habitu precaretur.</p>
        </div3>
<div3>
          <head>20.</head>
          <p>
 Tetigimus expositionem Hebraicam, et infinitam
sensuum sylvam alteri tempori reservantes, quaedam
futurae domus stravimus fundamenta. De feminalibus
lineis hoc solent dicere, Ratio seminum et
generationis ad carnem pertinens, terrae per eam
deputatur. <emph>369</emph> Unde et ad Adam loquitur Deus: <hi>Terra es, et in terram ibis 
 <note>(Gen. 3. 19)</note>
          </hi>. Causasque
hujus rei, quomodo de parvulo semine et foedissimis
initiis tanta vel hominum vel diversarum rerum pulchritudo
nascatur, esse obvolutas, et humanis oculis
non patere. Legimus in Levitico <note>(Levit. 8)</note>, juxta praeceptum
Dei, Moysen lavisse Aaron et filios ejus: jam
tunc purgationem mundi, et rerum omnium sanctitatem
Baptismi sacramenta signabant. Non accipiunt
vestes, nisi lotis prius sordibus, nec ornantur ad sacra,
nisi in Christo novi homines renascantur. Vinum
enim novum in novis utribus mittitur. Quod autem
<pb n="0620"/>
Moyses lavat, legis indicium est. <hi>Habent Moysen et
Prophetas, ipsos audiant.</hi> Et <hi>Ab Adam usque ad Moysen
omnes peccaverunt.</hi> Praeceptis Dei lavandi sumus,
et cum parati ad indumentum Christi, tunicas pelliceas
deposuerimus, tunc induemur veste linea,
nihil in sese mortis habente, sed tota candida: ut de
baptismo consurgentes, cingamus lumbos in veritate,
et tota pristinorum peccatorum turpitudo celetur.
Unde et David: <hi>Beati quorum remissae sunt iniquitates,
et quorum tecta sunt peccata <note>(Ps. 31. 1)</note>
          </hi>.</p>
        </div3>
<div3>
          <head>21.</head>
          <p>
 Post feminalia et lineam tunicam induimur
hiacynthino vestimento, et incipimus de terrenis ad
alta conscendere. Haec ipsa hiacynthina tunica, a Septuaginta
 <foreign xml:lang="greek">ὑποδύτης,</foreign> id est, <hi>subucula</hi> nominatur,
et proprie Pontificis est, significatque rationem sublimium
non patere omnibus, sed majoribus atque
perfectis. Hanc habuerunt Moyses et Aaron et Prophetae,
et omnes quibus dicitur: <hi>In montem excelsum
ascende tu, qui evangelizas Sion <note>(Isai. 40. 9)</note>
          </hi>. Nec
nobis sufficit priorum ablutio peccatorum, baptismi
gratia, doctrina secretior, nisi habuerimus et opera.
Unde jungitur et Ephod, id est, Superhumerale, quod
Rationali copulatur: ut non sit laxum, neque dissolutum,
sed haereant sibi invicem, et auxilio sint.
Ratio enim operibus, et opera ratione indigent: ut
quod mente percipimus opere perpetremus. Duoque
lapides in Superhumerali, vel Christum significant et
Ecclesiam, duodecim Apostolorum, <emph>370</emph> qui ad praedicationem
missi sunt, nomina continentes: vel litteram
et spiritum, in quibus continentur legis universa
mysteria. In dextra spiritus, in laeva littera est. Per
litteras ad verba descendimus, per verba venimus ad
sensum. Quam pulcher ordo, et ex ipso habitu sacramenta
demonstrans. In humeris opera sunt, in pectore
ratio. Unde et pectusculum comedunt sacerdotes. Hoc
autem Rationale duplex est, apertum et absconditum,
simplex et mysticum, duodecim in se lapides habens,
et quatuor ordines, quos quatuor puto esse virtutes,
Prudentiam, Fortitudinem, Justitiam, et Temperantiam,
quae sibi haerent invicem: et dum mutuo miscentur,
duodenarium efficiunt numerum: vel quatuor
 Evangelia, quae in Apocalypsi describuntur
plena oculis <note>(Apoc. 14. 6)</note>, et Domini luce radiantia
mundum illuminant. In uno quattuor, et in quattuor
singula. Unde <foreign xml:lang="greek">δήλωσις,</foreign> et <foreign xml:lang="greek">ἀλήθεια,</foreign> id est <hi>doctrina,</hi> 
et <hi>veritas</hi> in pectore Sacerdotis est. Cum enim indutus
<pb n="0621"/>
quis fuerit veste multiplici, consequens est, veritatem
quam corde retinet, sermone proferre: et ob
id in Rationali veritas est, id est, scientia, ut noverit
quae docenda sint: et manifestatio atque doctrina, ut
possit instruere alios, quod mente concepit. Ubi sunt
qui innocentiam Sacerdoti dicunt posse sufficere?
Vetus lex novae congruit: idipsum Moyses quod Apostolus.
Ille sacerdotis scientiam ornat in vestibus:
iste Timotheum et Titum instruit disciplinis. Sed et
ipse vestimentorum ordo praecipuus. Legamus Leviticum.
Non prius Rationale, et sic Superhumerale, sed
ante Superhumerale, et deinceps Rationale <note>(Levit. 8)</note>. <hi>A mandatis tuis,</hi> 
 inquit, <hi>intellexi <note>(Psal. 118. 104)</note>
          </hi>:
prius faciamus, et sic doceamus: Ne doctrinae auctoritas,
cassis operibus destruatur. Hoc est quod in
Propheta legimus: <hi>Seminate vobis in justitia, et metite
fructum vitae: illuminate vobis lumen scientiae <note>(Osee 10.
12)</note>
          </hi>. Primum seminate in justitia, et fructum vitae
aeternae metite, postea vobis scientiam vindicate. Nec
statim absoluta perfectio est, si quis Superhumerale et
Rationale habeat: nisi haec ipsa inter se forti compagine
solidentur, et sibi invicem connexa sint: <emph>371</emph> 
ut et operatio rationi, et ratio operibus haereat:
et his praecedentibus, doctrina sequatur et veritas.</p>
        </div3>
<div3>
          <head>22.</head>
          <p>
 Quatuor elementa, de quibus supra diximus,
et duos lapides vel onychinos, vel smaragdinos, et
gemmas duodecim, quae ponuntur in Rationali, si esset
tempus ut discuterem, singulorum naturas et causas
tibi exponerem: et quid unusquisque valeat, et quomodo
virtutibus singulis comparentur, plenius quaesita
 demonstrarem. Sufficiat, quod et sanctus Papa
Epiphanius egregium super hoc volumen edidit: quod
si legere volueris, plenissimam scientiam consequeris.
Ego jam mensuram epistolae excedere me intelligo,
et excipientis ceras video esse completas. Unde ad
reliqua transeo, ut tandem finiatur oratio. Lamina
aurea rutilat in fronte: nihil enim nobis prodest
omnium rerum eruditio, nisi Dei scientia coronemur.
Lineis induimur, ornamur hiacynthinis, sacro balteo
cingimur, dantur nobis opera, Rationale in
pectore ponitur: accipimus veritatem, profert sermo
doctrinam: imperfecta sunt universa, nisi tam decoro
currui dignus quaeratur auriga, et super creaturas
creator insistens, regat ipse quae condidit. Quod
olim in lamina monstrabatur, nunc in signo ostenditur
Crucis. Auro legis, sanguis Evangelii pretiosior
est. Tunc signum juxta Ezechielis vocem gementibus
figebatur in fronte <note>(Ezech. 9. 4)</note>: nunc portantes
crucem dicimus: <hi>Signatum est super nos lumen vultus
tui, Domine <note>(Psal. 4. 7)</note>
          </hi>. Bis in Exodo legimus <note>(Exod. 28. et 29)</note>,
praecipiente Domino, et Moyse
jussa faciente: octo vestium genera Pontificis. In
<pb n="0622"/>
Levitico de septem <LACUNA> scriptum est <note>(Levit. 8)</note>;
et refertur quomodo Moyses fratrem suum Aaron illis
induerit: de solis feminalibus nihil dicitur, hac (ut
arbitror) causa, quod ad genitalia nostra et verenda
lex non mittit manum, sed ipsi secretiora nostra et
confusione digna tegere et velare debemus, et conscientiam
puritatis feminum Deo judici reservare. De
ceteris virtutibus, verbi gratia, sapientia, fortitudine,
justitia, temperantia, <emph>372</emph> humilitate, mansuetudine,
liberalitate, possunt et alii judicare: pudicitiam sola
[al. <hi>solam</hi> ] novit conscientia, et humani oculi hujus
rei certi judices esse non possunt: absque his qui
passim in morem brutorum animalium libidini sunt
expositi. Unde et apostolus: <hi>De virginibus,</hi> inquit, <hi>praeceptum Domini non habeo 
 <note>(1. Cor. 7. 25)</note>
            </hi>: quasi
Moyses loquatur: feminalibus ego non vestio, nec
impono alicui necessitatem: qui vult Sacerdos esse,
ipse se vestiat. O quantae virgines, et quantorum sperata
pudicitia in die judicii dehonestabitur: quantorum
infamata pudicitia a Deo judice coronabitur. Ipsi
igitur assumamus feminalia: ipsi nostra verenda operiamus:
non quaeramus alienos oculos. Ita tegantur
genitalia, ut nullorum oculis pateant: ne quando intramus
Sancta Sanctorum, si qua apparuerit turpitudo,
morte moriamur.</LACUNA>
        </p>
        </div3>
<div3>
          <head>23.</head>
          <p>
 Jam sermo finitur, et ad superiora retrahor.
Tanta debet esse scientia et eruditio Pontificis Dei,
ut et gressus ejus, et motus, et universa vocalia sint.
Veritatem mente concipiat, et toto eam habitu resonet
et ornatu: ut quidquid agit, quidquid loquitur,
sit doctrina populorum. Absque tintinnabulis enim et
diversis coloribus, et gemmis floribusque virtutum,
nec Sancta ingredi potest, nec nomen Antistitis possidere.
Haec ad unam lucubratiunculam cum jam
funis solveretur a littore, et nautae crebrius inclamarent,
propero sermone dictavi, quae memoria tenere
poteram, et quae diuturna in Rationali pectoris mei
lectione congesseram: satis intelligens magis me loquendi
impetu, quam judicio scribentis fluere, et more
torrentis turbidum proferre sermonem. Fertur in
indice Septimii Tertulliani liber de Aaron vestibus,
qui interim usque ad hanc diem a me non est
repertus. Si a vobis propter celebritatem Urbis fuerit
inventus, quaeso ne meam stillam illius flumini comparetis.
Non enim magnorum virorum ingeniis, sed
meis sum viribus aestimandus.
</p>
        </div3>
      </div1>

<div1>
        <head> <emph>373</emph> EPISTOLA LXV. AD PRINCIPIAM VIRGINEM, SIVE EXPLANATIO PSALMI XLIV.</head>
<p divs_removed="true"> <hi>Quadragesimum quartum Psalmum, cujus initium est,</hi> Eructavit
cor meum verbum bonum, <hi>in quo sponsi Christi,
sponsaeque Ecclesiae epithalamium canitur, Principiae
Romanae virgini, post defensum a calumniis se
ac muliebrem sexum, quem in expositione Scripturarum
maribus interdum praeferebat, interpretatur.</hi> 

        </p>
        <div3 moved_from_p="true">
            <head>1.</head>
          <p>
 Scio me, Principia, in Christo filia, a plerisque
<pb n="0623"/>
reprehendi, quod interdum scribam ad mulieres, et
fragiliorem sexum maribus praeferam. Et idcirco debeo
primum obtrectatoribus meis respondere, et sic
venire ad disputatiunculam, quam rogasti. Si viri de
Scripturis quaererent, mulieribus non loquerer. Si
Barac ire ad praelium voluisset, Debbora de victis
hostibus non triumphasset <note>(Jud. 5)</note>. Jeremias carcere
clauditur <note>(Jer. 36)</note>, et quia periturus Israel virum non
receperat prophetantem, Olda eis mulier suscitatur <note>(4. Reg. 22)</note>.
Sacerdotes et Pharisaei crucifigunt Filium
Dei <note>(Matth. 27)</note>, et Maria Magdalene plorat ad
crucem, unguenta parat, quaerit in tumulo <note>(Marc. 16)</note>,
hortulanum interrogat, Dominum recognoscit <note>(Joan.
2)</note>, pergit ad Apostolos, repertum nuntiat. Illi dubitant,
ista confidit. Vere <foreign xml:lang="greek">πυργίτης,</foreign> vere turris candoris
et Libani, quae prospicit faciem Damasci <note>(Cant.
7)</note>, sanguinem videlicet Salvatoris ad sacci poenitentiam
provocantem. Defecerant Sarae muliebria, et
ideo Abraham ei subjicitur, et dicitur ad eum: <hi>Omnia
quae dicit tibi Sara, audi vocem ejus <note>(Gen. 18)</note>
            </hi>. Illi defecerant
muliebria, tu nunquam habuisti muliebria.
Sexus devoratur a virgine, Christum portat in corpore.
Jam possidet quod futura est. Rebecca pergit
ad interrogandum Deum: et sua responsione condigna
audit oracula: <hi>Duae gentes in utero tuo, et duo
populi de ventre tuo dividentur <note>(Gen. 25. 23)</note>
            </hi>. Illa duos
generat dissidentes: tu unum quotidie concipis, parturis, <emph>374</emph> 
 generas, unione fecundum, majestate
multiplicem, trinitate concordem. Maria soror Moysi,
victorias Domini canit <note>(Exod. 15)</note>, et Rachel Bethleem
nostram atque Ephratham stirpe nominis sui signat
in posteros <note>(Gen. 35)</note>. Filiae Salphaad haereditatem
inter fratres merentur accipere <note>(Num. 27)</note>. Ruth et
Esther et Judith tantae gloriae sunt, ut sacris voluminibus
nomina indiderint. Anna Prophetissa generat
filium Levitam, Prophetam, Judicem, sacro crine venerabilem,
et offert eum in tabernaculo Dei <note>(I. Reg.
1. 2)</note>. Thecuites mulier, regem David interrogatione
concludit, aenigmate docet, exemplo Dei mitigat <note>(2.
Reg. 14)</note>. Legimus et aliam sapientem feminam, quae
cum obsideretur civitas, et propter unum perduellem,
dux exercitus Joab muros ariete quateret,
locuta est ad populum in sapientia sua, et tantae
multitudinis periculum, muliebri auctoritate sedavit <note>(3. Reg. 10)</note>.
Quid loquar de regina Saba <note>(Ibid.)</note>,
quae venit a finibus terrae audire sapientiam Salomonis,
et testimonio Domini condemnatura est
omnes viros Jerusalem? Elisabeth utero prophetat et
voce <note>(Matth. 2)</note>. Anna filia Phanuelis in templo,
templum efficitur Dei, et quotidiano jejunio, coelestem
invenit panem <note>(Luc. 1)</note>. Sequuntur mulieres Salvatorem,
et ministrant ei de substantia sua <note>(Ibid. 2)</note>.
<pb n="0624"/>
Ille qui de quinque panibus, quinque millia hominum,
exceptis mulieribus et parvulis, aluit, escas sanctarum
mulierum non recusat accipere. Cum Samaritana
loquitur ad puteum, et saturatus conversione
credentis, cibos qui coempti fuerant negligit. Apollo
virum Apostolicum et in lege doctissimum, Aquila et
Priscilla erudiunt, et instruunt eum de via Domini <note>(Act. 18. 25)</note>.
Si doceri a femina non fuit turpe Apostolo,
mihi quare turpe sit post viros docere et feminas?</p>
        </div3>
<div3>
          <head>2.</head>
          <p>
 Haec et istiusmodi, <foreign xml:lang="greek">σεμνοτάτη</foreign> filia, perstrinxi breviter,
ut nec te poeniteret sexus tui, nec viros nomen
suum erigeret: in quorum condemnationem, feminarum
in Scripturis sanctis vita laudatur. Gaudeo, et
veluti quodam tripudio effertur animus meus, cum in
Babylone invenitur Daniel, Ananias, Azarias, Misael.
O quam multi sunt <emph>375</emph> senes et Judices Israel,
quos rex Babylonius frigit in sartagine sua. Quam
multae Susannae, quod interpretatur <hi>lilium,</hi> quae candore
pudicitiae sponso serta componunt, et coronam
spineam mutant in gloriam triumphantis. Habes ibi
in studio Scripturarum, et in sanctimonia mentis et
corporis Marcellam et Asellam: quarum altera te
per prata virentia, et varios divinorum Voluminum
flores ducat ad eum qui dicit in Cantico: <hi>Ego flos
campi, et lilium convallium <note>(Cant. 2. 1)</note>
          </hi>; altera ipsa
flos Domini tecum mereatur audire: <hi>Ut lilium in medio
spinarum, sic proxima mea in medio filiarum <note>(Ibid.
2)</note>
          </hi>. Et quia de floribus et liliis loqui coepimus, semperque
virginitas floribus comparatur, opportunum
mihi videtur, ut ad florem Christi scribens, de multis
floribus disputem.</p>
        </div3>
<div3>
          <head>3.</head>
          <p>
 Quadragesimum quartum Psalmum legens in titulo
reperi: <hi>In finem pro his qui commutabuntur,
filiorum Core intelligentiae, Canticum pro dilecto:</hi> 
in Hebraico scriptum est, LAMANASSE AL SOSANNIM LABNE
CORE MESCHIL SIR IDIDOTH: quod nos in Latinum
vertimus; <hi>Victori pro liliis filiorum Core, eruditionis Canticum amantissimi.</hi> 
 Symmachus more suo manifestius, <hi>triumphum pro floribus</hi> 
 interpretatus est. Igitur
SOSANNIM, vel, <hi>pro his qui commutandi sunt,</hi> vel in <hi>lilia</hi> 
 transfertur et <hi>flores:</hi> MESCHIL quoque et <hi>eruditionem</hi> 
<pb n="0625"/>
et <hi>doctissimum</hi> sonat: SIR, <hi>canticum:</hi> IDIDIA
antiquum Salomonis est nomen, quia alio sensu <hi>pacificus</hi> 
appellatur. Quatuor autem Psalmi, licet in posteriori
titulorum parte dissentiant, hoc principio
praenotantur, quadragesimus quartus, quinquagesimus
nonus, sexagesimus octavus, septuagesimus nonus:
e quibus duo medii inscribuntur, <hi>David;</hi> primus
et novissimus, <hi>Filiorum Core et Asaph.</hi> De cunctis
dicere non est hujus temporis, quem coepimus, explicemus.</p>
        </div3>
<div3>
          <head>4.</head>
          <p>
 Recte, qui in saeculorum fine mutandi sunt, de
quibus Apostolus loquitur: <hi>Omnes dormiemus, sed
non omnes immutabimur <note>(1. Cor. 15. 51)</note>
          </hi>, referuntur ad
finem. Et hoc ipsum mysterium lectorem praeparat ad
intelligentiam spiritalem. Ubi enim <emph>376</emph> simplex et
apertus est sensus, quid necesse est audientem intelligentiae
praemoneri, et dici ad eum, <hi>Qui habet
aures audiendi, audiat? <note>(Matth. 13)</note>
          </hi> Canticum quoque
canitur carissimo atque dilecto, quia propter illum
veniet sanctis promissa mutatio. Quae quidem et in
hac vita intelligi potest, quando exuimur veteri homine,
et induimur novo, qui renovatur in cognitione
secundum imaginem Creatoris, et gloriam Domini
contemplantes, in eamdem imaginem transformamur
quasi a gloria in gloriam. Nec est tempus ullum quo
non mutetur Sanctus, praeteritorum obliviscens et in
futurum se extendens, cum interior noster homo
renovetur de die in diem, et immutabilis Deus qui
loquitur per prophetam: <hi>Ego Deus, et non mutor <note>(Malach. 5. 6)</note>
          </hi>,
propter nos mutaverit faciem suam,
formamque servi acceperit, et de Judaea transmigrans
ad Philistiim, qui interpretantur <hi>poculo corruentes</hi> 
(inebriati enim fuerant aureo calice Babylonis) primum
derisus sit propter stultitiam crucis, deinde
susceptus propter gloriam triumphorum. Carissimus
autem ille est, de quo Isaias canit: <hi>Cantabo Canticum
dilecto vineae meae <note>(Isai. 5. 1)</note>
          </hi>; et Evangelium: <hi>Hic
est Filius meus dilectus, in quo mihi bene complacui,
hunc audite <note>(Matth. 17. 5)</note>
          </hi>. Cui non unus Propheta,
sed omnis chorus filiorum Core nunc laudes canit.
Qui sint autem filii Core, id est, <hi>Calvariae,</hi> in quadragesimo
primo Psalmo competentius disputatur.
Et ut sciamus textum Cantici titulo convenire, mutationem
de alio ad aliud dicit, ut filia cui praecipitur,
ut antiqui parentis obliviscatur, regis se amplexibus
paret. Victorem autem eum esse qui dicit: <hi>Confidite,
ego vici mundum <note>(Joan. 16. 33)</note>
          </hi>; et ad quem ista
adolescentis oratio est: <hi>A te victoria, et sapientia, et
gloria, et ego tuus servus <note>(3. Esd. 4. 59)</note>
          </hi>, profecto novit
qui, Domino vincente, superavit, et est particeps
triumphorum ejus, et qui immarcescibilem gloriae
<pb n="0626"/>
coronam, de candore bonorum operum et de varietate
virtutum texuit Salvatori.</p>
        </div3>
<div3>
          <head>5.</head>
          <p>
 <hi>Eructavit cor meum verbum bonum.</hi> <emph>377</emph> Pro quo
interpretatus est Symmachus, <hi>Commotum est cor
meum verbo bono:</hi> indicans ad alterius sermonem cor
dicentis esse commotum, et Spiritu Sancto futura
Christi sacramenta pandente, etiam hunc in eloquium
prorupisse: ut quemadmodum caeteri de adventu ejus
locuti sunt, et iste loqueretur. Ructus autem proprie
dicitur digestio cibi, et concoctarum escarum in
ventum efflatio. Quomodo enim juxta qualitatem ciborum
de stomacho ructus erumpit, et boni vel mali
odoris flatus indicium est: ita interioris hominis cogitationes
verba proferunt, et <hi>ex abundantia cordis os
loquitur <note>(Matth. 12)</note>
          </hi>. Justus comedens replet animam
suam, cumque sacris doctrinis fuerit satiatus, de
boni cordis thesauro profert ea quae bona sunt, et
cum Apostolo loquitur: <hi>An experimentum quaeritis
ejus, qui in me loquitur Christus? <note>(2. Cor. 13. 3)</note>
          </hi> Quidam
ex persona Patris dictum intelligi volunt, quod
ex imis vitalibus et cordis arcanis, Verbum suum
quod in se erat semper, protulerit, juxta alterius
Psalmi vaticinium: <hi>Ex utero ante luciferum genui te <note>(Ps. 109. 3)</note>
          </hi>.
Ut quomodo uterus non significat uterum
(neque enim Deus dividitur in membra) sed eamdem
substantiam Patris Filiique demonstrat; sic cor et
verbum quod profertur ex corde, Patrem ostendat et
Filium. Et quod sequitur: <hi>Dico ego opera mea regi <note>(Ps.
32. 9)</note>
          </hi>, illi aptant intelligentiae: <hi>Ipse dixit et facta sunt,
ipse mandavit et creata sunt <note>(Joan. 14)</note>
          </hi>: quod dicente
Patre, operatus sit Filius. Omnia enim quaecumque
Pater facit, eadem et Filium facere similiter, et Patrem
manentem in eo operari cuncta per Filium.</p>
        </div3>
<div3>
          <head>6.</head>
          <p>
 « Dico ego opera mea regi. »  Propheticus chorus
Christi et Ecclesiae sacramenta dicturus, ne carmine
videatur indignus, et ob conscientiam peccatorum
dicatur ei:  « Ut quid tu enarras justitias meas,
et assumis testamentum meum per os tuum? »  <note>(Ps. 49.
16.)</note> opera sua regi quem laudaturus est, confitetur,
ut vel si bona sunt, ipse suscipiat, vel, si mala sunt,
mundet; facitque quod jussus est:  « Dic tu iniquitates
tuas, ut justificeris »  <note>(Isai. 43. 26)</note>. Et,  « Justus
accusator sui est in principio sermonis »  <note>(Prov.
18. 17)</note>. Idioma autem non solum Hebraicae, sed
et Latinae linguae est, pro syntagmatibus et scriptis
opuscula dicere. Ergo et iste qui <emph>378</emph> laudes cantaturus
est Domino, carmon suum et opusculum consecrat
ei, et pro Musis gentilium, ipsum, invocat in
principio, quem laudaturus est.</p>
        </div3>
<div3>
          <head>7.</head>
          <p>
 « Lingua mea calamus scribae, velociter scribentis. » 
Pro quo nos interpretati sumus. « Lingua
mea stilus scribae velocis. »  Extrema pars prologi
est; et cum praecedentibus junge quod sequitur:
Eructavit cor meum in laudes Dei sermonem bonum
<pb n="0627"/>
et opuscula mea quibus eum praedicaturus sum, ipsi
potissimum consecravi. Debeo ergo et linguam meam
quasi stilum et calamum praeparare, ut per illam in
corde et auribus audientium scribat Spiritus Sanctus.
Meum enim est quasi organum praebere linguam:
illius quasi per organum sonare quae sua sunt. Stilus
scribit in cera: calamus vel in charta vel in membranis,
aut in quacumque materia quae apta est ad
scribendum. Mea autem lingua in similitudinem
scribae velocis, quem notarium possumus intelligere,
quodam signorum compendio, breviatum Evangelii
strictumque sermonem exaravit in tabulis cordis
carnalibus. Si enim Lex per manum Mediatoris digito
Dei scripta est, et quod destructum est, glorificatum
est: quanto magis Evangelium, quod mansurum
est, per meam linguam scribetur a Spiritu
Sancto: ut illius laudes, ad quem in Isaia dicitur,
 « Velociter spolia detrahe, cito praedare <note>(Isai. 8. 1)</note>,
velox in corde credentium sermo describat. » </p>
        </div3>
<div3>
          <head>8.</head>
          <p>
 « Speciosus forma prae filiis hominum. »  In
Hebraico:  « Decore pulchrior es filiis hominum. » 
Finito prooemio, hinc narrationis exordium est,
et fit apostropha ad ipsum amantissimum, et dilectum
et regem, cui dicentis opera consecrata sunt.
Quaeritur autem quomodo pulchrior sit cunctis filiis
hominum, de quo legimus in Isaia:  « Vidimus eum, et
non habebat speciem neque decorem, sed erat species
ejus inhonorata et deficiens a filiis hominum.
Homo in plaga positus, et sciens ferre infirmitatem,
quia avertit faciem suam »  <note>(Isai. 53. 2. et seqq.)</note>. Nec
statim scriptura dissonare videatur: quia ibi
ignobilitas corporis propter flagella et sputa et alapas
et clavos, et injurias patibuli, commemoratur: hic
pulchritudo virtutum in sacro et venerando corpore.
Non quo divinitas Christi hominibus <emph>379</emph> comparata
 formosior sit; haec enim non habet comparationem:
sed absque passionibus crucis, universis
pulchrior est. Virgo de virgine, qui non ex voluntate
viri, sed ex Deo natus est. Nisi enim habuisset et in
vultu quiddam oculisque sidercum, nunquam eum
statim secuti fuissent Apostoli, nec qui ad comprehendendum
eum venerant, corruissent <note>(Joan. 18)</note>.
Denique et in praesenti testimonio, in quo ait. « Homo
in plaga positus et sciens ferre infirmitatem, »  reddit
causas quare ista perpessus sit. « Quia avertit
faciem suam, »  id est, paululum divinitate subtracta,
<pb n="0628"/>
corpus injuriae dereliquit. Quidam hunc versiculum
superioribus copulant, ut speciosus forma prae filiis
hominum, non ad Christum, sed ad calamum referatur.</p>
        </div3>
<div3>
          <head>9.</head>
          <p>
 « Effusa est gratia in labiis tuis, propterea benedixit
te Deus in aeternum. »  In Editione Vulgata
pro benedixit, <hi>unxit</hi> legimus. Sed sciendum quod
error scriptorum Septuaginta Translatoribus non
debeat imputari, qui hoc loco cum Hebraica Veritate
concordant. Legentes illud,  « Jesu proficiebat aetate
et sapientia et gratia apud Deum et homines »  <note>(Luc. 2.
52)</note>: Et in alio loco:  « Admirabantur super verbis
gratiae ejus quae egrediebantur de ore illius »  <note>(Matth.
7. 16)</note>: Et quod  « In potestate habebat sermonem » <note>(Marc. 6. 7)</note>;
intelligere possumus, quo sensu
dictum sit:  « Effusa est gratia in labiis tuis. »  Noe
invenit gratiam coram Domino in diebus suis, et
Moyses, et reliqui Prophetarum. Sed omnis gratiae
multitudo in labiis Salvatoris effusa est, quae in brevi
tempore totum implevit orbem. Et ipse tanquam
sponsus processit de thalamo suo. « A summo coelo
egressio ejus, et occursus illius usque ad summum
ejus »  <note>(Ps. 18)</note>. Nam et sancta Maria, quia conceperat
eum, in quo omnis plenitudo divinitatis habitat
corporaliter, plena gratia salutatur <note>(Luc. 1)</note>. Et
Apostolus sciens praedicationem suam, non in eloquentia
saeculari, sed in virtute Dei, omnes mundi
superasse doctrinas, ait:  « Et sermo meus et praedicatio
mea, non in persuasibilibus humanae sapientiae
verbis, sed in ostensione spiritus et virtutis: ut
sit fides nostra non in sapientia hominum, sed in
virtute Dei »  <emph>380</emph> <note>(1. Thess. 1. 5)</note>. Seque ipsum reprehendens,
quia dixerat:  « Amplius autem omnibus
laboravi: »  statim intulit:  « Non autem ego,
sed gratia Dei, quae mecum est. »  Et rursum:  « Quia
gratia ejus qui in me est, non fuit vacua »  <note>(1. Cor.
15. 10)</note>. Proprie autem in Salvatorem verbum effusionis
adjungitur, ut significet gratiae largitatem,
secundum illud:  « Effundam de spiritu meo super
omnem carnem »  <note>(Joel. 2. 28)</note>. Et,  « caritas Dei
diffusa est in cordibus nostris »  <note>(Rom. 5. 5)</note>. Et nota
quod omnium quae dicuntur, intelligentiam ad personam
referat, qui assumptus ex Maria est: quod
propter gratiam labiorum in aeternum benedictus
esse dicatur: tale quid et Apostolo praedicante:
 « Humiliavit se, factus obediens usque ad mortem,
mortem autem crucis. Propter quod et Deus illum
exaltavit: et dedit illi nomen super omne nomen » <note>(Philipp. 2. 8)</note>.
Sicut enim ibi forma servi, passionis
injuria est: et exaltatio nominisque donatio ad
Patrem redit; ita hic effusio gratiae et benedictionis
in sempiternum, ad eum referenda est, qui potest
humiliari, et crescere.</p>
        </div3>
<div3>
          <head>10.</head>
          <p>
 « Accingere gladio tuo super femur tuum,
potentissime: Specie tua, et pulchritudine tua. »  In
Hebraeo:  « Accingere gladio tuo super femur
tuum, fortissime. Gloria tua et decore tuo. »  Istum
<pb n="0629"/>
arbitror te locum optime intelligere, accinctam
Christi gladio militare. Ut autem scias semper
virginitatem gladium habere pudicitiae, per quem
truncat opera carnis, et superat voluptates; Gentilis
quoque error Deas virgines finxit armatas. Accinxit
et Petrus lumbos suos, et ardentem lucernam habuit
in manibus suis. Quod autem femur significet
opera nuptiarum, his breviter exemplis doceberis.
Abraham mittens ad uxorem quaerendam filio suo
Isaac, dicit Majori domus suae. « Pone manum tuam
super femore meo, et adjurabo te per Dominum
Deum coeli »  <note>(Gen. 24. 2)</note>. Non dubium quin per eum
qui de ejus semine erat nasciturus. Jacob postquam
luctatus est cum homine, qui ei apparuerat ad torrentem
Jaboc, Mesopotamia derelicta, et terram
Repromissionis ingrediens, non ante Israel sortitus
est nomen, quam nervus femoris ejus emarcuit. Et
ad filium:  « Non deficiet princeps ex Juda, neque dux
de femoribus <emph>381</emph> ejus »  <note>(Gen. 49. 50)</note>. Et rursum
ipse moriturus, Joseph adjurat in femore suo, ne
eum in Aegypto sepeliat. In Judicum quoque libro
legimus:  « Gedeoni erant filii septuaginta, qui
egressi sunt de femoribus ejus »  <note>(Judic. 8. 30)</note>. In
Cantico Canticorum dicitur,  « Ecce lectulus Salomonis,
sexaginta potentes in circuitu ejus de potentibus
Israel, omnes tenentes gladios, docti ad bellum, vir
et gladius ejus super femur ejus »  <note>(Cant. 3. 7. et 8)</note>.
Gloria ergo et decore suo, sive specie et pulchritudine
divinitatis suae, carnis opera mortificans; et
natus ex virgine, futuris virginibus virginitatis princeps
fuit.</p>
        </div3>
<div3>
          <head>11.</head>
          <p>
 « Et intende prospere, procede et regna. Propter
veritatem et mansuetudinem et justitiam; et
deducet te mirabiliter dextera tua. »  In Hebraeo:
 « Decore tuo prospere ascende: propter veritatem et
mansuetudinem justitiae, et deducet te mirabiliter
dextera tua. »  Secundo scriptum est apud Hebraeos, <hi>decore tuo,</hi> 
 ne quis idipsum vitio librariorum repetitum
putet. Et est figura quae apud Rhetores, Repetitio
nominatur. More ergo Panegyrici, quo laudatores
loquuntur ad eos quos praeconiis efferunt, armatum
cohortatur ad praelium: ut semel arrepta bella non
deserat, et super hostium strages victor incedens,
praeparet sibi regnum in his, quos de diaboli eripiens
potestate, suo copulavit imperio; et dicat: <hi>Ego autem
constitutus sum rex ab eo super Sion montem sanctum
ejus <note>(Psal. 2. 6)</note>
          </hi>. Nullique dubium, veritatem, et modestiam,
et justitiam, Christum appellari, qui dicit, <hi>Ego sum via, veritas, et vita 
 <note>(Joan. 14. 6)</note>
          </hi>. Et, <hi>Discite
a me, quia mitis sum, et humilis corde <note>(Matth. 11. 29)</note>
          </hi>.
Et, <hi>Qui factus est nobis a Deo justitia, et redemptio, et
<pb n="0630"/>
sanctitas <note>(1. Cor. 1. 36)</note>
          </hi>. Haec autem universa dicuntur
in corpore, ut exigantur in membris. Victoria Domini,
servorum triumphus est. Magistri eruditio, discipulorum
profectus. Et quod sequitur, <hi>Deducet te
mirabiliter dextera tua,</hi> aut de signis quae in Evangelio
perpetravit aut <foreign xml:lang="greek">τροπικῶς</foreign> de caede, quam exercuit in
hostibus, sentiendum est. <hi>Cor sapientis in dextera, et
cor stulti in sinistra ejus.</hi> Christus totus in dextris est:
Antichristus <emph>382</emph> in sinistris. Hebraica interpretatio
distat in verbis, non distat in sensu.</p>
        </div3>
<div3>
          <head>12.</head>
          <p>
 <hi>Sagittae tuae acutae potentissime, populi sub
te cadent in corda inimicorum regis.</hi> In Hebraico, absque <hi>potentissime,</hi> 
 reliqua similiter. Et hic versiculus
tibi potissimum aptus est, quae jaculo Domini vulnerata,
cum sponsa in Cantico canis <hi>Vulnerata caritate
ego sum <note>(Cant. 2. 5)</note>
          </hi>. Nec mirum, si sponsus tuus
habeat plures sagittas, de quibus in centesimo decimo
nono Psalmo dicitur: <hi>Sagittae potentis acutae cum carbonibus
desolatoriis;</hi> cum Patris ipse sit jaculum,
et loquatur in Isaia: <hi>Posuit me quasi sagittam electam,
in pharetra sua abscondit me <note>(Isai. 49. 2)</note>
          </hi>. His sagittis
et Cleophas in itinere cum altero vulneratus aiebat, <hi>Nonne cor nostrum ardens erat in nobis, dum loqueretur
in via, et aperiret nobis Scripturas? 
 <note>(Luc. 24. 39)</note>
          </hi> 
Et in alio loco legimus: <hi>Sicut sagittae in manu potentis,
ita filii excussorum <note>(Ps. 126. 4)</note>
          </hi>. His sagittis totus
orbis vulneratus et captus est. Paulus sagitta fuit
Domini, qui postquam ab Jerosolymis usque ad Illyricum
missus arcu Domini, huc illucque volitavit, ad
Hispanias ire festinat: ut velox sagitta sub pedibus
Domini sui, orientem occidentemque prosternat. Et
quia plures sunt potentissimi regis inimici, qui vulnerati
fuerant ignitis sagittis diaboli, et quasi cervus
spiculo percussi in jecore; sagittae Domini mittuntur
ignitae cum carbonibus desolatoriis, ut quidquid vitii
in corde inimicorum regis fuerit, excoquant, et salutari
igne ignem ejiciant perditorem.</p>
        </div3>
<div3>
          <head>13.</head>
          <p>
 « Sedes tua Deus in saeculum saeculi, virga directionis,
virga regni tui. Dilexisti justitiam, et odisti
iniquitatem, propterea unxit te Deus, Deus tuus, oleo
laetitiae prae consortibus tuis. »  In Hebraico:  « Thronus
tuus Deus in saeculum et in aeternum:
<pb n="0631"/>
sceptrum aequitatis, sceptrum regni tui. Dilexisti justitiam,
et odisti iniquitatem: propterea unxit te
Deus, Deus tuus oleo exsultationis prae participibus
tuis, »  Duas personas, ejus qui unctus est Dei, et qui
unxit, intellige. Unde et Aquila ELOIM <emph>383</emph> verbum
Hebraicum, non nominativo casu, sed vocativo interpretatur,
dicens <foreign xml:lang="greek">Θεὲ,</foreign> et nos propter intelligentiam
 <hi>Dee</hi> posuimus, quod Latina lingua non recipit; ne
quis perverse putet Deum dilecti et amantissimi et
regis bis Patrem nominari. Quanquam enim Pater
in Filio, et Filius in Patre, et alterutrum sibi et habitator
et thronus sint: tamen in hoc loco ad regem,
qui Deus est, sermo dirigitur; et dicitur ei quod imperium
ejus (hoc enim intelligo, <hi>thronum,</hi> juxta illud
quod scriptum est: <hi>De fructu ventris tui ponam super
thronum tuum <note>(Ps. 131. 11)</note>
          </hi> finem non habeat. Quod
quidem et Mariae nuntiavit Angelus:  « Dabit ei Dominus
Deus thronum David patris sui, et regnabit super
domum Jacob in saecula, et regni ejus non erit finis » <note>(Luc. 1. 32)</note>.
Nec putemus hoc illi esse contrarium,
quod Apostolus scribens ad Corinthios ait, Filium
Deo traditurum regnum, et subjiciendum ei qui sibi
subjecit omnia: <hi>ut sit Deus omnia in omnibus <note>(1. Cor.
15)</note>
          </hi>. Non enim dixit, tradet Patri, ut videretur separare
Filium, sed tradet Deo, hoc est, habitanti in
assumptione corporis Deo: <hi>ut sit Deus omnia in omnibus:</hi> 
et Christus, qui ante per paucas virtutes erat in
singulis, per omnes in omnibus commoretur. Sceptrum
autem et virgam insigne esse regnantis, ipse
Propheta significat, dicens: <hi>Sceptrum aequitatis, sceptrum
regni tui <note>(Isai. 11. 1)</note>
          </hi>. Quidam de Isaia testimonium
proferentes: <hi>Exiet virga de radice Jesse, et flos
de radice ejus ascendet,</hi> hominem qui est assumptus,
intelligunt, cui et deferatur imperium, et qui propter
dilectam justitiam et exosam iniquitatem regnare dicatur,
et unctus esse oleo exsultationis prae participibus
suis: quasi praemium caritatis, et odii [al. <hi>odium</hi> 
] iniquitatis in unctione sumpturus. Docemur
autem in utraque parte et amoris et odii esse in
nobis semina, cum ipse qui primitias massae nostrorum
corporum levavit ad coelos, et justitiam dilexerit,
et oderit iniquitatem. Unde David: <hi>Nonne odientes
te, Domine, oderam, et super inimicos tuos tabescebam?
perfecto odio oderam illos <note>(Ps. 138. 21)</note>
          </hi>. Quod sequitur; <hi>Unxit te Deus, Deus tuus.</hi> 
 Primum nomen Dei vocativo
casu intelligendum est, sequens nominativo. Quod
satis miror cur <emph>384</emph> Aquila non ut coeperat in primo
versiculo, vocativo casu interpretatus sit, sed nominativo.
his nominans Deum qui supradictum unxerit
Deum. In hoc loco Photinus opprimitur, sed Arrius
caput levat, de Evangelio proferens testimonium:
 « Ascendo ad Patrem meum et Patrem vestrum, Deum
meum et Deum vestrum »  <note>(Joan. 20. 17)</note>. Sed cum
dilectum audiat eum, accinctum gladio super femur,
<pb n="0632"/>
et regnare propter veritatem et mansuetudinem,
ungi ob dilectam justitiam et exosam iniquitatem, et
unctum esse prae consortibus suis, de quibus scriptum
est:  « Participes Christi facti sumus, si tamen principium
substantiae usque ad finem firmum retineamus » <note>(Hebr. 3. 14)</note>;
miror cur solum Deum Dei
ad calumniam vocet, quasi universa quae dicta sunt,
divinitati Verbi et non humilitati hominis conveniant.
Audiat Actus Apostolorum:  « Jesum Nazarenum,
quem unxit Deus Spiritu sancto »  <note>(Act. 10. 38)</note>. Audiat
Evangelium:  « Spiritus sanctus veniet super te,
et virtus Altissimi obrumbrabit tibi: propterea quod
nascetur ex te sanctum, vocabitur Filius Dei »  <note>(Luc.
1. 35)</note>. Ipsum Dominum sentiat intonantem:  « Spiritus
Domini super me, eo quod unxerit me »  <note>(Isai. 61. 1)</note>.
Participes autem Apostolos credentesque significat;
quibus unctionis suae vocabulum tribuit, ut ab uncto
vocentur uncti, id est, a Christo Christiani.</p>
        </div3>
<div3>
          <head>14.</head>
          <p>
 « Myrrha et gutta et casia a vestimentis tuis a
domibus eburneis, ex quibus delectaverunt te filiae
regum in honore tuo. »  In Hebraico,  « Myrrha et stacte
et casia in cunctis vestimentis tuis de domibus eburneis,
quibus laetificaverunt te filiae regum in honore
tuo. »  Praefatio ipsa te docuit, idcirco me hunc Psalmum
explanare voluisse, quia ad virginem scribens, <hi>pro liliis</hi> 
 et floribus titulum reperi. Itaque consequenter
et istos versiculos ad te referam, cui volumen hoc
scribitur. Mortificasti membra tua super terram, et
quotidie Christo offers myrrham. Christi bonus odor
es, et propterea <hi>stacten,</hi> id est, <hi>stillam</hi> vel <hi>guttam</hi> 
exhibes Domino. Narrant et hi qui aromatum novere
virtutes, stacten florem esse myrrhae. Quod autem
sequitur <hi>casia,</hi> est ipsa quae ab aliis <foreign xml:lang="greek">σύριγξ</foreign> id est, <hi>fistula</hi> 
nuncupatur, vocalis <emph>385</emph> in laudes Dei, et
omnes pituitas et rheumata voluptatum suo calore
excoquens. Ubi in nostris codicibus scriptum est, <hi>gutta,</hi> 
 vel <hi>stacte,</hi> in Hebraico MALOTH legitur. Unde et
Nicodemus centum libras myrrhae et aloes ad sepeliendum
Dominum praeparavit. Et sponsus loquitur
ad sponsam: <hi>Myrrha et aloe cum omnibus unguentis
primis <note>(Cant. 4)</note>
          </hi>. Et illa respondet: <hi>Manus meae distillaverunt
myrrham; digiti mei myrrha pleni <note>(Ibid. 5.
5)</note>
          </hi>. Projice et tu mortis opera. Christo in baptismate
consepulta, et huic mundo mortua esto, et nihil
aliud nisi de coelestibus cogitans, loquere ad sponsum
tuum: <hi>Manus meae stillaverunt myrrham; digiti mei
myrrha pleni.</hi> Legimus et unguentum sacerdotale,
cujus et David meminit: <hi>Sicut unguentum in capite,
quod descendit in barbam, barbam Aaron, quod descendit
in oram vestimenti ejus <note>(Ps. 132. 2)</note>
          </hi>. In quo cum
caeteris aromatibus miscetur et stacte. Offerunt et
Magi myrrham. Et in praesenti loco, initium vestimentorum
Christi est suscipere mortem illius, et in
sua carne monstrare. Haec indumenta para sponso
tuo: his a te vestibus comptus incedat. Cumque ei
<pb n="0633"/>
hujuscemodi texueris vestimenta, efficieris ipsa templum
Dei, et laetificabis eum <hi>de domibus eburneis,</hi> sive
ut melius in Hebraico scribitur, <hi>de templo dentium;</hi> et
laudes Domino canes, totaque saeculo mortua, Angelorum
imitaberis choros. Ebur enim et dentes, insigne
esse mortis et vocis ipsa nominum natura testatur.
Et consequenter adjunctum est: <hi>Ex quibus delectaverunt
te filiae regum in honore tuo.</hi> Rex regum et Dominus
dominantium sponsus tuus est. Reges isti
qui sub tanto rege sunt reguli, patres tui sunt, qui te
Evangelica genuere doctrina. Horum tu filia, honorificas
in omnibus vestimentis et odoribus bonis et
templo eburneo eum, cui supra dictum est: <hi>Effusa
est gratia in labiis tuis;</hi> Et: <hi>Accingere</hi> <emph>386</emph> <hi>gladio
tuo super femur tuum potentissime;</hi> Et, <hi>Sagittae tuae
acutae;</hi> Et, <hi>Thronus tuus Deus in saeculum saeculi.</hi> Pro
eo quod nos transtulimus <hi>domibus eburneis,</hi> quia in
Graeco scriptum est <foreign xml:lang="greek">ἀπὸ βαρέων ἐλεφαντίνων</foreign> quidam Latinorum
ob verbi ambiguitatem, <hi>a gravibus</hi> interpretati
sunt, cum <foreign xml:lang="greek">βάρις</foreign> verbum sit <foreign xml:lang="greek">ἐπιχώριον</foreign> Palaestinae:
et usque hodie domus ex omni parte conclusae,
et in modum aedificatae turrium ac moenium publicorum, <foreign xml:lang="greek">βάρεις</foreign>
 appellentur.</p>
        </div3>
<div3>
          <head>15.</head>
          <p>
 « Astitit regina a dextris tuis in vestitu deaurato; » 
quodque sequimur:  « circumdata varietate » , excepta
Editione Vulgata, nullus interpretum transtulit.
In Hebraico,  « Stetit conjux in dextra tua in diademate
aureo. »  Ubi nos <hi>conjugem</hi> vertimus, ibi apud
Hebraeos legitur SEGAL. Pro quo Aquila <foreign xml:lang="greek">σύγκοιτον,</foreign>
id est, <hi>concubinam:</hi> Symmachus et Quinta Editio <foreign xml:lang="greek">παλλακὴν,</foreign>
id est, <hi>pellicem,</hi> Septuaginta, Theodotion, et
Sexta, <hi>reginam</hi> interpretati sunt. Deinde ubi ego posui, <hi>in diademate aureo,</hi> 
 Symmachus transtulit, <hi>in auro
primo:</hi> Aquila, Quinta et Sexta Editio, <hi>in tinctura,</hi> vel <hi>in auro Ophir.</hi> 
 Quae filiae regum sunt, et in sponsi parantur
amplexus, per myrrham et guttam et casiam
et domos eburneas delectant cum, cujus thronus in
saeculum saeculi est. Quae autem jam super petram
Christum stabili radice fundata est Catholica Ecclesia,
<pb n="0634"/>
una columba, perfecta et proxima stat a dextris,
et nihil in se sinistrum habet. Stat in vestibus deauratis,
de sermonibus Scripturarum ad sensum transiens,
et cunctis plena virtutibus: sive ut nos transtulimus, <hi>in diademate aureo.</hi> 
 Est enim regina, regnatque
cum rege: cujus filias possumus intelligere, et in
commune credentium animas, et proprie virginum
choros. <hi>Ophir</hi> genus auri est, vel a loco Indiae, vel
a colore nomine indito. Septem quippe apud Hebraeos
auri vocabula sunt. Uxorem quoque et concubinam
intelligamus de cantico Salomonis, <emph>387</emph> quae
sine sponso suo vel marito dormire non potest.</p>
        </div3>
<div3>
          <head>16.</head>
          <p>
 « Audi, filia, et vide, et inclina aurem tuam, et
obliviscere populum tuum et domum patris tui, et
concupiscet rex decorem tuum: quoniam ipse est
Dominus Deus tuus, et adorabunt eum »  In Hebraico:
 « Audi, filia, et vide, et inclina aurem tuam, et obliviscere
populi tui, et domus patris tui, et concupiscet
rex decorem tuum; quia ipse est Dominus tuus, et
adora eum. »  Hucusque per Prophetae linguam, quam
calamo scribenti velociter comparat, loquitur Spiritus
Sanctus, ipsum regem, et bellatorem, et Deum,
sponsumque compellans. Hinc persona Patris inducitur
loquentis ad sponsam Filii sui, et cohortantis
eam, ut veteris gentilitatis et idololatriae errore contempto,
primum his quae dicantur attendat; et propter
quod de alienigena filia nominetur; deinde videat
vel ipsa quae dicuntur, vel universam conditionem,
ex visibilibus intelligens invisibilia, et ex creaturis
sentiens Creatorem, et diligenter inclinet aurem
suam, ut quae dicuntur, memoriter teneat. Cumque
audierit, viderit et inclinaverit aurem suam, totamque
se doctrinae tradiderit, et eorum intelligentiae quae
dicuntur, obliviscatur primum populum suum: et
cum Abraham de Chaldea egrediens, relinquat terram
nativitatis et cognationis suae. Nemo dubitat patrem
nostrum, antequam adoptaremur a Deo, fuisse diabolum,
unde Salvator ait:  « Vos ex patre diabolo
 nati estis <note>(Joan. 8. 44)</note>. Cum ergo, ait, antiqui
patris fueris oblita, et talem te exhibueris, depositis
pristinis sordibus, ut super fratruelem dealbata conscendas,
et quam possit diligere Filius meus, tunc
concupiscet rex decorem tuum. Et ne putes unum esse
de turba, a quo amanda es, ipse est Rex tuus et Dominus
tuus. Quia vero interdum qui reges et domini
sunt, sunt quidem potestate reges et domini, tamen
ejusdem naturae, cujus sunt illi, in quos dominantur
et regnant; indico tibi quod et Deus tuus sit, et debeas
adorare eum. Septuaginta <emph>388</emph> Interpretes non dixerunt, <hi>et adorabis eum,</hi> 
 sed <hi>adorabunt eum,</hi> ut sit sensus:
Iste qui te amaturus est, qui tuam pulchritudinem
dilecturus, Deus est, et adorandus ab omnibus.
Quod de Ecclesia ex gentibus congregata exposuimus,
<pb n="0635"/>
unusquisque ad seipsum referat, animamque credentis
quod prioribus vitiis derelictis, adoptetur in filiam;
inclinet aurem suam, obliviscatur veteris conversationis:
et cum Apostolo dimittat mortuum patrem,
et talem se praebeat, qui ametur a rege. Ipse est enim
Dominus ejus, qui flectere debeat genu, et deposita
superbia, jugum humilitatis assumere.</p>
        </div3>
<div3>
          <head>17.</head>
          <p>
 Interrogemus Judaeos, quae sit ista filia, ad
quam loquitur Deus. Non dubito quin Synagogam respondeant.
Et quomodo dicitur Synagogae et Israelitico
populo:  « Dimitte populum tuum, et domum
patris tui » ? Nunquid derelinquet gentem Hebraeam,
et Abraham antiquum patrem? Si dixerint de vocatione
significari Abraham, qui [al. <hi>qua</hi> ] Chaldaeos reliquerit,
quis est iste rex, qui amaturus est decorem
Abraham? Certe alius est qui loquitur: <hi>Audi filia,</hi> et
alius de quo loquitur: <hi>Concupiscet rex decorem tuum.</hi> 
Qui alius, non solum rex, sed et Dominus et Deus est,
qui adorandus est.</p>
        </div3>
<div3>
          <head>18.</head>
          <p>
 « Filia Tyri, in muneribus vultum tuum deprecabuntur
divites plebis. « In Hebraeo est: »  O filia fortissimi,
in muneribus faciem tuam deprecabuntur divites
populi. »  Verbum Hebraicum SOR, quod in Ezechiele
juxta Septuaginta legimus, interpretari potest et <hi>Tyrus,</hi> 
 et <hi>tribulatio,</hi> et <hi>fortissimus,</hi> sive <hi>fortissima,
et Silex,</hi> id est, <hi>lapis durissimus.</hi> Unde in praesenti
loco error ortus est: Aquila enim, et Septuaginta,
et Theodotion, et Quinta Editio, <hi>Tyrum</hi> interpretati
sunt. Sexta verbum Hebraicum posuit <hi>Sor:</hi> Symmachus <foreign xml:lang="greek">κραταιὰν</foreign>
 id est, <hi>fortissimam.</hi> Nos idipsum ad Deum
retulimus, ut illa, cui supra dixerat: <hi>Audi filia, et
vide,</hi> filia <hi>fortissimi</hi> nuncupetur. Aut certe ipsa <hi>fortissima</hi> 
sit, quia imitata est fortem Patrem, cujus vultum
in diversis muneribus deprecabuntur divites plebis.
Divites in <emph>389</emph> cunctis operibus bonis et scientia;
sive qui divites putantur in hoc saeculo, sapientes
hujus mundi, et Philosophorum disciplinis eruditi;
vel quod melius est, qui antea divites fuerant, habentes
eloquia Dei, et Testamenta, et Prophetas, id est,
de populo Israel. Ut enim ante Salvatoris adventum,
hi qui de Tyro erant, hoc est de populo gentium, et
proselyti esse cupiebant, deprecabantur divitem populum
Israel, et per eos introducebantur in Templum;
sic post adventum Domini, quicumque ex
Israel credere voluerint (divites quondam familiaritate,
et protectione Dei) venient ad filiam Tyri, et
offerentes varia dona virtutum et confessionis in
Christum, deprecabuntur eam, ut salutem quam perdiderunt
in Judaea, inveniant in gentibus.</p>
        </div3>
<div3>
          <head>19.</head>
          <p>
 « Omnis gloria ejus filiae regis ab intus, in fimbriis
aureis circumamicta varietatibus. »  In Hebraeo:
 « Omnis gloria filiae regis intrinsecus, fasciis aureis
<pb n="0636"/>
vestita est. »  Pro eo quod in Septuaginta scriptum est <foreign xml:lang="greek">ἒσωθεν,</foreign>
 et nos vel  « intrinsecus » 
interpretati sumus; in quibusdam exemplaribus invenitur
 ESEBON, quod  « cogitationes »  sonat. Ex
quo ostenditur, omnem gloriam Ecclesiae, cui supra
dictum est,  « Audi filia, et vide, »  Et,  « O filia Tyri, » 
et nunc appellatur filia regis, esse intrinsecus, et in
cogitationibus, id est, in interiori homine, et in circumcisione
non manufacta, sed spiritu; habente
conscientiae fiduciam apud Deum, et tota pulchritudine
posita magis in sensuum nomine, quam in flore
verborum. Quomodo autem in stamine, ex quo dependent
fimbriae, subtegmen intexitur, et tota vestimenti
virtus in stamine est: ita in variis sensibus Scripturarum,
in quibus vestis Ecclesiae omnis intexitur,
miscentur aliqua de natura, de moribus, et hoc
ipsum significat vestis Aaron auro, purpura, cocco,
bysso, hiacynthoque contexta <note>(Exod. 28. 39)</note>, quam
fecerunt mulieres, quibus Deus ad texendum dedit sapientiam.
Et ut intelligere possimus omnem ornatum
filiae <emph>390</emph> regis intrinsecus, ipsa loquitur in Cantico:
 « Introduxit me rex in cubiculum suum »  <note>(Cant. 1.
50. Matth. 6)</note>: in qua clauso ostio labiorum, Deum
Patrem jubemur orare. In nono quoque Psalmo titulus
inscribitur,  « Pro absconditis filii. »  Variam habuit
et Joseph tunicam <note>(Gen. 37)</note>, quam ei texuit mater
Ecclesia. De his fimbriis Salvatoris <foreign xml:lang="greek">αἱμοῥῤοοῦσα</foreign>
unam tetigit; et sanata est <note>(Matth. 9. Marc. 6.
Luc. 8)</note>. Quod autem in Hebraico scribitur,  « fasciis
aureis vestita est, »  id ipsum significat quod supra:
 « Omnis gloria filiae regis intrinsecus; »  fasciis sensuum
divinorum interiora membra obvolvuntur
Ecclesiae, et tota uteri tegitur ambitio. Harum fasciarum
non potest oblivisci sponsa, secundum Jeremiam <note>(Cap. 2)</note>,
quae mammas ligant, et pectus, in
quo cogitationes sunt, protegunt.</p>
        </div3>
<div3>
          <head>20.</head>
          <p>
 « Adducentur regi virgines post eam, proximae
ejus afferentur tibi. Afferentur in laetitia et exsultatione,
adducentur in templum regis. »  Juxta Septuaginta
prior versiculus adhuc de filiae canitur ornatu;
sequens ad ipsum sponsum regemque dirigitur. Porro
juxta Hebraicum, totum ad sponsam dicitur usque ad
eum locum, ubi scriptum est:  « Pones eos principes
in universa terra. »  Et legitur;  « In scutulatis
 ducetur ad regem, virgines sequentur eam, amicae
ejus ducentur illuc, ducentur in laetitiis et exsultatione,
ingredientur thalamum regis. »  Multam esse
distantiam animarum in Christo credentium, demonstrat
Canticum Canticorum, in quo scriptum est:
 « Sexaginta sunt reginae, et octoginta concubinae, et
<pb n="0637"/>
adolescentulae quarum non est numerus. Una est columba
mea, perfecta mea; proxima mea, »  de qua
dicitur,  « Viderunt eam filiae, et beatificant eam reginae
et concubinae, et laudant eam »  <note>(Cant. 6. 7.
et seqq.)</note>. Quae ergo perfecta est et sancta corpore et
spiritu, et columba et proxima meretur vocari. Haec
est filia, de qua supra dictum est  « Astitit regina a
dextris tuis in vestitu deaurato »  Quae autem supergressae
sunt sex dies mundi, et futura regna suspirant,
reginae appellantur. Si qua vero circumcisionem
quidem habet octavae diei, sed adhuc non venit
ad nuptias, haec concubina <emph>391</emph> vocitatur. Diversa
autem multitudo credentium, quae necdum potest
sponsi copulari amplexibus, nec de eo liberos parere,
adolescentula dicitur. Ego puto de istis virginibus,
quae sequuntur Ecclesiam, et in primo ponuntur
gradu, et te esse et omnes, qui in virginitate
corporis et animae perseverant. Proximas autem et
amicas, viduas esse, et in matrimonio continentes:
quae omnes cum laetitia et exsultatione ducuntur ad
templum et in thalamum regis. In templum quasi
sacerdotes Dei: in thalamum quasi sponsae regis et
sponsi. Hoc templum et Joannes vidit in Apocalypsi <note>(Apoc. 21)</note>,
et Propheta desiderat. « Unam, inquit,
petii a Domino, hanc requiram; ut inhabitem in
domo Domini, omnibus diebus vitae meae »  <note>(Ps. 26.
4)</note>. Et iterum:  « Domine, dilexi decorem domus
tuae, et locum habitationis gloriae tuae »  <note>(Ps. 25. 8)</note>.
Et in alio loco:  « Quia transibo in locum tabernaculi
admirabilis, usque ad domum Dei in voce exsultationis
et confessionis, sonitus festa celebrantium » <note>(Ps. 41. 5)</note>.
Scutulata autem quibus sponso suo
regina componitur, ipsa sunt, quae in Septuaginta
legimus  « circumamicta varietate. » </p>
        </div3>
<div3>
          <head>21.</head>
          <p>
 « Pro patribus tuis nati sunt tibi filii, constitues
eos principes super omnem terram. »  In Hebraico:
 « Pro patribus tuis erunt tibi filii, pones eos
principes in universa terra. »  Et ex Patris persona
nequaquam de filia, sed rursum ad filiam sermo intelligi
potest; et ex Spiritus Sancti, et ex filiorum
Core. Si ergo ad filiam sponsam sermo dirigitur,
sponsa autem de nationibus congregata est, cui supra
dicitur:  « Obliviscere populum tuum et domum patris
tui, »  debemus sponsae patres nosse: ut consequenter
noverimus et filios. Pro patribus tuis, de
quibus in Jeremia locuta es:  « Quam falsa possederunt
patres nostri idola, et non est in eis qui pluat » <note>(Jerem. 14. 22. et 16. 19)</note>.
Pro Platone et pro caeteris
diversorum dogmatum et errorum magistris,
nati sunt tibi filii, quos constituisti principes tuos, et
fecisti in populis praeceptores. Vel certe aliter:
O Ecclesia, filii tui quos genuisti tibi, vertentur in
patres tuos, cum de discipulis eos feceris magistros,
et in sacerdotali gradu omnium testimonio collocaveris.
<pb n="0638"/>
 Sin autem Patres Ecclesiae intelligimus Abraham,
Isaac, et Jacob, et reliquos Patriarchas; filios, <emph>392</emph> 
 qui ei in patrum honore sunt nati, Apostolus
intelligamus, qui missi sunt a Domino praedicare
usque ad extremum terrae, et baptizare credentes in
nomine Trinitatis. Sed quaeritur quomodo Ecclesia
de gentibus patres habere possit, Abraham, Isaac, et
Jacob, cum ei supradictum sit:  « Obliviscere populum
tuum et domum patris tui. »  Legamus Evangelium:
 « Nolite dicere, patrem habemus Abraham:
potens est Deus de lapidibus istis, »  hoc est, de
duro corde gentilium,  « suscitare filios Abrahae » <note>(Matth. 2. 9)</note>.
Et in alio loco:  « Si filii essetis Abrahae,
opera Abrahae faceretis »  <note>(Joan. 8. 39)</note>. Et in
Genesi ad ipsum Abraham loquitur Deus:  « In semine
tuo benedicentur omnes gentes »  <note>(Gen. 12. 3)</note>.
Sicut enim ille in praeputio ex fide justificatus est,
ita et nos justificabimur in eadem fide, si habuerimus
fidem et opera patris nostri Abraham. Potest hoc
ipsum ad Salvatorem dici, vel a Patre, vel a Prophetali
choro et Spiritu Sancto. Pro patribus tuis, stirpe
videlicet Judaeorum, qui te reliquerunt et negaverunt,
nati sunt tibi filii, Apostoli, et de nationibus
credentes, quos constituisti principes in universa
terra.</p>
        </div3>
<div3>
          <head>22.</head>
          <p>
 « Memor ero nominis tui in omni generatione
et generatione. Propterea populi confitebuntur tibi in
aeternum, et in saeculum saeculi. »  In Hebraico:
 « Recordabor nominis tui in omni generatione et
generatione. Propterea confitebuntur tibi populi in
saeculum et in aeternum. »  Quod nos interpretati sumus,
 « confitebuntur tibi, »  Symmachus transtulit,
  « laudabunt te. »  Regina, quae steterat a dextris
regis in vestitu deaurato, et jussa fuerat oblivisci
populi et domus patris sui; et iterum illi dictum
erat:  « Pro patribus tuis nati sunt tibi filii, constitues
eos principes super omnem terram, »  intelligens
quanta decoranda sit gloria, et quibus praemiis
sublevanda, convertit ad sponsum voces suas, et
pollicetur recordaturam se semper nominis sponsi,
in omni generatione et generatione. Quod promisit,
videmus expletum. Ipsa Christiana nobis omnibus
Christianorum nomen imposuit: nomen novum, in
quo  « benedicentur [al. <hi>benedicuntur</hi> ] omnes familiae
gentium. »  Recordatur autem non in una generatione,
sed in omnibus: vel cunctas significans nationes,
vel duas generationes, Judaeorum atque Gentilium. Et
quia hoc parum est, si in duabus <emph>393</emph> generationibus
nominis Domini recordetur, propterea populi qui in
Ecclesia fuerint, confitebuntur et laudabunt Dominum
in aeternum et in saeculum saeculi. Quando et
tu, o filia Principia, sanctorum mixta choro, inter
virgines duceris ad regem, et ex domibus eburneis
delectabis sponsum in honore tuo: tunc recordare et
<pb n="0639"/>
mei, qui hujus Psalmi tibi, Domino revelante, intelligentiam
tribui, et dicito:  « Memor ero nominis
tui; »  ut quae partem intellexisti carminis, si vita
comes fuerit, et totum Canticum Canticorum intelligas.
</p>
        </div3>
      </div1>

<div1>
        <head>EPISTOLA LXVI. AD PAMMACHIUM.</head>
<p divs_removed="true"> <hi>Paulinam Paulae filiam, quae Pammachio nupserat,
juveni docto cum primis et nobili, defunctam laudat,
ipsumque Pammachium, qui statim ab ejus morte
Monachi propositum arripuerat, opes suas in pauperum
subsidium elargitus, hortatur, ut in sancto proposito
pergat.</hi> 

        </p>
        <div3 moved_from_p="true">
            <head>1.</head>
          <p>
 Sanato vulneri et in cicatricem superductae cuti,
si medicina colorem reddere voluerit, dum pulchritudinem
corporis quaerit, plagam doloris instaurat.
Ita et ego serus consolator, qui importune per
biennium tacui, vereor ne nunc importunius loquar,
et attrectans vulnus pectoris tui, quod tempore et
ratione curatum est, commemoratione exulcerem.
Quae enim aures tam durae, quae de silice excisa
praecordia, et Hyreanarum tygrium lacte nutrita,
possunt sine lacrymis Paulinae tuae audire nomen?
Quis parturientem rosam et papyllatum corymbum,
antequam in calathum fundatur orbis, et tota
rubentium foliorum pandatur ambitio [al. <hi>ambitione</hi> ],
immature demessum aequis oculis marcescere videat?
Fractum est pretiosissimum margaritum. Virens
smaragdi gemma contrita est. Quid boni habeat sanitas,
languor ostendit. Plus sensimus quod habuimus,
postquam habere desivimus.
</p>
        </div3>
<div3>
          <head>1.</head>
          <p>
 In agro terrae bonae, tres fructus legimus, centesimum,
sexagesimum, et <emph>394</emph> tricesimum <note>(Matth.
23)</note>.
In tribus mulieribus et sanguine et virtute conjunctis,
tria Christi praemia recognosco. Eustochium
virginitatis flores metit: Paula laboriosam viduitatis
aream terit: Paulina castum matrimonii cubile servat.
Tali filiarum mater fulta comitatu, totum sibi
in terris vindicat quod Christus promisit in coelo. Et
ut quadrigam domus una emitteret sanctitatis, et feminarum
virtutibus responderent viri, additur comes
Pammachius, verum Ezechielis Cherubim, cognatus,
gener, maritus, imo frater amantissimus,
QUIA SANCTA consortia spiritus, vocabula non tenent
nuptiarum. Huic quadrigae Jesus praesidet. De his
equis et Abacuc canit: <hi>Ascende super equos tuos,
<pb n="0640"/>
et equitatio tua salus <note>(Abac. 3. 8)</note>
          </hi>. Impari cursu, pari
animo ad palmam tenditur. Discolores equi, sed voluntate
concordes, unum aurigae jugum trabunt, non
expectantes flagelli verbera, sed ad vocis hortamenta
ferventes.</p>
        </div3>
<div3>
          <head>3.</head>
          <p>
 <hi>Quatuor virtutes sibi cohaerentes.</hi> --Dicamus
aliquid et de Philosophis. Quatuor virtutes describunt
Stoici, ita sibi invicem nexas, et mutuo cohaerentes,
ut qui unam non habuerit, omnibus careat:
prudentiam, justitiam, fortitudinem, temperantiam.
Has omnes sic habetis singuli, ut tamen emineatis in
singulis. Prudentia in te, in matre justitia, in virgine
fortitudo, in nupta temperantia praedicatur.
QUID ENIM EO sapientius, qui contempta mundi stultitia,
Christum secutus est, Dei virtutem et Dei sapientiam?
Quid matre justius, quae inter liberos
opibus distributis, docuit divitias contemnendo, quid
filii amare deberent? Quid Eustochio fortius, quae
nobilitatis portas, et arrogantiam generis Consularis,
virginali proposito fregerit, et in urbe prima,
primum genus subjugaverit pudicitiae? Quid Paulina
temperantius, quae legens illud Apostoli: <hi>Honorabiles
nuptiae et cubile immaculatum <note>(Hebr. 13. 4)</note>
          </hi>, nec
sororis felicitatem, nec matris continentiam ausa
appetere, maluit in humilioribus tuta pergere,
quam pendulo gradu in sublimioribus fluctuare?
quanquam illa semel inito matrimonio, nihil aliud
diebus ac noctibus cogitaverit, nisi ut reddito fructu
nuptiarum, secundum castimoniae <emph>395</emph> gradum acciperet,
et <hi>tanti dux femina facti <note>(Aeneid. 1)</note>
          </hi>, virum proposito
suo jungeret, non relinquens salutis comitem,
sed exspectans. Dumque crebris abortiis, et experta
fecunditate conceptuum, non desperat liberos, et socrus
aviditatem, maritique tristitiam praeponit imbecillitati
suae, passa est aliquid de Rachelis exemplo;
et pro filio doloris, ac dexterae <note>(Gen. 35. 18)</note>, virum
desiderii sui peperit haeredem. Certisque auctoribus
didici illam, non primae sententiae Dei: <hi>Crescite et
multiplicamini, et replete terram <note>(Gen. 1. 28)</note>
          </hi>, nec officio
conjugali servire voluisse: sed ad hoc optasse
filios, ut Christo virgines pareret.</p>
        </div3>
<div3>
          <head>4.</head>
          <p>
 Legimus et uxorem sacerdotis Phinees, audita
captivitate Arcae Domini, subito uteri dolore correptam,
edidisse filium Icabod <note>(1. Reg. 4. 19)</note>, et inter
manus et officia feminarum, animam emisisse
cum prole. De prima Benjamin, hoc est, <hi>filius virtutis</hi> 
ac <hi>dexterae;</hi> de secunda inclytus Sacerdos Dei,
 ex Arcae cognomine nascitur. Nobis post dormitionem
somnumque Paulinae, Pammachium Monachum
Ecclesia peperit posthumum, et patris et conjugis
nobilitate patricium, eleemosynis divitem, humilitate
sublimem. Apostolus scribit ad Corinthios: <hi>Videte fratres vocationem vestram, quia non multi sapientes,
non multi nobiles 
 <note>(1. Cor. 1. 26)</note>
          </hi>. Hoc nascentis
<pb n="0641"/>
Ecclesiae rudimenta poscebant, ut granum
sinapis paulatim in arborem cresceret <note>(Luc. 13. 19)</note>,
ut sensim et Evangelii fermentum totam Ecclesiae
massam altius elevaret. Nostris temporibus Roma
possidet, quod mundus ante nescivit. Tunc rari sapientes,
potentes, nobiles, Christiani: nunc multi
Monachi, sapientes, potentes, nobiles. Quibus cunctis
Pammachius meus sapientior, potentior, nobilior:
magnus <emph>396</emph> in magnis, primus in primis, <foreign xml:lang="greek">ἀρχιστρατηγὸς</foreign>
 Monachorum. Tales Paulina morte sua
nobis liberos dedit, quos vivens concupiverat possidere.
 « Laetare sterilis quae non paris, erumpe et clama,
quae non parturis <note>(Isai. 54. 1)</note>, quoniam quot Romae
sunt pauperes, tot filios repente genuisti.</p>
        </div3>
<div3>
          <head>5.</head>
          <p>
 Ardentes gemmae, quibus ante collum et facies
ornabantur, egentium ventres saturant. Vestes sericae,
et aurum in fila lentescens, in mollia lanarum
vestimenta mutata sunt, quibus repellatur frigus,
non quibus nudetur ambitio, Deliciarum quondam
supellectilem virtus insumit. Ille caecus extendens
manum, et saepe ubi nemo est, clamitans, haeres
Paulinae, cohaeres Pammachii est. Illum truncum
pedibus, et toto corpore se trahentem, tenerae [al. <hi>tenera</hi> 
] puellae sustentat manus. Fores quae prius salutantium
turbas vomebant, nunc a miseris obsidentur.
Alius tumenti aqualiculo mortem parturit: alius
elinguis et mutus, et ne hoc quidem habens unde
roget, magis rogat, dum rogare non potest. Hic debilitatus
 a parvo, non sibi mendicat stipem. Ille
putrefactus morbo regio, supravivit cadaveri suo.
</p>
          <l> <hi>Non mihi si linguae centum sint, oraque centum;</hi> </l>
<l> <hi>Omnia poenarum percurrere nomina possim.</hi> </l>
          <p> <hi>
            <note>(Aeneid. 6)</note>.</hi> 
</p>
          <p>Hoc exercitu comitatus incedit, in his Christum
confovet, horum sordibus dealbatur. Muncrarius
<pb n="0642"/>
pauperum, et egentium candidatus sic festinat ad
coelum. Ceteri mariti super tumulos conjugum sparguni
violas, rosas, lilia, floresque purpureos: et dolorem
pectoris his officiis consolantur. Pammachius
noster sanctam favillam ossaque <emph>397</emph> veneranda,
eleemosynae balsamis rigat. His pigmentis atque
odoribus fovet cineres quiescentes, sciens scriptum:
 « Sicut aqua extinguit ignem, ita eleemosyna peccatum <note>(Eccli. 3. 33)</note>.
Quantas vires habeat misericordia, et
quibus donanda sit praemiis, et beatus Cyprianus
 grandi volumine prosequitur, et Danielis consilium
probat, qui regem impiissimum si se audire
voluisset, scit pauperum sustentatione salvandum.
Gaudet hujuscemodi filiae mater haerede. Non dolet
opes ad alium pervenisse, quas cernit iisdem quibus
ipsa voluerat, erogari. Quin potius gratulatur absque
labore suo, sua vota compleri. Non enim substantiae
dimunitio, sed operarii commutatio est.</p>
        </div3>
<div3>
          <head>6.</head>
          <p>
 Quis enim hoc crederet, ut Consulum pronepos,
et Furiani germinis decus, inter purpuras Senatorum,
furva tunica pullatus incederet, et non erubesceret
oculos sodalium, ut deridentes se ipse derideret?
 « Est confusio quae ducit ad mortem: et est confusio,
quae ducit ad vitam »  <note>(Eccli. 4)</note>. Prima virtus est
Monachi, contemnere hominum judicia, et semper
Apostoli recordari, dicentis:  « Si adhuc hominibus
placerem [al. <hi>placere vellem</hi> ], Christi servus non essem » <note>(Galat. 1. 10)</note>.
Tale quid et Dominus loquitur
ad Prophetas: quod posuerit faciem eorum, quasi
urbem aeneam, et lapidem adamantinum, et columnam
ferream <note>(Jerem. 1)</note>, ne paverent ad injurias populi,
sed impudentiam subsannantium, frontis rigore
contererent <note>(Ezech. 3)</note>. Ingenia liberaliter educata,
facilius verecundia, quam metus superat. Et quos
tormenta non vincunt, interdum vincit pudor. Non
est parum, virum nobilem, virum disertum, virum
locupletem, potentium in plateis vitare comitatum,
miscere se turbis, adhaerere pauperibus, rusticis copulari,
de principe vulgum fieri. Sed quanto humilior,
tanto sublimior est.</p>
        </div3>
<div3>
          <head>7.</head>
          <p>
 Lucet margaritum in sordibus, et fulgor gemmae
purissimae, etiam in luto radiat. Hoc est quod Dominus
repromisit:  « Glorificantes me, glorificabo » <note>(1. Reg. 2. 30)</note>.
Alii hoc intelligant de futuro,
quando moeror vertetur in gaudium, et transeunte
mundo, Sanctorum corona non transit: Ego et in
praesentiarum video Sanctorum promissa compleri.
Antequam <emph>398</emph> Christo tota mente serviret, notus
erat in Senatu, sed multi alii habebant insulas Proconsulares.
Totus orbis hujuscemodi honoribus plenus
est. Primus erat, sed inter primos. Praecedebat alios
dignitate; sed et alios sequebatur. QUAMVIS CLARUS
honor vilescit in turba: et apud viros bonos indignior
<pb n="0643"/>
fit ipsa dignitas, quam multi indigni possident.
Unde egregie de Caesare Tullius, cum quosdam, ait,
ornare voluit, non illos honestavit, sed ornamenta
ipsa turbavit. At nunc omnes Christi Ecclesiae Pammachium
loquuntur. Miratur orbis pauperem, quem
hucusque divitem nesciebat. Quid Consulatu illustrius?
Annuus honor est, et postquam alius successerit,
prior desinit. Latent in multitudine laureae, et triumphi
interdum triumphantium sordibus polluuntur.
Quod ante per manus patritias tradebatur, et sola
nobilitas possidebat, quo Consul Marius, victor Numidiae
et Theutonum, atque Cimbrorum, ob ignobilitatem
[al. <hi>novitatem</hi> ] familiae putabatur indignus:
quod Scipio ultra annos pro virtute meruit, nunc sola
militia possidet, et agrestia dudum corpora, fulgens
palma circumdat. Plus ergo accepimus, quam
dedimus. PARVA DIMISIMUS, et grandia possidemus.
Centuplicato foenore Christi promissa redduntur. In
tali et Isaac quondam agro severat, qui paratus ad
mortem, ante Evangelium, Evangelicam portavit
crucem.</p>
        </div3>
<div3>
          <head>8.</head>
          <p>
 « Si vis, inquit, perfectus esse, vade et vende
omnia quae habes, et da pauperibus, et veni, sequere
me »  <note>(Matth. 19. 21)</note>. Si vis perfectus esse. Semper
grandia in audientium ponuntur arbitrio. Et ideo
virginitatem Apostolus non imperat, quia Dominus
disputans de eunuchis, qui se castrassent propter regna
coelorum, ad extremum intulit:  « Qui potest capere,
capiat »  <note>(Ibid. 12)</note>. « Non est enim volentis, neque
currentis, sed miserentis Dei »  <note>(Rom. 9. 16)</note>. Si vis
perfectus esse. Non tibi imponitur necessitas, ut voluntas
praemium consequatur. Si vis ergo esse perfectus,
et desideras esse quod Prophetae, quod Apostoli,
quod Christus est, vende, non partem substantiae,
ne timor penuriae infidelitatis occasio sit, et cum
Anania et Sapphira pereas; sed <emph>399</emph> universa quae
possides. Cumque vendideris, da pauperibus, non
locupletibus, non superbis. Da quo necessitas sustentetur,
non quo augeantur opes. Cumque legeris illud
Apostoli:  « Bovi trituranti os non alligabis: Et,
Dignus est operarius mercede sua »  <note>(1 Cor. 9. 9; 1. Tim.
5. 18)</note>: Et,  « Qui altario ministrant, de altario participantur » <note>(1. Cor. 9. 13)</note>;
memento quoque hujus
sententiae:  « Habentes victum et vestitum, his contenti
sumus »  <note>(1. Tim. 6. 8)</note>. Ubi videris fumare patinas,
et Phasides aves lentis vaporibus decoqui, ubi
argenti pondus, ubi ferventes Mannos, comatulos
<pb n="0644"/>
pueros, pretiosas vestes, picta tapetia, ibi ditior est
largitore, cui largiendum est. PARS SACRILEGII est,
rem pauperum dare non pauperibus. Et tamen non
est satis perfecto et consummato viro opes contemnere,
pecuniam dissipare, et projicere quod in momento
et perdi, et inveniri potest. Fecit hoc Crates
Thebanus, fecit Antisthenes, fecerunt plurimi, quos
vitiosissimos legimus. Plus debet Christi discipulus
praestare, quam mundi Philosophus, gloriae animal,
et popularis aurae atque rumorum venale mancipium.
Tibi non sufficit opes contemnere, nisi Christum sequaris.
CHRISTUM AUTEM sequitur, qui peccata dimittit,
et virtutum comes est. Christum scimus sapientiam.
Hic thesaurus in agro Scripturarum nascitur,
haec gemma multis emitur margaritis. Sin autem adamaveris
captivam mulierem, id est, sapientiam
saecularem, et ejus pulchritudine captus fueris, decalva
eam, et illecebras crinium atque ornamenta
verborum cum emortuis unguibus seca. Lava eam
Prophetali nitro, et tunc requiescens cum illa, dicito:
 « Sinistra ejus sub capite meo, et dextra illius amplexabitur
me »  <note>(Cant. 2. 6)</note>, et multos tibi foetus
captiva dabit, ac de Moabitide efficietur Israelitis.
Christus sanctificatio est, sine qua nemo videbit faciem
Dei. Christus redemptio, idem redemptor et
pretium, Christus omnia, ut qui omnia propter Christum
dimiserit, unum inveniat pro omnibus, et possit
libere proclamare: <hi>Pars mea Dominus <note>(Ps. 72. 26)</note>
          </hi>.</p>
        </div3>
<div3>
          <head>9.</head>
          <p>
 Sentio te divinis ardere doctrinis, nec temeritate
quorumdam docere quod nescias; sed ante discere,
quod docturus <emph>400</emph> sis. Simplices Epistolae tuae
olent Prophetas, Apostolos sapiunt. Non cothurnatam
affectas eloquentiam; nec more puerorum argutas
sententiolas in clausulis struis. CITO TURGENS
spuma dilabitur; et quamvis grandis tumor, contrarius
sanitati est. Scitum est illud quoque Catonis: <hi>Sat cito, si sat bene.</hi> 
  « Quod nos quondam adolescentuli,
cum a perfecto Oratore in Praefatiuncula diceretur,
risimus. »  Meminisse te puto erroris mutui,
quando omne Athenaeum Scholasticorum vocibus
consonabat: <hi>Sat cito, si sat bene.</hi> Felices, inquit
Fabius, essent artes, si de illis soli artifices judicarent.
Poetam non potest nosse, nisi qui versum potest
struere. Philosophos non intelligit, nisi qui scit
dogmatum varietates. Manufacta et oculis patientia,
magis probant artifices. Nostra quam dura sit necessitas,
hinc potes animadvertere, quod vulgi standum
est judicio, et ille in turba metuendus, quem
cum videris solum, despicias. Hoc praeteriens tetigi,
ut eruditis contentus auribus, non magnopere cures,
quid imperitorum de ingenio tuo rumusculi jactitent;
sed Prophetarum quotidie medullas bibas, Christi
mystes, Patriarcharum symmistes.</p>
        </div3>
<div3>
          <head>10.</head>
          <p>
 Sive legas, sive scribas, sive vigiles, sive dormias,
<pb n="0645"/>
Amos [al. <hi>amor</hi> ] tibi semper buccina in auribus
sonet. Hic lituus excitet animam tuam: hoc amore
furibundus, quaere in lectulo tuo quem desiderat
anima tua <note>(Cant. 3. 1)</note>, et loquere confidenter:  « Ego
dormio, et cor meum vigilat, <note>(Ibid. 3. 2)</note>. Cumque inveneris
eum et tenueris, ne dimittas. Et si pauxillulum
dormitanti elapsus fuerit e manibus, noli protinus
desperare. Egredere in plateas, adjura filias Jerusalem <note>(Ibid. 3. 2)</note>,
reperies eum cubantem in meridie,
lassum, ebrium, noctis ore madefactum, inter greges
sodalium, in aromatum varietatibus, inter poma
paradisi. Ibi ei de mammillas tuas <note>(Ibid. 7. 12)</note>, sugat
de erudito pectore, requiescat inter medios Cleros,
pennae columbae deargentatae, et interiora ejus
in fulgore auri <note>(Ps. 67. 14)</note>. Parvulus iste et puer, qui
butyro et melle saginatur <note>(Isai. 7. 15)</note>, qui inter caseatos
nutritus est montes, cito crescit in juvenem, <emph>401</emph> 
 velociter in te hostes spoliat, mature praedatur
Damascum, et regem vincit Assyrium.</p>
        </div3>
<div3>
          <head>11.</head>
          <p>
 <hi>Xenedochium exstructum a Pammac.</hi> --Audio
te Xenodochium in portu fecisse romano, et virgam
de arbore Abraham in Ausonio plantasse littore.
Quasi Aeneas nova castra metaris, et super undam
Tyberis, ubi ille, cogente quondam penuria, crustis
fatalibus et quadris patulis non pepercit, tu viculum
nostrum, id est, domum panis (Bethleem) aedificas:
et diuturnam famem repentina saturitate compensas.
 Euge: nostra initia transgrederis; statum summum
tenes: de radice pervenis ad cacumen; primus
inter monachos, in prima urbe, primum sequeris
patriarcham. Lot, quod [al. <hi>qui</hi> ] interpretatur <hi>declinans,</hi> 
campestria eligat, et juxta Pythagorae litteram,
facilia magis ac sinistra sectetur. Tu in arduis et
saxosis cum Sara tibi monumentum para <note>(Gen. 23)</note>.
Juxta sit civitas litterarum, deletisque gigantibus,
filiis Enac [al. <hi>Enacim</hi> ], haereditatem tuam, gaudium
et risus excipiat. Dives erat Abraham auro, argento,
pecore, possessione, vestibus <note>(Gen. 24)</note>: tantam habebat
familiam, ut ad subitos nuntios, juvenibus electis
armare posset exercitum, et quatuor reges, quos
quinque reges fugerant, in Dan consecutus occideret;
et tamen post tam crebra hospitalitatis officia,
dum non refutat homines, suscipere meruit Deum.
Non servis, et ancillulis imperabat, ut ministrarent
hospitibus, nec bonum quod exercebat, per alios minuit;
sed quasi reperta praeda, cum Sara sua humanitati
solus incubuit. Ipse pedes lavit, ipse pinguem
vitulum portavit humeris de armento. Stetit ut servus,
<pb n="0646"/>
peregrinis prandentibus, et Sarae manibus coctos
cibos jejunaturus apposuit.</p>
        </div3>
<div3>
          <head>12.</head>
          <p>
 Haec moneo, frater carissime, pietate qua te
diligo; ut non solum pecuniam, sed teipsum Christo
offeras, hostiam vivam, sanctam, placentem Deo,
rationabile obsequium tuum <note>(Rom. 12. 1)</note>; et imiteris
filium hominis, qui non venit ministrari, sed ministrare <note>(Matth. 20. 28)</note>.
Et quod <emph>402</emph> patriarcha alienis,
hoc discipulis et servis Magister exhibuit et Dominus.
 « Corium pro corio, et omnia quae homo possidet,
dare potest pro anima sua. Sed tange, »  inquit diabobolus,
 « carnes ejus, nisi in faciem benedixerit tibi » <note>(Job 2. 4. 5)</note>.
Scit hostis antiquus, majus continentiae
quam nummorum esse certamen. FACILE ABJICITUR,
quod haeret extrinsecus; intestinum bellum
periculosius est. Conjuncta disglutinamus, unita discindimus
[al. <hi>dissuimus</hi> ]. Zachaeus dives erat, Apostoli
pauperes. Reddidit ille quadruplum quod rapuerat,
divisitque pauperibus medietatem substantiae suae
quae remanserat; suscepit Christum hospitem, salus
facta est domui ejus <note>(Luc. 19)</note>; et tamen quia parvulus
erat, et apostolicae proceritati se non poterat
extendere, non fuit in duodecim numero Apostolorum.
Apostoli autem quantum ad divitias nihil, quantum
ad voluntatem, totum mundum pariter reliquerunt.
Si offeramus Christo opes cum anima nostra,
libenter suscipiet. Si autem quae foris sunt Deo, quae
intus sunt, diabolo demus, non est aequa partitio, et
dicitur nobis:  « Nonne si recte offeras, et non recte
dividas, peccasti? »  <note>(Genes. 4. 7. sec. LXX.)</note> </p>
        </div3>
<div3>
          <head>13.</head>
          <p>
 Quod patritii generis primus inter primos,
monachus esse coepisti, non tibi sit tumoris, sed humilitatis
occasio, scienti Filium Dei factum Filium
hominis. QUANTUMCUMQUE te dejeceris, humilior
Christo non eris. Esto, incedas nudis pedibus, fusca
tunica vestiaris, aequeris pauperibus, inopum cellulas
dignanter introeas; caecorum oculus sis, manus debilium,
pes claudorum; ipse aquam portes, ligna
concidas, focum exstruas, ubi vincula? ubi alapae?
ubi sputa? ubi flagella? ubi patibulum? ubi mors?
Et eum omnia quae dixi feceris, ab Eustochio tua,
Paulaque vinceris, si non opere, at certe sexu. Ego
quidem Romae non eram, et tunc me tenebat eremus
(atque utinam pertenuisset), quando socero tuo vivente
 Toxotio, saeculo serviebant. Sed tamen audio,
quae immunditias platearum <emph>403</emph> ferre non poterant,
quae eunuchorum manibus portabantur, et inaequale
solum molestius transcendebant; quibus serica vestis
oneri erat, et solis calor incendium, nunc sordidatae
et lugubres, et sui comparatione forticulae, vel lucernas
concinnant, vel succendunt focum, pavimenta
verrunt, mundant legumina, olerum fasciculos in
ferventem ollam dejiciunt, apponunt mensas, calices
<pb n="0647"/>
porrigunt, effundunt cibos, huc illucque discurrunt.
Et certe magnus virginum chorus cum illis habitat.
Num hujuscemodi ministeria aliis imperare non poterant?
SED NOLUNT vinci ab his labore corporum,
quas ipsae superant virtute animi. Haec dico, non quod
de ardore mentis tuae quidquam dubitem, sed quo
currentem impellam, et acriter dimicanti, fervorem
 fervori augeam.</p>
        </div3>
<div3>
          <head>14.</head>
          <p>
 <hi>Monaster. ab Hieron. exstruct.</hi> --Nos in ista provincia
aedificato monasterio, et diversorio propter
exstructo, ne forte et modo Joseph cum Maria in
Bethleem veniens, non inveniat hospitium <note>(Luc. 2)</note>,
tantis de toto orbe confluentibus turbis obruimur
monachorum; ut nec coeptum opus deserere, nec supra
vires ferre valeamus. Unde quia pene nobis illud
de Evangelio contigit, ut futurae turris non ante supputaremus
expensas <note>(Luc. 14)</note>, compulsi sumus fratrem
Paulinianum ad patriam mittere, ut semirutas
villulas, quae barbarorum effugerunt manus; et
parentum communium census venderet, ne coeptum
Sanctorum ministerium deserentes, risum maledicis
et aemulis praebeamus.</p>
        </div3>
<div3>
          <head>15.</head>
          <p>
 In calce Epistolae recordatus sum, quadrigae
vestrae, et proposito quintam deesse Blaesillam, pene
oblitus de ea loqui, quae prima de vobis praecesserit
ad Dominum. Vere nunc quinque in tres, ac duas
videmus esse divisas, illa cum sorore Paulina dulci
somno fruitur, tu duarum medius, ad Christum levius
subvolabis.
</p>
        </div3>
      </div1>

<div1>
        <head>EPISTOLA LXVII AUGUSTINI AD HIERONYMUM.</head>
<p> <hi>Hieronymum</hi> <emph>404</emph> <hi>sciscitatur de titulo vulgati ab ipso
libri de Scriptoribus Ecclesiasticis; tum de Petro reprehenso
non mendaciter a Paulo, quod etiam superiori
epist. 56. quaesierat. Postremo petit, ut quae sint Origenis
aliorumque haereticorum errata, sibi indicet.</hi> </p>
<p divs_removed="true">Domino dilectissimo, et cultu sincerissimo caritatis
observando atque amplectendo fratri et Compresbytero
HIERONYMO, AUGUSTINUS.

        </p>
        <div3 moved_from_p="true">
            <head>1.</head>
          <p>
 « Habeo gratiam, quod pro subscripta salutatione,
plenam mihi Epistolam reddidisti, sed
breviorem multo quam ex te vellem suscipere, tali
viro, a quo, tempora quantalibet occupet, nullus sermo
prolixus est. Quanquam itaque nos negotiorum
alienorum, eorumque saecularium, curis circumstemur
ingentibus: tamen Epistolae tuae brevitati facile
non ignoscerem, nisi cogitarem quam paucioribus
verbis meis redderetur. Quare aggredere, quaeso,
istam nobiscum litterariam collocutionem, ne multum
ad nos disjungendos liceat absentiae corporali; quanquam
simus in Domino spiritus unitate conjuncti,
<pb n="0648"/>
etiamsi ab stilo quiescamus, atque taceamus. Et libri
quidem quos de horreo Dominico elaborasti, pene
totum nobis te exhibent. Si enim propterea te non
novimus, quia faciem corporis tui non vidimus, hoc
modo nec ipse te nosti: nam tu quoque non vides
eam. Si autem tibi non ob aliud notus es, nisi quia
nosti animum tuum: et nos eum non mediocriter novimus
in litteris tuis, in quibus benedicimus Domino,
quod tibi, et nobis, omnibusque fratribus qui tua
legunt, te talem dedit. » </p>
        </div3>
<div3>
          <head>2.</head>
          <p>
 « Liber quidam tuus, inter caetera non diu est,
quod venit in manus nostras: quae sit ejus inscriptio,
nescimus adhuc. Non enim hoc codex ipse, ut assolet,
in liminari pagina praetendebat. Epitaphium tamen
appellari dicebat frater, apud quem inventus est,
quod ei nomen tibi placuisse ut inderetur, crederemus,
si eorum tantum <emph>405</emph> hominum vel vitas, vel
scripta ibi legissemus, qui jam defuncti essent.
Cum vero multorum et eo tempore quo scribebatur,
et nunc usque viventium, ibi commemorentur opuscula,
miramur cur hunc ei titulum vel imposueris,
vel imposuisse credaris. Tamen [al. <hi>Sane</hi> ] utiliter a
te conscriptum eumdem librum satis approbamus. » </p>
        </div3>
<div3>
          <head>3.</head>
          <p>
 « In expositione quoque Epistolae Pauli Apostoli
ad Galatas, invenimus aliquid, quod nos multum moveat.
Si enim ad Scripturas sanctas admissa fuerint,
 velut officiosa mendacia, quid in eis remanebit
auctoritatis? Quae tandem de Scripturis illis
sententia proferetur, cujus pondere contentiosae falsitatis
subruatur [al. <hi>obruatur</hi> ] improbitas? Statim
enim ut protuleris, si aliter sapit, qui contra nititur;
dicet illud quod prolatum erit, honesto aliquo officio
scriptorem fuisse mentitum. Ubi enim hoc non poterit,
si potuit in ea narratione, quam exorsus Apostolus
ait: <hi>Quae autem scribo vobis, ecce coram Deo quia non
mentior <note>(Gal. 1. 20)</note>
          </hi>, credi affirmarique mentitus, eo
loco ubi dixit de Petro et Barnaba: <hi>Quum viderem,
quia non recte ingrediebantur ad veritatem Evangelii? <note>(Gal. 2. 14)</note>
          </hi>.
Si enim recte ingrediebantur illi, iste
mentitus est. Si autem ibi mentitus est, ubi verum
dixit? An ibi verum dixisse videbitur, ubi hoc dixerit,
quod lector sapit? Cum vero contra sensum
lectoris aliquid occurrerit, officioso mendacio deputabitur?
Non enim deesse poterunt causae, cur existimetur
non solum potuisse, verum etiam debuisse
mentiri, si huic regulae conceditur locus. Non opus est
hanc causam multis verbis agere, praesertim apud
te, cui sapienter providenti dictum est satis. Nequaquam
vero mihi arrogaverim, ut ingenium tuum divino
dono aureum, meis obolis ditare contendam: nec est
quisquam te magis idoneus, qui opus illud emendet. » </p>
        </div3>
<div3>
          <head>4.</head>
          <p>
 « Neque enim a me docendus es, quomodo intelligatur,
quod idem dicit: <hi>Factus sum Judaeis tanquam
Judaeus, ut Judaeos lucrifacerem <note>(1. Cor. 9. 20)</note>
          </hi>,
et caetera quae ibi dicuntur COMPASSIONE misericordiae,
<pb n="0649"/>
non simulatione fallaciae. Fit enim tanquam aegrotus,
qui ministrat aegroto: non cum se febres habere
mentitur, sed cum animo condolentis cogitat, quemadmodum
sibi serviri vellet, si ipse aegrotaret. Nam
utique Judaeus erat; Christianus autem factus, non
Judaeorum sacramenta <emph>406</emph> reliquerat, quae convenienter
ille populus et legitimo tempore quo oportebat,
acceperat. Sedi deo susceperat ea celebranda, cum
jam Christi esset Apostolus; ut doceret non esse perniciosa
iis, qui ea vellent, sicut a parentibus per Legem
acceperant, custodire, etiam cum in Christo
credidissent, non tamen in eis jam constituerent
spem salutis, quoniam per Dominum Jesum salus
ipsa, quae illis sacramentis significabatur, advenerat.
Ideoque gentibus, quod insuetos a fide revocarent
onere gravi et non necessario, nullo modo imponenda
esse censebat.</p>
        </div3>
<div3>
          <head>5.</head>
          <p>
 « Quapropter non ideo Petrum emendavit, quod
paternas traditiones observaret: quod si facere vellet,
nec mendaciter, nec incongrue faceret; quamvis
enim jam superflua, tamen solita non nocerent: sed
quoniam gentes cogebat judaizare <note>(Galat. 2. 14)</note>, quod
nullo modo posset, nisi ea sic ageret, tanquam adhuc
etiam post Domini adventum necessaria saluti forent:
quod vehementer per Apostolatum Pauli veritas dissuasit.
Nec Apostolus Petrus hoc ignorabat: sed id
faciebat, timens eos qui ex Circumcisione erant. Itaque
et ipse vere correctus est, et Paulus vera narravit;
ne sancta scriptura, quae ad fidem posteris edita
est, admissa auctoritate mendacii, tota dubia nutet
ac fluctuet. Non enim potest aut oportet litteris explicari,
quanta et quam inexplicabilia mala consequantur,
si hoc concesserimus. Posset autem opportune
minusque periculose demonstrari, si coram inter nos
colloqueremur.</p>
        </div3>
<div3>
          <head>6.</head>
          <p>
 « Hoc ergo Judaeorum Paulus dimiserat, quod
malum habebant: et in primis illud, quod ignorantes
Dei justitiam, et suam justitiam volentes constituere,
justitiae Dei non sunt subjecti <note>(Rom. 10. 3)</note>. Deinde
quod post passionem et resurrectionem Christi, dato
ac manifestato sacramento gratiae, secundum ordinem
Melchisedech, adhuc putabant vetera sacramenta,
non ex consuetudine solemnitatis, sed ex necessitate
salutis esse celebranda. Quae tamen si nunquam fuissent
necessaria, infructuose atque inaniter pro eis
Machabaei Martyres fierent <note>(2. Mach. 7. 1)</note>. Postremo
illud, quod praedicatores gratiae Christianos [f. <hi>Christianae</hi> ]
Judaei tanquam hostes legis persequebantur.
Hos itaque atque hujusmodi errores et vitia, dicit
se damna et stercora arbitratum, ut Christum lucrifaceret <note>(Philip. 3. 8)</note>:
non observationes legis, si
more patrio <emph>407</emph> celebrarentur: sicut ab ipso celebratae
sunt sine ulla salutis necessitate: non
<pb n="0650"/>
sicut Judaei celebrandas putabant, aut fallaci simulatione,
quod in Petro reprehenderat. Nam si propterea
illa sacramenta celebravit, quia simulavit se Judaeum,
ut illos lucrifaceret: cur non etiam sacrificavit cum
Gentibus, quia et iis qui sine lege erant, tanquam
sine lege factus est, ut eos quoque lucrifaceret <note>(1.
Cor. 9)</note>: nisi quia et illud fecit, ut natura Judaeus: et
hoc totum dixit, non ut fallaciter se fingeret esse
quod non erat; sed ut misericorditer eis ita subveniendum
esse sentiret, ac si ipse in eodem errore laboraret?
NON SCILICET mentientis astu, sed compatientis
affectu: sicut eo ipso loco generaliter intulit: <hi>Factus sum infirmis infirmus, ut infirmos lucrifacerem <note>(Ibid. v. 22)</note>
          </hi>,
ut sequens conclusio: <hi>Omnibus omnia
factus sum, ut omnes lucrifacerem,</hi> ad hoc referenda
intelligatur, ut cujusque infirmitatem tanquam in seipso
miseratus appareat. Non enim et cum diceret: <hi>Quis infirmatur, et ego non infirmor? 
 <note>(2. Cor. 11. 29.)</note>
          </hi> 
infirmitatem alterius simulasse potius quam condoluisse,
volebat intelligi.</p>
        </div3>
<div3>
          <head>7.</head>
          <p>
 « Quare arripe, obsecro te, ingenuam et vere
Christianam cum caritate severitatem, ad illud opus
corrigendum atque emendandum, et <foreign xml:lang="greek">παλινωδιαν,</foreign> ut
dicitur, cane. Incomparabiliter enim pulchrior est veritas
Christianorum, quam Helena Graecorum. PRO
ISTA ENIM fortius nostri Martyres adversus hanc Sodomam,
quam pro illa illi haeres adversus Trojam,
dimicaverunt. Neque hoc ideo dico, ut oculos cordis
recipias, quos absit, ut amiseris; sed ut advertas,
quos cum habeas sanos et vigiles, nescio qua dissimulatione
avertisti; ut non intenderes quae consequantur
adversa, si semel creditum fuerit, posse
honeste atque pie scriptorem divinorum librorum
in aliqua sui operis parte mentiri.</p>
        </div3>
<div3>
          <head>8.</head>
          <p>
 « Scripseram jam hinc aliquando ad te Epistolam,
quae non perlata est, quia nec is perrexit, cui
perferendam tradideram. Ex qua illud mihi suggestum
est, cum ista dictarem, quod in hac quoque
praetermittere non debui, ut si alia est sententia tua,
eademque est melior, timori meo libenter ignoscas.
Si enim aliter sentis, verumque tu sentis (nam nisi
verum sit, melius esse non potest) ut non dicam
nulla, certe non magna culpa, meus error veritati favet,
si recte in quoquam veritas potest favere mendacio. » <emph>408</emph>
</p>
        </div3>
<div3>
          <head>9.</head>
          <p>
 De Origene autem quod rescribere dignatus
es, jam sciebam non tantum in Ecclesiasticis litteris,
sed in omnibus, recta et vera quae invenerimus,
approbare atque laudare, falsa vero et prava improbare
atque reprehendere. Sed illud de prudentia doctrinaque
tua desiderabam, et adhuc desidero, ut
nota nobis facias ea ipsa ejus errata, quibus a fide
veritatis ille vir tantus recessisse convincitur. In libro
etiam, quo cunctos, quorum meminisse potuisti,
Scriptores Ecclesiasticos, et eorum scripta commemorasti,
commodius ut arbitror fieret, si nominatis
eis quos haeresiarchas [al. <hi>haeresiotas</hi> ] esse nosti
<pb n="0651"/>
(quando ne ipsos quidem praetermittere volueris,
subjungeres etiam in quibus cavendi essent: quanquam
nonnullos etiam praetermiseris, quod scire cuperem,
quo consilio factum sit. Aut si illud volumen
forte onerare noluisti, ut commemoratis haereticis,
non adderes, in quibus eos Catholica damnarit auctoritas,
quaeso ne grave sit litterario labori tuo,
quo non mediocriter per Domini Dei nostri gratiam
in latina lingua sanctorum studia et accendisti et
adjuvisti, id quod tibi per humilitatem meam fraterna
caritas indicit, ut si occupationes tuae sinunt,
omnium haereticorum perversa dogmata, qui rectitudinem
fidei christianae usque ad hoc tempus, vel
imprudentia, vel imperitia, vel pervicacia depravare
conati sunt, uno libello breviter digesta edas, in
notitiam eorum, quibus aut non vacat propter alia
negotia, aut non valent propter alienam linguam tam
multa legere atque cognoscere. Diu te rogarem, nisi
hoc soleret esse indicium minus de caritate praesumentis.
Hunc interea fratrem nostrum in Christo
Paulum multum commendo benignitati tuae, cujus in
nostris regionibus existimationi bonum coram Deo
testimonium perhibemus. » 
</p>
        </div3>
      </div1>

<div1>
        <head>EPISTOLA LXVIII. AD CASTRUTIUM.</head>
<p divs_removed="true"> <hi>Castrutio e Pannonia, qui ut Hieronymum inviseret,
navigare constituerat, gratias agit, eumque consolatur
de caecitate oculorum, docens eam aliquoties a Deo
propitio immitti.</hi> 

        </p>
        <div3 moved_from_p="true">
            <head>1.</head>
          <p>
 Sanctus filius meus Heraclius diaconus mihi retulit,
quod cupiditate <emph>409</emph> nostri Cissam usque
venisses: et homo Pannonius, id est, terrenum animal,
non timueris Adriatici maris aestus [al. <hi>Syrtes</hi> ],
et Aegei atque lonii subire discrimina. Et nisi te pius
fratrum retinuisset affectus, voluntatem opere complesses.
Habeo itaque gratias, et in acceptum refero.
In amicis enim non res quaeritur, sed voluntas. Quia
alterum ab inimicis saepe praebetur: alterum sola
caritas tribuit. Simulque obsecro, ne imbecillitatem
corporis quam sustines, de peccato tibi existimes
evenisse. Quod quidem et Apostoli suspicantes de eo
qui natus erat caecus ex utero, interrogantesque Dominum
Salvatorem: <hi>Iste peccavit, an parentes ejus,
ut caecus nasceretur,</hi> audiunt: <hi>Neque hic peccavit, nec
parentes ejus; sed ut manifestentur opera Dei in
<pb n="0652"/>
ipso <note>(Joan. 9. 2. 3)</note>
            </hi>. Quantos enim cernimus Ethnicos
atque Judaeos, haereticos, atque diversorum dogmatum
homines volutari in coeno libidinum, madere
sanguine, feritate lupos, rapacitate milvos vincere;
et nihilominus flagellum non appropinquare tabernaculis
eorum <note>(Psal. 90)</note>, nec eos cum hominibus verberari:
et idcirco superbire contra Deum, et transire
usque ad coelum os eorum. Cum sanctos e contrario
viros, sciamus aegrotationibus, miseriis et egestate
torqueri, qui forsitan dicunt. <hi>Ergo frustra sanctificavi
animam meam, et lavi inter innocentes manus
meas <note>(Psal. 72. 13)</note>
            </hi>. Et statim se reprehendentes
aiunt: <hi>Si narravero sic, ecce nationem</hi> [al. <hi>generationem]
filiorum tuorum reprobavi <note>(Ibid. 13. 15)</note>
            </hi>. Si caecitatis
causam putas esse peccatum, et id Dei inferre
iram, quod crebro medici remediantur, insimulabis
Isaac, qui in tantum lucis istius expers fuit, ut etiam
cui nollet, errore deceptus benediceret <note>(Gen. 27)</note>.
Referes crimen in Jacob, cujus caligaverat acies, et
cum interioribus oculis, et spiritu prophetali longe
post futura prospiceret, et Christum cerneret de
stirpe regia esse venturum, Ephraim et Manassem
videre non poterat <note>(Ibid. 48 et 49)</note>. Quid inter reges
Josia sanctius? Aegyptio mucrone <emph>410</emph> interfectus
est <note>(4. Reg. 23)</note>. Quid Petro, quid Paulo sublimius?
Neronianum gladium cruentarunt. Et (ut de hominibus
taceam) Dei Filius sustinuit ignominiam crucis: et tu
putas beatos, qui felicitate istius saeculi et deliciis
perfruuntur? Magna ira est, quando peccantibus non
irascitur Deus. Unde et in Ezechiele ad Jerusalem, <hi>Jam,</hi> 
 inquit, <hi>non irascar tibi, zelus meus recessit a te <note>(Ezech. 16, 42)</note>
            </hi>.
 <hi>Quem enim diligit Dominus, corripit <note>(Prov. 3. 12)</note>
            </hi>;
Et, <hi>castigat omnem filium quem recipit <note>(Hebr. 12)</note>
            </hi>.
Non erudit pater, nisi quem amat. Non
corripit magister discipulum, nisi eum quem ardentioris
cernit ingenii. Medicus si cessaverit curare,
desperat. Quod si responderis: quo modo Lazarus
recepit mala in vita sua <note>(Luc. 16)</note>, libenter nunc
tormenta patiar, ut futura mihi gloria reservetur; <hi>Non enim vindicabit Dominus bis in idipsum 
 <note>(Naum. 1)</note>
            </hi>. Job vir sanctus et immaculatus, et justus in generatione
sua cur tanta perpessus sit ipsius volumine
continetur.</p>
        </div3>
<div3>
          <head>2.</head>
          <p>
 Et ne veteres replicando historias, longum faciam,
et excedam mensuram epistolae, brevem tibi
fabulam [Narratiunculam] referam, quae infantiae meae
temporibus accidit. Beatus Antonius cum a sancto
Athanasio, Alexandriae Episcopo, propter confutationem
haereticorum [Arianorum], in urbem Alexandriam
esset accitus, et isset ad eum Didymus vir
eruditissimus, captus oculis, inter caeteras sermocinationes,
<pb n="0653"/>
quas de Scripturis sanctis habebant, cum
ejus admiraretur ingenium, et acumen animi collaudaret,
sciscitans ait: Num tristis es, quod oculis carnis
careas? Cum ille pudore reticeret; secundo
tertioque interrogans, tandem elicuit, ut moerorem
animi simpliciter fateretur. Cui Antonius: Miror, ait,
prudentem virum ejus rei dolere damno, quam formicae
et muscae et culices habent, et non laetari illius
possessione, quam sancti soli et Apostoli meruerunt.
Ex quo pervides, quod multo melius sit spiritu videre
quam carne: et illos oculos possidere, in quos peccati <emph>411</emph> 
 festuca <note>(Luc. 6)</note> non possit incidere. Nos
[al. <hi>Ad nos</hi> ], licet hoc anno non veneris, tamen non
desperamus adventum tuum. Quod si sanctus Diaconus
portitor litterarum, tuis rursum amplexibus fuerit
irretitus, et illo comitante, huc veneris, libenter suscipiam,
dispensationis moram magnitudine foenoris
duplicari.
</p>
        </div3>
      </div1>

<div1>
        <head>EPISTOLA LXIX. AD OCEANUM.</head>
<p divs_removed="true"> <hi>Carterii Hispani Episcopi, qui unam ante baptismum,
alteram, ea mortua, post baptismum uxorem duxerat,
ordinationem defendit, ne bigamus censeatur, contra
quam Oceanus sentiebat. Hinc arrepta occasione de
verbis Apostoli,</hi> Unius uxoris virum, <hi>deque iis quae
in Episcopo cum primis requiruntur, virtutibus disserit.</hi> 

        </p>
        <div3 moved_from_p="true">
            <head>1.</head>
          <p>
 Nunquam, fili Oceane, fore putabam, ut indulgentia
Principis calumniam sustineret reorum;
et de carceribus exeuntes, post sordes ac vestigia
catenarum dolerent alios relaxatos. In Evangelio audit
<pb n="0654"/>
invidus salutis alienae; <hi>Amice, si ego bonus sum,
quare oculus tuus nequam est? <note>(Matth. 20. 15.)</note>
            </hi>. <hi>Conclusit
Deus omnia sub peccato, ut omnibus misereatur <note>(Rom.
11. 32)</note>
            </hi>. <hi>Ubi abundavit peccatum, superabundavit gratia <note>(Ibid. 5. 20)</note>
            </hi>.
Caesa sunt Aegypti primogenita <note>(Exod. 12)</note>,
et ne jumentum quidem Israeliticum in
Aegypto derelictum est. Et [al. <hi>En</hi> ] consurgit mihi
Caina haeresis, atque olim emortua vipera contritum
caput levat, quae non ex parte ut ante consueverat,
sed totum Christi subruit sacramentum. Dicit
enim esse aliqua peccata, quae Christus non possit
purgare sanguine suo; et tam profundas scelerum pristinorum <emph>412</emph> 
 inhaerere [al. <hi>inseri</hi> ] corporibus atque
animis cicatrices, ut medicina illius attenuari non
queant. Quid aliud agit, nisi ut Christus frustra mortuus
sit? Frustra autem mortuus est, si aliquos vivificare
non potest. Mentitur Joannes Baptista, et digito
Christum et voce demonstrans: <hi>Ecce Agnus Dei,
qui tollit peccata mundi <note>(Joan. 1. 29)</note>
            </hi>, si sunt adhuc
in saeculo, quorum Christus peccata non tulerit. Aut
enim ostendendi sunt non esse de mundo, quos Christi
ignoret indulgentia: aut si de mundo sunt, eligendum
e duobus alterum. Liberati a peccatis, Christi
potentiam probant: non liberati, quasi adhuc rei,
imbecillitatem demonstrant. Sed absit hoc de Omnipotente
credere, quod in aliquo impotens sit. <hi>Omnia
quae Pater facit, et Filius facit similiter <note>(Ibid. 5. 19)</note>
            </hi>.
Infirmitas Filii redundat ad Patrem. Cuncta oviculae
membra portata sunt: totae Apostoli Epistolae Christi
gratiam sonant. Et ne parum videretur simplex gratiae
nuncupatio: <hi>Gratia,</hi> inquit, <hi>vobis et pax multiplicetur <note>(1. Petr. 1. 2)</note>
            </hi>.
Multiplicatio promittitur, et a
nobis paucitas affirmatur.</p>
        </div3>
<div3>
          <head>2.</head>
          <p>
 Quorsum ista? Nosti problema tuum: Carterius
Hispaniae Episcopus, homo et aetate vetus et
sacerdotio, unam antequam baptizaretur, alteram post
lavacrum, priore mortua, duxit uxorem; et arbitraris
eum contra Apostoli fecisse sententiam, qui in catalogo
virtutum, Episcopum <hi>unius uxoris virum</hi> praeceperit
ordinandum. Miror autem te unum protraxisse
in medium, cum omnis mundus his ordinationibus
plenus sit; non dico de Presbyteris, non de inferiori
gradu: ad Episcopos venio, quos si sigillatim voluero <emph>413</emph> 
 nominare, tantus numerus congregabitur, ut
Ariminensis Synodi multitudo superetur. SED INDECENS
EST, sic unum tueri, ut plures accusare videaris; et
quem ratione non possis, societate peccantium defendas.
<pb n="0655"/>
Sustinui Romae a viro eloquentissimo cornutum,
ut dicitur, syllogismum, ut quocumque me verterem,
strictius [al. <hi>strictus</hi> ] tenerer. Uxorem, inquit, ducere
peccatum est, an non? Ego simplex, et qui insidias
vitare nescirem, dixi non esse peccatum. Rursum
aliud proposuit, in baptismate bona opera dimittuntur,
an mala? Et in hoc eadem simplicitate respondi
peccata dimitti. Cum me securum putarem, coeperunt
mihi hinc inde cornua increscere, et absconditae
prius acies dilatari. Si, inquit, uxorem ducere, non
est peccatum; baptismus autem peccata dimittit;
quidquid non dimittitur, reservatur. Illico mihi, quasi
a fortissimo pugile percussus essem, ante oculos caligo
observari coepit, statimque recordatus Chrysippei
[al. <hi>Chrysippi</hi> ] sophismatis:  « Si mentiris, idque
vere dicis; mentiris: »  et in me reversus converti in
adversarium propositionis stropham. Quaeso, inquam,
te ut respondeas. Baptismus hominem facit novum,
an non? Vix dedit, quod novum faceret. Gradatim
intuli: ex toto novum facit, an ex parte? Respondit,
ex toto. Deinceps interrogavi, nihil ergo veteris hominis
in baptismate reservatur? Movit caput. Coepi
protinus texere: Si baptismus novum hominem facit,
et ex toto novum creat, nihilque in eo veteris reservatur,
non potest novo imputari, quod in veteri quondam
fuit. Primum spinosulus noster obmutuit;
postea vero Pisoniano vitio, cum loqui nesciret, tacere
non potuit. Sudare tamen frons, pallere genae,
tremere labia, haerere lingua, saliva siccari, et plus
timore quam aetate contrahi. Erupuit aliquando:
Nonne legisti ab Apostolo, unius uxoris virum assumi
in sacerdotium, et rem non tempora definiri?
Quia me syllogismis provocaverat, et videbam tendere
hominem ad interrogatiunculas tortuosas, sua contra
illum tela jaciebam. Baptizatos, <emph>414</emph> inquam, Apostolus
elegit in Episcopatum, an Catechumenos?
Respondere nolebat. Ego tamen idipsum ingerere, et
secundo ac tertio sciscitari [al. additur <hi>coepit</hi> ]. Nioben
putares, quae nimio fletu in lapidem versa est. Verti
me ad auditores: nihil interest, o boni judices, adversarium
vigilantem, an dormientem ligem, nisi
quod facilius est quiescenti, quam reluctanti vincula
innectere. Si Apostolus non catechumenos in clerum
allegit, sed fideles: fidelis autem est qui Episcopus
ordinatur; vitia catechumeni non imputabuntur fideli.
Torquebam istiusmodi spicula, et vibrantes
hastas in lethargicum dirigebam. Oscitabat tandem,
et quasi per mentis crapulam ructans et nauseans
evomebat: Apostolus, dixit, Paulus haec docuit.</p>
        </div3>
<div3>
          <head>3.</head>
          <p>
 Proferuntur ergo Apostoli Epistolae, una ad Timotheum,
altera ad Titum. In prima scriptum erat:
 « Si quis episcopatum desiderat, bonum opus desiderat.
<pb n="0656"/>
Oportet ergo Episcopum irreprehensibilem esse,
unius uxoris virum, sobrium, prudentem, ornatum,
hospitalem, doctorem, non vinolentum, non percussorem:
sed modestum, non litigiosum, non avarum,
domum suam bene regentem; filio shabentem subditos
cum omni castitate. Si quis autem domui suae praeesse
nescit, quomodo Ecclesiae Dei diligentiam adhibebit?
Non neophytum, ne in superbiam elatus, in judicium
incidat diaboli. Oportet autem eum et testimonium
habere bonum ab his qui foris sunt, ut non in opprobrium
incidat, et in laqueum diaboli »  <note>(1. Tim. 5. 1.
et seqq.)</note>. Ad Titum statim in principio haec mandata
ponuntur. « Hujus rei gratia reliqui te Cretae, ut ea
quae deerant, corrigas: et constituas per civitates
Presbyteros, sicut ego tibi disposui. Si quis est sine
crimine unius uxoris vir, filios habens fideles, non in
accusatione luxuriae, aut non subditos. Oportet ego
Episcopum esse sine crimine, tanquam Dei dispensatorem,
non protervum, non iracundum, non vinolentum,
non percussorem, non turpis lucri cupidum, sed
hospitalem, benevolum, prudentem, justum, sanctum,
continentem, obtinentem eum, qui secundum doctrinam
est, fidelem sermonem; ut possit exhortari in doctrina
sana, et contradicentes revincere »  <note>(Cap. 1. 5. et seqq.)</note>.
In utraque <emph>415</emph> Epistola, sive Episcopi, sive
Presbyteri, quanquam apud veteres iidem Episcopi
et Presbyteri fuerint: quia illud nomen dignitatis
est, hoc aetatis, jubentur monogami in Clerum eligi.
Certe de baptizatis Apostoli sermonem esse, nemo
dubitat. Si ergo omnia quae in ordinatione quaeruntur
Episcopi, non praejudicant ordinando, licet ea ante
baptisma non habuerit (quaeritur enim quid sit, et non
quid fuerit) quare solum nomen uxoris impediat,
quod solum peccatum non fuit? Dicis, quia peccatum
non fuit, idcirco non est dimissum in baptismate. Rem
novam audio: quia peccatum non fuit, in peccatum
reputabitur. Omnia scorta, et publicae colluvionis sordes,
impietas in Deum, parricidium, et incestus in
parentes, atque in extraordinarias voluptates utriusque
sexus mutata natura, Christi fonte purgantur:
uxoris inhaerebunt maculae, et lupanaria thalamis
praeferentur? Ego non tibi imputo meretricum exercitus,
exoletorum greges, effusionem sanguinis, et
instar suis in omni coeno libidinum volutabra; et tu
mihi olim mortuam de sepulcro uxorculam protrahis:
quam ideo accepi, ne facerem quod fecisti? Audiant
ethnici messes [al. <hi>messis</hi> ] Ecclesiae, de quibus quotidie
horrea nostra complentur: audiant catechumeni,
qui sunt fidei canditati, ne uxores ducant ante baptisma,
ne honesta jungant matrimonia; sed Scottorum
et Atticotorum ritu, ac de Republica Platonis,
<pb n="0657"/>
promiscuas uxores, communes liberos habeant: imo
caveant qualecumque vocabulum conjugis, ne postquam
in Christo crediderint, doceat eis quod aliquando
non concubinas, nec meretrices, sed uxores habuerint.</p>
        </div3>
<div3>
          <head>4.</head>
          <p>
 Recolat unusquisque conscientiam suam, et totius
vulnera plangat aetatis: cumque verum judicem
priorum se exhibuerit delictorum, audiat increpantem
Jesum: <hi>Hypocrita, ejice primum trabem de oculo tuo,
et tunc videbis ejicere festucam de oculo fratris tui <note>(Matth. 7. 5; et Luc. 6. 42)</note>
          </hi>.
Vere Scribarum et Pharisaeorum
similes, culicem liquantes et camelum glutientes,
decimamus mentam et anethum; et Dei judicium
praetermittimus <note>(Matth. 23)</note>. Quid simile uxor et
scortum? <emph>416</emph> Imputatur infelicitas conjugis mortuae,
et libido meretricia coronatur? Ille si prior uxor
viveret, aliam conjugem non haberet: tu ut passim
caninas nuptias jungeres, quid potes excusare? Forsitan
timuisse te dicas, ne si matrimonium copulasses,
non posses aliquando Clericus ordinari. Ille in uxore
optavit liberos, tu in meretrice sobolem perdidisti.
Illum naturae et benedictioni Domini servientem: <hi>Crescite et multiplicamini, et replete terram 
 <note>(Gen. 1.
28)</note>
          </hi>, cubiculorum secreta texerunt: te subantem ad
coitum publica facies execrata est. Ille quod licebat,
verecundo pudore celavit: tu quod non licebat, impudenter
omnium oculis ingessisti. Illi scriptum est: <hi>Honorabiles nuptiae, et cubile immaculatum 
 <note>(Hebr. 13.
4)</note>
          </hi>; tibi legitur: <hi>Fornicatores autem et adulteros judicabit</hi> 
[al. <hi>perdet.] Deus (Ibidem)</hi>: Et, <hi>qui corrumpit
templum Dei, corrumpet illum Deus <note>(1. Cor. 6. 7)</note>
          </hi>.
Omnia, inquit, nobis in baptismate condonata sunt
crimina: nec post indulgentiam, judicis est metuenda
severitas, dicente Apostolo:  « Et haec quidem fuistis,
sed abluti estis, sed sanctificati estis, sed justificati
estis in nomine Domini Jesu Christi, et in Spiritu Dei
nostri <note>(Ibid. 3. 17)</note>. Omnia peccata donata sunt; bene
et fideliter. Sed quaero quomodo tuae sordes lotae sint,
et meae munditiae sordidatae? Non dico, ais, tuas sordidatas,
sed in eodem statu mansisse quo fuerant; si
enim sordes fuissent, lotae utique fuissent ut meae.
Rogo quae est ista tergiversatio, et acumen omni pistillo
retusius? Quia non est peccatum, peccatum est:
quia non est sordidum, sordidum est? Non dimisit
Dominus, quia non habuit quod dimitteret; et quia
non dimisit, idcirco manet, quod dimissum non fuit.</p>
        </div3>
<div3>
          <head>5.</head>
          <p>
 Quantam vim habeat baptisma, et aqua in Christo
sanctificata gratiam, paululum post docebo: interim
juxta vulgare proverbium: Malo arboris nodo,
malus cuneus requirendus est. Hoc quod dicit, <hi>unius
uxoris virum,</hi> potest et aliter disseri. Ex Judaeis erat
Apostolus: prima Christi Ecclesia de Israel reliquiis
congregabatur. Sciebat, Lege concessum, et exemplo
Patriarcharum ac Moysi familiare populo noverat in
multis uxoribus liberos spargere: ipsis quoque Sacerdotibus
hujus licentiae patebat arbitrium: Praecepit
ergo, ne <emph>417</emph> eamdem licentiam Ecclesiae sibi vindicent
Sacerdotes: ne bina pariter et trina conjugia sortiantur;
sed ut singulas uno tempore uxores habeant.
<pb n="0658"/>
Ne contentiosum clames esse quod diximus, accipe et
aliam explanationem: ne tibi soli liceat, non voluntatem
Legi, sed Legem jungere voluntati. Quidam
coacte interpretantur uxores pro Ecclesiis, viros pro
Episcopis debere accipi. Et hoc in Nicaena quoque
Synodo a patribus esse decretum, ne de alia ad
aliam Ecclesiam Episcopus transferatur: ne virginali
[al. <hi>Virginis</hi> ] pauperculae societate contempta, ditioris
adulterae quaerat amplexus: ut quomodo culpa et filiorum
vitium in <foreign xml:lang="greek">λογισμοῖς,</foreign> id est, <hi>cogitationibus,</hi> accipitur;
domusque dispensatio ad animam refertur et
corpus, ita et uxores Pontificum dici Ecclesias. De
quibus in Isaia scriptum est: <hi>Mulieres properantes de
spectaculo venite: non est enim populus habens intelligentiam <note>(Isai. 27. 11. juxta LXX)</note>
          </hi>.
Et rursum: <hi>Mulieres
divites, surgite, et audite vocem meam <note>(Ibid. 32.
9)</note>
          </hi>. Et in Proverbiis: <hi>Mulierem fortem quis inveniet? <note>(Prov. 31. 10. juata LXX.)</note>
          </hi> 
 Honorabilior est pretiosis
lapidibus, quae talis est. <hi>Confidit in ea cor viri sui.</hi> Et
in eodem volumine: <hi>Sapientes mulieres aedificaverunt
domum; insipiens autem destruxit manibus <note>(Ibid. 14. 1)</note>
          </hi>.
Nec hoc, inquiunt, Episcopis videatur indignum, cum
de Deo quoque scriptum sit: <hi>Sicut despicit uxor virum
suum, sic despexit me domus Israel <note>(Jerem. 3)</note>
          </hi>. Et in
Apostolo: <hi>Despondi enim vos uni viro, virginem castam
exhibere Christo <note>(2. Cor. 11. 2)</note>
          </hi>. Mulierem autem, id
est, <foreign xml:lang="greek">γυναῖκα</foreign> juxta <emph>418</emph> Graeci sermonis ambiguitatem,
in his omnibus testimoniis uxorem potius intellige.
Violenta est, inquies, et satis dura etiam haec interpretatio.
Redde igitur Scripturae simplicitatem suam, ne
tuis contra te legibus dimicemus. Quaeram et illud:
Si quis et ante baptismum habuerit concubinam, et
illa mortua, baptizatus uxorem duxerit, utrum Clericus
fieri debeat an non? Respondebis posse fieri:
quia concubinam habuerit, non uxorem. Conjugales
ergo tabulae et jura dotalia, non coitus ab Apostolo
condemnatur. Multos videmus ob nimiam paupertatem,
uxorum [al. <hi>virorum</hi> ] sarcinam declinare, et ancillas
suas habere pro uxoribus, susceptosque ex his
liberos colere [al. <hi>tollere</hi> ] ut proprios: qui si forte ditati
ab Imperatore, stolam illis meruerint, confestim
<pb n="0659"/>
Apostolo colla submittent, et inviti inter uxores
eas recipere cogentur. Sin autem Principale rescriptum
eadem tenuitas impetrare non quiverit, cum
romanis legibus scita Ecclesiae mutabuntur. Vide ne
hoc quod dicitur: <hi>unius uxoris virum,</hi> unius mulieris
possit intelligi, ut ad coitum magis referatur, quam
ad dotales tabulas. Haec universa proferimus, non
quo verae et simplici intelligentiae resistamus: sed ut
doceamus te Scripturas sanctas sic intelligere ut scriptae
sunt; nec evacuare baptismum Salvatoris, et totum
patibuli sacramentum irritum facere.</p>
        </div3>
<div3>
          <head>6.</head>
          <p>
 Reddamus quod paulo ante promisimus, et de
schola Rhetorum, aquarum <emph>419</emph> laudes et baptismi
praedicemus. Rudis mundus, necdum sole rutilante,
nec pallente luna, nec astris micantibus, incompositam
et invisibilem materiam, abyssorum magnitudine,
et deformibus tenebris opprimebat. Solus Spiritus
Dei in aurigae modum super aquas ferebatur <note>(Gen. 1.
2)</note>, et nascentem mundum in figura baptismi parturiebat.
Inter coelum et terram, medium exstruitur
firmamentum; et juxta Hebraici sermonis <foreign xml:lang="greek">ἑτυμολογίαν</foreign>
coelum, id est, SAMAIM <hi>ex aquis</hi> sortitur vocabulum:
et aquae quae super coelos sunt, in laudes Dei separantur.
Unde et in Ezechiele Propheta, Crystallum
super Cherubim videtur extensum <note>(Ezech. 1)</note>, id est,
compactae et densiores aquae. Primum de aquis, quod
vivit, egreditur et pennatos fideles de terra ad coelum
levat. Fabricatur homo de limo <note>(Gen. 2. 7)</note>, et inter
manus Dei aquarum sacramenta versantur. Plantatur
paradisus in Eden <note>(Ibid. v. 8)</note>; et unus fons in quatuor
principia dividitur, qui postea egrediens <hi>de templo,
et contra solis ortum vadens <note>(Ezech. 47. 1)</note>
          </hi>,
amaras aquas mortuasque vivificat. Peccat mundus,
<pb n="0660"/>
et sine aquarum Diluvio non purgatur <note>(Gen. 7. 17)</note>,
Statimque columba Spiritus sancti, expulso alite teterrimo,
ita ad Noe quasi ad Christum in Jordane devolat,
et ramo refectionis ac luminis, pacem orbi
annuntiat <note>(Ibid. 8. 11)</note>. Pharao cum exercitu suo
nolens populum Dei exire de Aegypto, in typo
baptismatis suffocatur <note>(Exod. 14. 13)</note>. Et in Psalmis
de interfectione illius scribitur:  « Tu confirmasti in
virtute tua mare, contrivisti [al. <hi>contribulasti</hi> ] capita
draconum in aquis; tu confregisti capita draconis
magni »  <note>(Psal. 73. 13)</note>. Unde et reguli et scorpiones
arentia quaeque sectantur; et postquam ad aquas venerint <foreign xml:lang="greek">ὑδροφόβους</foreign>
 (Aquae pavidos), et lymphaticos
faciunt. Mare mutatur sacramento crucis; et septuaginta
palmae Apostolorum, dulcoratis Legis gurgitibus
irrigantur. Abraham et Isaac puteos fodiunt, repugnant
Allophyli. Et Bersabee, civitas juramenti <note>(Gen. 21)</note>,
regnumque Salomonis nomen sumit a
fontibus <note>(3. Reg. 1)</note>. Rebecca invenitur ad puteum <note>(Gen. 24)</note>.
Rachel propter aquas, supplantatoris
osculo salutatur <note>(Ibid. 29)</note>. Moyses filias sacerdotis
Madiam aperto puteo ab injuria vindicat. Praecursor
Domini in aquis fontium juxta Salim, quod interpretatur <hi>pax</hi> 
 sive <hi>perfectio,</hi> Christo populum <emph>420</emph> parat <note>(Matth. 4. 27)</note>.
Ipse Salvator post baptisma, et sanctificatas
suo lavacro Jordanis aquas, regnum coelorum
incipit praedicare. Primum signum ex aquis facit <note>(Joan. 2. 9)</note>,
Samaritana vocatur ad puteum, sitiens
invitatur ad potum. Nicodemo dicit occulte:  « Nisi
quis renatus fuerit ex aqua et Spiritu, non intrare
eum in regnum coelorum »  <note>(Joan. 3)</note>. Quia ab aquis
coeperat, finivit in aquis. Latus Christi percutitur
lancea, et baptismi atque martyrii pariter sacramenta
funduntur. Post resurrectionem mittit Apostolos ad
Gentes, et praecipit eis, ut baptizent eos in mysterio
Trinitatis. Poenitet facti populum Judaeorum, et statim
a Petro ad baptisma mittitur. Antequam parturiat, parit
Sion, et nascitur gens simul <note>(Isai. 66. 7. 8)</note>. Paulus
persecutor Ecclesiae, et lupus rapax Benjamin, Ananiae
ovi submittit caput: nec ante recuperat aspectum
quam curet baptismo caecitatem <note>(Act. 9. 18)</note>. Eunuchus
Candacis reginae Aethiopum, lectione Prophetica,
Christi baptismati praeparatur. Mutat contra naturam <hi>Aethiops pellem suam, et pardus varietates suas <note>(Jer. 13. 23)</note>
          </hi>.
Qui Joannis acceperant, quia Spiritum
Sanctum nesciebant, iterum baptizantur, ne quis putaret
 Gentibus ac Judaeis, aquas sine Spiritu Sancto
ad salutem posse sufficere. « Vox Domini super aquas,
Dominus super aquas multas, Dominus diluvium inhabitare
facit »  <note>(Psal. 28. 3)</note>. « Dentes ejus sicut grex detonsarum,
quae ascenderunt de lavacro, omnes gemellos
<pb n="0661"/>
habentes foetus, et infoecunda non est in eis » <note>(Cantic. 4. 2)</note>.
Si non est infoecunda, nec sterilis,
omnes habent ubera lacte rorantia, quae cum Apostolo
possint dicere: <hi>Filioli mei, quos iterum parturio, donec
Christus formetur in vobis <note>(Gal. 4. 19)</note>
          </hi>: et, <hi>Lac vobis
potum dedi, non escam <note>(1. Cor. 3. 2)</note>
          </hi>. Michaeas de baptismi
gratia vaticinatur: <hi>Ipse avertet, et miserebitur
nostri: demerget iniquitates nostras, et projiciet in profundum
maris omnia peccata nostra <note>(Mich. 7. 19)</note>
          </hi>.</p>
        </div3>
<div3>
          <head>7.</head>
          <p>
 Quomodo ergo in lavacro omnia peccata merguntur,
si una uxor supernatat: <hi>Beati quorum remissae
sunt iniquitates, et quorum sunt peccata. Beatus
vir, cui non imputavit Dominus peccatum <note>(Psal. 31.
1. 2)</note>
          </hi>. Arbitror quod possumus et nos huic aliquid
cantico jungere: Beatus vir, cui non imputabit Dominus
uxorem. Audiamus et Ezechielem filium hominis,
quomodo de ejus virtute pronuntiet, qui hominis
futurus est filius: <hi>Assumam</hi> <emph>421</emph> <hi>vos de gentibus, et
aspergam super vos aquam mundam, et mundabimini ab
omnibus immunditiis vestris: et dabo vobis cor novum,
et spiritum. Ab omnibus,</hi> inquit, <hi>mundabo vos
sordibus <note>(Ezech. 36. 25. 26)</note>
          </hi>. In omnibus nihil praetermittitur.
Si sordes emundantur, quanto magis munditiae
non coinquinantur? Dabo vobis cor novum, et
spiritum novum: <hi>In Christo enim Jesu, neque circumcisio
aliquid valet, neque praeputium, sed nova natura <note>(Gal. 5. 6)</note>
          </hi>.
Unde cantamus canticum novum:
et vetere homine deposito, non ambulamus <hi>in vetustate
litterae sed in novitate spiritus <note>(Rom. 7. 6)</note>
          </hi>. Hic est
calculus novus, cui novum nomen inscribitur; quod
nemo scit legere, nisi qui illud acceperit <note>(Apoc. 2.
17)</note>. « Quotquot enim baptizati sumus in Christo Jesu,
in mortem illius baptizati sumus. Consepulti enim ei
sumus per baptismum in mortem [al. <hi>morte</hi> ], ut quomodo
surrexit Christus a mortuis per gloriam Patris,
ita et nos in novitatem vitae ambulemus »  <note>(Rom. 6. 3)</note>.
Toties novitatem legimus, et tamen maculosum nomen
uxoris non potest ulla novitate deleri? Consepulti
sumus Christo in baptismate, et resurreximus per
fidem operationis Dei, qui suscitavit eum a mortuis.
Cumque essemus mortui in delictis, et praeputio
carnis nostrae, convivificavit nos cum illo, donans
omnia delicta; delens quod adversum nos erat chirographum
decreti, quod erat contrarium nobis: et
ipsum tulit de medio, affigens illud cruci <hi>(Coloss 2)</hi>.
Omnia nostra cum Christo mortua sunt, universa
chirographi veteris peccata deleta sunt; solum nomen
vivit uxoris? Dies me deficiet si cuncta quae ad potentiam
baptismi pertinent, de Scripturis sanctis voluero
digerere; et nativitatis secundae, imo in Christo
primae, ponere sacramenta.</p>
        </div3>
<div3>
          <head>8.</head>
          <p>
 Antequam dictandi finem faciam (jam enim intelligo
mensuram me excedere Epistolae), volo superiora
capitula, in quibus futuri Episcopi vita describitur,
cursim exponere; ut Apostolum non in unius
uxoris elogio, sed in omnibus quae praecipit, Doctorum
<pb n="0662"/>
Gentium suscipiamus. Simul obsecro, ne quis me in
sugillationem istius temporis Sacerdotum scripsisse,
quae scripsi, existimet, sed in Ecclesiae utilitatem.
Ut enim oratores, et philosophi describentes qualem
velint esse perfectum oratorem, <emph>422</emph> et philosophum,
non faciunt injuriam Demostheni et Platoni,
sed res ipsas absque personis definiunt: sic in descriptione
Episcopi, et in eorum expositione quae scripta
sunt, quasi speculum Sacerdotii proponitur. Jam in
potestate et conscientia singulorum est, quales se ibi
aspiciant; ut vel dolere ad deformitatem, vel gaudere
ad pulchritudinem possint. <hi>Si quis Episcopatum desiderat,
bonum opus desiderat <note>(1. Tim. 3. 1)</note>
          </hi>. Opus,
non dignitatem; laborem, non delicias, OPUS, PER
quod humilitate decrescat, non intumescat fastigio. <hi>Oportet ergo Episcopum irreprehensibilem esse 
 <note>(Ibid. 2)</note>
          </hi>.
Idipsum quoque ad Titum: <hi>Si quis est sine crimine <note>(Tit. 1. 6)</note>
          </hi>.
Omnes virtutes in uno sermone comprehendit,
et pene rem contra naturam exigit? Si enim
omne peccatum, etiam in otioso verbo reprehensione
dignum est: quis est ille qui absque peccato, id est,
sine reprehensione, versetur in hoc mundo? Sed futurus
Pastor Ecclesiae talis eligitur, ad cujus comparationem
recte grex caeteri nominentur. Definiunt
Rhetores oratorem, qui sit vir bonus, dicendi peritus.
Ante vita, sic lingua irrephensibilis quaeritur, ut
merito suspiciatur. PERDIT ENIM auctoritatem docendi,
cujus sermo opere destruitur. <hi>Unius uxoris virum;</hi> de
hoc supra diximus. Nunc hoc tantum admonemus, ut
si unius uxoris vir, etiam ante baptisimum quaeritur;
caetera quoque quae praecepta sunt, ante baptismum
requiramus. Neque enim competit universa post baptismum,
et unum hoc mandatum intelligere ante
baptismum. <hi>Sobrium,</hi> sive <hi>vigilantem,</hi> <foreign xml:lang="greek">νηφάλιος</foreign> quippe
utrumque significat. <hi>Prudentem, ornatum, hospitalem,
doctorem <note>(Levit. 10)</note>
          </hi>. Sacerdotes qui ministrant in
templo Dei, prohibentur vinum et siceram bibere:
ne in crapula et ebrietate aggraventur corda eorum;
et ut sensus officium exhibens, Deo vigeat semper,
et tenuis sit. Quod autem infert <hi>prudentem,</hi> excludit
eos, qui sub nomine simplicitatis excusant stultitiam
Sacerdotum. NISI ENIM cerebrum sanum fuerit, omnia
membra in vitio erunt. <hi>Ornatum</hi> quoque, <foreign xml:lang="greek">ἐπίτασις</foreign>
est prioris verbi, id est, <hi>irreprehensibilis.</hi> Qui vitia non
habet, irreprehensibilis appellatur: qui virtutibus
pollet, ornatus est. Possumus et aliud <emph>423</emph> intelligere
ex hoc verbo, juxta illud Tullii: Caput est
artis, decere quod facias. Sunt enim quidam ignorantes
mensuram suam, et tantae stoliditatis ac vecordiae,
ut et in motu et in incessu, et in habitu, et in sermone
communi, risum spectantibus praebeant: et quasi
intelligentes quid sit ornatus, comunt se vestibus et
munditiis corporis, et lautioris mensae epulas parant:
cum omnis istiusmodi ornatus et cultus sordibus
foedior sit. Quod autem doctrina a Sacerdotibus expetatur,
et veteris praecepta sunt Legis, et ad Titum
<pb n="0663"/>
plenius scribitur. INNOCENS ENIM et absque sermone
conversatio, quantum exemplo prodest, tantum silentio
nocet. Nam et latratu canum, baculoque pastoris,
luporum rabies deterrenda est. <hi>Non vinolentum, non
percussorem <note>(Tit. 7)</note>
          </hi>. Virtutibus vitia opposuit.</p>
        </div3>
<div3>
          <head>9.</head>
          <p>
 Didicimus quales esse debeamus: discamus
quales non esse debeant Sacerdotes. Vinolentia scurrarum
est, et comessatorum: venterque mero
aestuans, cito despumat in libidines. In vino luxuria,
in luxuria voluptas, in voluptate impudicitia est. Qui
luxuriatur, vivens mortuus est: ergo qui inebriatur,
et mortuus et sepultus est. Noc ad unius horae ebrietatem
nudat femora sua <note>(Gen. 9. 21)</note>, quae per sexcentos
annos sobrietate contexerat. Lot per temulentiam,
nesciens libidini miscet incestum: et quem Sodoma
non vicerat, vina vicerunt. Percussorem autem Episcopum
ille condemnat, qui dorsum suum posuit ad
flagella: et maledictus non remaledixit <note>(Isai. 50; Marc.
15)</note>. <hi>Sed modestum <note>(1. Tim. 3)</note>
          </hi>. Duobus malis unum
opposuit bonum; ut temulentia et ira, modestia refrenentur. <hi>Non litigiosum, non avarum.</hi> 
 Nihil enim impudentius
arrogantia rusticorum, qui garrulitatem auctoritatem
putant; et parati semper ad lites, in subjectum
sibi gregem tumidis sermonibus tonant. Avaritiam in
Sacerdote vitandam, et Samuel docet: nihil coram
populo eripuisse se cuiquam probans <note>(1. Reg. 12)</note>:
et Apostolorum paupertas, qui refrigeria sumptuum
a fratribus accipiebant, et praeter victum atque vestitum
nihil se aliud nec habere, nec velle gloriabantur.
Quam ad Timotheum avaritiam, <emph>424</emph> ad Titum
turpis lucri cupiditatem apertissime notat <note>(Tit. 1)</note>. <hi>Domum suam bene regentem.</hi> 
 Non ut opes augeat, non
ut regias paret epulas, non ut caelatas patinas struat,
non ut Phasides aves lentis vaporibus coquat, qui ad
ossa perveniant et superficiem carnis non dissolvant
artifici temperamento: sed ut quod populo praecepturus
est, prius a domesticis exigat. <hi>Filios habentem
subditos, cum omni castitate;</hi> ne scilicet imitentur
filios Eli, qui in vestibulo Templi cum mulieribus
dormiebant; et religionem praedam putantes,
quidquid optimum in hostiis erat, in suas delicias convertebant <note>(1. Reg. 2)</note>.
 <hi>Non neophytum, ne in superbiam
elatus in judicium incidat diaboli <note>(1. Tim. 3. et
Tit. 1)</note>
          </hi>. Mirari satis non queo, quae hominum tanta
sit caecitas, de uxoribus ante baptismum disputare;
et rem in baptismate mortuam, imo cum Christo
vivificatam in calumniam trahere, cum tam apertum
evidensque praeceptum nemo custodiat. Heri catechumenus,
hodie pontifex: heri in amphitheatro,
hodie in Ecclesia; vespere in circo, mane in altario:
dudum fautor histrionum, nunc virginum consecrator.
Num ignorabat Apostolus tergiversationes nostras,
et argumentorum ineptias nesciebat? Qui dixit, <hi>unius
uxoris virum <note>(Ibid.)</note>
          </hi>, ipse mandavit irreprehensibilem,
sobrium, prudentem, ornatum, hospitalem, doctorem,
<pb n="0664"/>
modestum: non vinolentum, non percussorem,
non litigiosum, non avarum, non neophytum.
Ad haec omnia claudimus oculos, solas videmus uxores.
Quod autem ait: <hi>Ne in superbiam elatus, incidat
in judicium diaboli,</hi> quis non exemplo verum probet?
Ignorat momentaneus Sacerdos humilitatem, et
mansuetudinem rusticorum: ignorat blanditias Christianas;
nescit seipsum contemnere: de dignitate
transfertur ad dignitatem: non jejunavit, non flevit,
non mores suos saepe reprehendit, et assidua meditatione
correxit: non substantiam pauperibus erogavit.
De cathedra quodammodo ducitur ad cathedram, id
est, de superbia ad superbiam. Judicium autem et
ruina diaboli, nulli dubium, quin arrogantia sit. INCIDUNT
IN EAM qui in puncto horae, necdum discipuli <emph>425</emph> 
 jam magistri sunt. <hi>Oportet autem eum et testimonium
habere bonum ab his qui foris sunt.</hi> Quale principium,
talis et clausula. Qui irreprehensibilis est,
non solum a domesticis, sed et ab alienis consono ore
laudatur. Alieni et extra Ecclesiam sunt Judaei, haeretici,
atque Gentiles. Talis ergo sit Pontifex Christi,
ut qui religioni detrahunt, vitae ejus detrahere non
audeant. At nunc plerosque cernimus, vel favorem
populi, in aurigarum morem pretio redimere: vel
tanto omnium hominum odio vivere, ut non extorqueant
pecunia, quod mimi impetrant gestibus.</p>
        </div3>
<div3>
          <head>10.</head>
          <p>
 Haec, fili Oceane, sollicito timore perquirere
<note>(al. <hi>perquire</hi> )</note>: haec magistri Ecclesiae custodire debebunt:
hos in Sacerdotibus eligendis canones observare:
non juxta propria odia et privatas simultates,
carpentemque semper auctorem suum, invidiam,
legem Christi interpretari. Vide quantum sit testimonium
hujus, quem arguunt, mariti, cui praeter
vinculum conjugale, et hoc ante baptismum, nihil
aliud ab aemulis objici potest. « Qui praecipit non
moechandum, ipse dixit, et non occides »  <note>(Jacob. 2. 11)</note>.
Si non moechamur, sed occidimus, transgressores
legis sumus. « Qui totam legem servaverit, et offenderit
in uno, fit omnium reus »  <note>(Ibid. 10)</note>. Itaque cum
opposuerint nobis uxorem ante baptismum, nos ab
eis omnia quae post baptismum praecepta sunt, requiramus.
PRAETEREUNT quod non licet: et objiciunt
quod concessum est.
</p>
        </div3>
      </div1>

<div1>
        <head>EPISTOLA LXX. AD MAGNUM ORATOREM URBIS ROMAE.</head>
<p divs_removed="true"> <hi>Magno cuidam Rhetori Romano, quem Ruffinus sobornarat,
ut quaereret ab Hieronymo, cur in opusculis
suis saecularium litterarium exempla poneret,
rationem reddit, ostenditque quatenus id liceat, et
quorum exemplo id faciat.</hi> 

        </p>
        <div3 moved_from_p="true">
            <head>1.</head>
          <p>
 Sebesium nostrum tuis monitis profecisse,
<pb n="0665"/>
non tam Epistola tua, quam ipsius poenitudine didicimus.
Et <emph>426</emph> mirum in modum plus correptus
placuit, quam errans laeserat. Certaverunt inter se
indulgentia parentis, et filii pietas: dum alter praeteritorum
non meminit, alter in futurum quoque officia
pollicetur. Unde et mutuo nobis tibique gaudendum
est: quia nos filium recepimus, tu discipulum comprobasti.</p>
        </div3>
<div3>
          <head>2.</head>
          <p>
 Quod autem quaeris in calce Epistolae tuae, cur
in opusculis nostris saecularium (al. <hi>scholarium</hi> litterarum
interdum ponamus exempla, et candorem Ecclesiae,
Ethnicorum sordibus polluamus; breviter
responsum habeto. Nunquam hoc quaereres, nisi te
totum Tullius possideret; si Scripturas sanctas legeres,
si Interpretes earum, omisso Volcatio, evolveres.
Quis enim nesciat et in Moyse, et in Prophetarum
voluminibus quaedam assumpta de Gentilium
libris, et Salomonem Philosophis Tyri et nonnulla
proposuisse, et aliqua respondisse? Unde in exordio
Proverbiorum commonet, ut intelligamus sermones
prudentiae, versutiasque verborum, parabolas, et
obscurum sermonem, dicta sapientum, et aenigmata <note>(Prov. 1)</note>,
quae proprie dialecticorum et philosophorum
sunt. Sed et Paulus Apostolus Epimenidis Poetae abusus
versiculo est, scribens ad Titum:  «  Cretenses
semper mendaces, malae bestiae, ventres pigri »  <note>(Tit.
1, 22)</note>. Cujus heroici hemistichium postea Callimachus
usurpavit. Nec mirum si apud Latinos metrum
non servet ad verbum expressa translatio, cum
Homerus eadem linqua versus in prosam, vix cohaereat.
In alia quoque Epistola, Menandri ponit senarium:
  « Corrumpunt mores bonos confabulationes
pessimae. »  Et apud Athenienses in Martis curia
disputans, Aratum testem vocat. « Ipsius enim et
genus sumus, »  quod Graece dicitur: <foreign xml:lang="greek">τοῦ γάρ και γένος
ἐσμὲν</foreign>; et est clausula versus heroici. Ac ne parum hoc
esset, ductor Christiani exercitus, et orator invictus
pro Christo causam agens, etiam inscriptionem fortuitam,
arte torquet in argumentum fidei. Didicerat
enim a vero David, extorquere de <emph>427</emph> manibus
hostium gladium, et Goliae superbissimi caput proprio
mucrone truncare. Legerat in Deuteromonio <note>(Cap. 21)</note> 
Domini voce praeceptum, mulieris captivae radendum
<pb n="0666"/>
caput, supercilia, omnes pilos, et ungues corporis amputandos,
et sic eam habendam in conjugio. Quid
ergo mirum, si et ego sapientiam saecularem propter
eloquii venustatem, et membrorum pulchritudinem,
de ancilla atque captiva Israelitidem <note>(al. <hi>Israeliten</hi> )</note>
facere cupio? et si quidquid in ea mortuum est,
idololatriae, voluptatis, erroris, libidinum, vel praecidio,
vel rado: et mixtus purissimo corpori vernaculos
ex ea genero Domino Sabaoth? Labor meus
in familiam Christi proficit; stuprum in alienam,
auget numerum conservorum. Osee accepit uxorem
fornicariam Gomer filiam Debelaim, et nascitur ei de
meretrice filius Jezrael, qui vocatur <hi>semen Dei <note>(Osee 1)</note>
          </hi>.
Isaias novacula acuta barbam, et crura peccantium
radit <note>(Isai. 7)</note>: et Ezechiel in typo fornicantis Jerusalem,
tondet caesariem suam; ut quidquid in ea
absque sensu et vita est, auferatur.</p>
        </div3>
<div3>
          <head>3.</head>
          <p>
 Cyprianus vir eloquentia pollens et martyrio,
 Firmiano narrante, mordetur, cur adversus Demetrianum
scribens, testimoniis usus sit Prophetarum,
et Apostolorum, quae ille ficta et commentitia
esse dicebat, et non potius Philosophorum et Poetarum,
quorum auctoritati, ut Ethnicus, contraire non
poterat. Scripserunt contra nos Celsus atque Porphyrius:
priori Origenes, alteri Methodius, Eusebius, et
Apollinaris fortissime responderunt. Quorum Origenes
octo scripsit libros: Methodius usque ad decem
millia procedit versuum: Eusebius, et Apollinaris
viginti quinque, et triginta volumina condiderunt.
Lege eos, et invenies nos comparatione eorum imperitissimos:
et post tanti temporis otium, vix quasi
per somnium quod pueri didicimus, recordari. Julianus
Augustus septem libros in expeditione Parthica,
adversum Christum evomuit; et juxta fabulas
Poetarum, suo se ense laceravit. Si contra hunc scribere
tentavero, puto, interdices mihi, ne rabidum
canem, Philosophorum <emph>428</emph> et Stoicorum doctrinis,
id est, Herculis clava percutiam <note>(al. <hi>repercutiam</hi> )</note>?
quanquam Nazarenum nostrum, et (ut ipse solebat
dicere) Galilaeum, statim in praelio senserit; et mercedem
linguae putidissimae, conto ilia perfossus
acceperit. Josephus antiquitatem approbans Judaici
populi, duos libros scripsit contra Appionem Alexandrinum
Grammaticum: et tanta saecularium profert
testimonia, ut mihi miraculum subeat, quomodo vir
Hebraeus, et ab infantia sacris Litteris eruditus, cunctam
Graecorum Bibliothecam evolverit. Quid loquar
de Philone, quem vel alterum, vel Judaeum Platonem
critici pronuntiant?
<pb n="0667"/>
</p>
        </div3>
<div3>
          <head>4. </head>
          <p>
 <hi>Scriptores Ecclesiastici saecularibus litteris eruditi.</hi> --Curram
per singulos: Quadratus Apostolorum
discipulus, et Atheniensis Pontifex Ecclesiae, nonne
Adriano Principi, Eleusinae sacra invisenti, librum
pro nostra religione tradidit? Et tantae admirationi
omnibus fuit, ut persecutionem gravissimam, illius
excellens sedaret ingenium. Aristides Philosophus,
vir eloquentissimus, eidem Principi Apologeticum
pro Christianis obtulit, contextum Philosophorum
sententiis: quem imitatus postea Justinus, et ipse
Philosophus, Antonino Pio et filiis ejus, Senatuique
librum contra Gentiles tradidit, defendens ignominiam
crucis, et resurrectionem Christi tota praedicans
libertate. Quid loquar de Melitone Sardensi Episcopo?
quid de Apollinario Hierapolitanae Ecclesiae
Sacerdote, Dionysioque Corinthiorum Episcopo, et
Tatiano, et Bardesane, et Irenaeo Photini Martyris
successore: qui origines haereseon singularum, et
ex quibus Philosophorum fontibus emanarint, multis
voluminibus explicarunt? Pantaenus Stoicae sectae
Philosophus, ob praecipuae eruditionis gloriam, a
Demetrio Alexandriae Episcopo missus est in Indiam,
ut Christum apud Brachmanas, et illius gentis Philosophos
praedicaret. Clemens Alexandrinae Ecclesiae
Presbyter, meo judicio <note>(al. <hi>vir meo judicio,</hi> etc.)</note>, omnium
eruditissimus, octo scripsit Stromatum libros;
et totidem <foreign xml:lang="greek">ὐποτυπώσεων,</foreign> et alium contra Gentes, Paedagogi
quoque tria volumina. Quid in illis indoctum?
imo <emph>429</emph> quid non de media Philosophia est?
Hunc imitatus Origenes, decem scripsit Stromateas,
Christianorum et Philosophorum inter se sententias
comparans: et omnia nostrae religionis dogmata de
Platone et Aristotele, Numenio, Cornutoque confirmans.
Scripsit et Miltiades contra Gentes volumen
egregium. Hippolytus quoque, et Apollonius, Romanae
urbis Senator, propria opuscula condiderunt.
Exstant et Julii Africani libri, qui temporum scripsit
historias; et Theodori, qui postea Gregorius appelatus
est <note>(S. Gregorius Thaumaturgus)</note>, viri Apostolicorum
signorum. atque virtutum; et Dionysii
Alexandrini Episcopi: Anatolii quoque Laodicenae
Ecclesiae Sacerdotis; nec non Presbyterorum Pamphili,
Pierii, Luciani, Malchionis, Eusebii Caesariensis
Episcopi, et Eustathii Antiocheni, et Athanasii
Alexandrini: Eusebii quoque Emiseni, et Triphilii
Cyprii, et Asterii Scythopolitae, et Serapionis Confessoris:
Titi quoque Bostrensis Episcopi: Cappadocumque
Basilii, Gregorii, Amphilochii: qui omnes
in tantum Philosophorum doctrinis atque sententiis
suos resarciunt libros, ut nescias quid in illis primum
<pb n="0668"/>
admirari debeas, eruditionem saeculi, an scientiam
Scripturarum.</p>
        </div3>
<div3>
          <head>5.</head>
          <p>
 Veniam ad Latinos. Quid Tertulliano eruditius,
quid acutius? Apologeticus ejus, et contra Gentes
libri, cunctam saeculi obtinent <note>(al. <hi>continent</hi> )</note> disciplinam.
Minutius Felix causidicus Romani fori, in
libro, cui titulus Octavius est; et in altero contra
Mathematicos (si tamen inscriptio non mentitur auctorem)
quid Gentilium scripturarum dimisit intactum?
Septem libros adversus Gentes Arnobius edidit, totidemque
discipulus ejus Lactantius, qui de Ira quoque,
et Opificio Dei duo volumina condidit: quos si legere
volueris, dialogorum Ciceronis in eis <foreign xml:lang="greek">ἐπιτομὴν</foreign> reperies.
Victorino Martyri in libris suis, licet desit
eruditio, tamen non deest eruditionis voluntas. Cyprianus, <emph>430</emph> 
 Quod idola dii non sint, qua brevitate,
qua historiarum omnium scientia, quorum
verborum et sensuum splendore perstrinxit? Hilarius
meorum Confessor temporum et Episcopus, duodecim
Quintiliani libros et stylo imitatus est, et
numero: brevique libello, quem scripsit contra Dioscorum
Medicum, quid in litteris possit, ostendit. Juvencus
Presbyter, sub Constantino historiam Domini
Salvatoris versibus explicavit: nec pertimuit Evangelii
majestatem sub metri leges mittere. De caeteris
vel mortuis, vel viventibus taceo: quorum in scriptis
suis et vires manifestae sunt et voluntas.</p>
        </div3>
<div3>
          <head>6.</head>
          <p>
 Nec statim prava opinione fallaris, contra
Gentes hoc esse licitum, in aliis disputationibus dissimulandum,
quia omnes pene omnium libri,
exceptis his qui cum Epicuro litteras non didicerunt,
eruditionis doctrinaeque plenissimi sunt.
Quanquam ego illud magis reor, quod dictanti venit
in mentem, non te ignorare quod semper a doctis
viris usurpatum est; sed per te mihi proponi ab alio
quaestionem, qui forte propter amorem historiarum
Sallustii, Calpurnius cognomento Lanarius sit.
Cui quaeso ut suadeas, ne vescentium dentibus edentulus
invideat, et oculos caprearum, talpa contemnat.
Dives, ut cernis, ad disputandum materia; sed jam
epistolaris angustia finienda est.
</p>
        </div3>
      </div1>

<div1>
        <head>EPISTOLA LXXI AD LUCINIUM.</head>
<p divs_removed="true"> <hi>Lucinium Boeticum genere, qui cum uxore sua Theodora
castam ducebat vitam, et Jerosolymam navigare
<pb n="0669"/>
constituerat, hortatur ut in proposito perstet et
adnaviget. Interea opera quaedam sua, quae ille postulaverat,
una cum quatuor ciliciolis, et Isaiae codice,
mittit; tum de jejuniis, Eucharistiae sumptione, ac
traditionibus Ecclesiasticis disserit.</hi> 

        </p>
        <div3 moved_from_p="true">
            <head>1.</head>
          <p>
 Nec opinanti mihi subito litterae tuae redditae
sunt: quae quanto <emph>431</emph> insperatae, tanto gaudiorum
plenae, quiescentem animam suscitarunt, ut
statim amore complecterer, quem oculis ignorabam,
et illud mecum tacitus mussitarem: <hi>Quis dabit mihi
pennas sicut columbae, et volabo, et quiescam <note>(Ps. 54. 7)</note>
            </hi>,
ut inveniat quem diligit amima mea. Vere nunc in
te sermo Dominicus completus est: <hi>Multi de Oriente
et Occidente venient, et recumbent in sinu Abrahae.</hi> 
Cornelius centurio cohortis Italicae, jam tunc Lucinii
mei praefigurabat fidem. Apostolus Paulus scribens
ad Romanos: <hi>Cum in Hispaniam proficisci coepero,
spero quod praeteriens videam vos, et a vobis deducar
illuc <note>(Rom. 15. 24)</note>
            </hi>, tantis fructibus <note>(al. <hi>fluctibus</hi> )</note>
approbavit, quid de illa provincia quaereret. In brevi
tempore ab Jerosolymis usque ad Illyricum Evangelii
jaciens fundamenta, Romam vinctus ingreditur, ut
vinctos superstitionis erroribus liberos faciat. Manet
in hospitio conducto per biennium; ut nobis utriusque
Instrumenti aeternam reddat domum. Piscator
hominum, misso rete Apostolico, te quoque quasi
pulcherrimum Auratam inter innumera piscium
genera traxit ad littus. Reliquisti amaros fluctus,
salsos gurgites, scissuras monitum, et Leviathan
regnantem in aquis, cum Jesu deserta expetens, contempsisti,
ut possis Propheticum illud canere: <hi>In terra
deserta, et invio, et in inaquoso, sic in sancto apparui tibi <note>(Ps. 62. 3)</note>
            </hi>.
Et iterum: <hi>Ecce elongavi fugiens, et mansi
in solitudine. Exspectabam eum qui salvum me fecit a
pusillanimitate spiritus et tempestate <note>(Ps. 54. 8. 9)</note>
            </hi>.
Obsecro te et moneo parentis affectu, ut qui Sodomam
reliquisti, ad montana festinans, post tergum
ne respicias: ne aratri stivam, ne fimbriam Salvatoris,
ne cincinnos ejus, noctis rore madefactos, quos
semel tenere coepisti, aliquando dimittas: ne de tecto
virtutum pristina quaesiturus vestimenta descendas;
ne de agro revertaris domum, ne campestria cum
Lot et amoena hortorum diligas, quae non irrigantur
de coelo, ut terra sancta, sed de turbido flumine Jordanis,
postquam dulces aquas maris mortui commixtione
mutavit.</p>
        </div3>
<div3>
          <head>2.</head>
          <p>
 Coepisse multorum est, ad culmen pervenisse paucorum. <hi>Qui in stadio currunt,</hi> 
 <emph>432</emph> <hi>omnes quidem
currunt; sed unus accipit coronam <note>(1. Cor. 9. 24. 25)</note>
          </hi>.
At contra de nobis dicitur: <hi>Sic currite, ut apprehendatis.</hi> 
<pb n="0670"/>
NON EST INVIDUS Agonotheta noster, nec alterius
palma, alteri parat ignominiam. Omnes athletas
suos desiderat coronari. Gaudet anima mea, et magnitudine
laetitiae rem moeroris patior. Ruth in lacrymas
verba prorumpunt. Zachaeus ad unius horae conversionem,
hospitem habere meruit Salvatorem.
Martha et Maria, convivio praeparato Dominum
suscepere. Meretrix lavat fletibus pedes, et unguentis
bonorum operum Dominici corporis dedicat
sepulturam. Simon leprosus invitat magistrum
cum discipulis, et non contemnitur. Abrahae dicitur: <hi>Egredere de terra tua, et de cognatione tua, et de domo
patris tui, et vade in terram quam monstravero tibi <note>(Gen. 12. 1)</note>
          </hi>.
Relinquit Chaldaeam, relinquit Mesopotamiam:
QUAERIT QUOD nescit ne perdat quem
invenerat. Non enim arbitratus est simul se habere
posse et patriam et Dominum; sed jam tunc illud
Prophetae David opere complebat: ( <hi>Advena sum apud
te, et peregrinus, sicut omnes patres mei <note>(Ps. 38. 13)</note>
          </hi>:
Hebraeus id est, <foreign xml:lang="greek">περάτης,</foreign> atque <hi>transitor:</hi> dum
non est praesenti virtute contentus; sed praeteritorum
obliviscens, in futurum se extendit, et scit illud, <hi>Ibunt de virtute in virtutem 
 <note>(Ps. 83. 8)</note>
          </hi>, mysticum sortitus
est nomen, et viam tibi aperuit, quomodo non
quaeras ea quae tua sunt, sed quae aliena: et illos
putes parentes, fratres, affines, atque cognatos, qui
tibi in Christo copulati sunt. <hi>Mater,</hi> inquit, <hi>mea, et
fratres mei hi sunt, qui faciunt voluntatem Patris mei <note>(Matth. 12. 48)</note>
          </hi>.</p>
        </div3>
<div3>
          <head>3.</head>
          <p>
 Habes tecum prius in carne, nunc in spiritu
sociam; de conjuge germanam, de femina virum,
de subjecta parem: quae sub eodem jugo ad coelestia
simul regna festinat. Cauta rei familiaris dispensatio,
et ad calculos rediens, non cito deponitur. Joseph
cum tunica Aegyptiam effugere non potuit. Adolescens
ille, qui opertus sindone sequebatur Jesum: quia
tentus fuerat a ministris, terrenum abjiciens operimentum,
nudus evasit. Elias igneo curru raptus ad
coelum, meloten reliquit in <emph>433</emph> terris. Elisaeus
boves, et juga prioris operis vertit in vota. Loquitur
sapientissimus vir: <hi>Qui tangit picem, inquinabitur ab
ea <note>(Eccli. 1. 13)</note>
          </hi>. QUAMDIU VERSAMUR in rebus saeculi,
et anima nostra possessionum ac reddituum procuratione
devincta est, de Deo libere cogitare non
possumus. <hi>Quae enim participatio justitiae cum iniquitate,
aut quae societas lucis ad tenebras? Qui consensus
Christi ad Belial? Quae pars fideli cum infideli? <note>(2. Cor.
6. 14. et seqq.)</note> Non potestis,</hi> inquit Dominus, <hi>Deo
servire et mamonae <note>(Matth. 6. 24)</note>
          </hi>. Aurum deponere
incipientium est, non perfectorum. Fecit hoc Thebanus
Crates, fecit Antisthenes. SEIPSUM offere Deo,
proprie Christianorum est et Apostolorum: qui duo
cum vidua paupertatis suae in Gazophylacium aera
mittentes, totum censum quem habuerunt, Domino
<pb n="0671"/>
tradiderunt, et merentur audire: <hi>Sedebitis super
duodecim solia, judicantes duodecim tribus Israel. <note>(Matth. 19. 28)</note>
          </hi>.</p>
        </div3>
<div3>
          <head>4.</head>
          <p>
 Haec et ipse intelligis, quo animo replicem; et
quod sub aliis verbis te ad sanctorum Locorum invitem
habitaculum. Abundantia tua multorum in opiam
sustentavit, ut et horum divitiae in tuam indigentiam
redundarent. Fecisti tibi amicos de iniquo mammona,
qui te reciperent in aeterna tabernacula <note>(Luc.
16)</note>. Laudanda res, et Apostolicorum temporum virtutibus
coaequanda: quando venditis possessionibus
suis, credentes afferebant pecunias, atque fundebant
ante pedes Apostolorum, ostendentes avaritiam esse
calcandam. Sed Dominus magis quaerit animas credentium,
quam opes. Legimus: <hi>Redemptio animae viri,
propriae divitiae <note>(Prov. 13. 8. sec. LXX)</note>
          </hi>. Possumus
quidem divitias proprias intelligere, quae non de
alieno, non de rapinis sunt, juxta illud:  « Honora
Deum de tuis justis laboribus »  <note>(Ibid. 3. 9)</note>: sed melior
est illa intelligentia, ut divitias proprias cognoscamus
thesauros absconditos, quos nec fur possit
suffodere, nec latro violentus eripere <note>(Luc. 12)</note>.</p>
        </div3>
<div3>
          <head>5.</head>
          <p>
 Opuscula mea, quae non sui merito, sed bonitate
tua desiderare te dicis, ad describendum hominibus
tuis dedi, et descripta vidi in chartaceis codicibus:
ac frequenter admonui, ut conferrent diligentius, et
emendarent. Ego enim tanta volumina prae frequentia
commeantium et peregrinorum turbis relegere non
potui, et ut ipsi probavere praesentes, <emph>434</emph> longo
tentus incommodo, vix diebus Quadragesimae, quibus
ipsi proficiscebantur, respirare coepi. Unde si paragrammata
repereris, vel minus aliqua descripta sunt,
quae sensum legentis impediant, non mihi debes imputare,
sed tuis, et imperitiae notariorum librariorumque
incuriae, qui scribunt non quod inveniunt, sed
quod intelligunt; et dum alienos errores emendare
nituntur, ostendunt suos. Porro Josephi libros,
et sanctorum Papiae et Polycarpi volumina, falsus ad
te rumor pertulit a me esse translata: quia nec otii
mei, nec virium est, tantas res eadem in alteram
linguam exprimere venustate. Origenis et Didymi
pauca transtulimus, volentes nostris ex parte ostendere,
quid Graeca doctrina retineret. Canonem Hebraicae
Veritatis, excepto Octateucho, quem nunc
in manibus habeo, pueris tuis et notariis dedi describendum.
Septuaginta interpretum editionem et te
habere non dubito; et ante annos plurimos diligentissime
emendatam, studiosis tradidi. Novum Testamentum
Graecae reddidi auctoritati. Ut enim veterum
<pb n="0672"/>
librorum fides de Hebraeis voluminibus examinanda
est; ita novorum Graecae sermonis normam desiderat.</p>
        </div3>
<div3>
          <head>6.</head>
          <p>
 <hi>Jejunium Sabbati, et Eucharistiae sumptio quotidiana.</hi> --De
Sabbato quod quaeris, utrum jejunandum
sit: et de Eucharistia, an accipienda quotidie, quod
Romana Ecclesia [al. <hi>Romanae Ecclesiae</hi> ] et Hispaniae
observare perhibentur, scripsit quidem et Hippolytus
vir disertissimus; et carptim diversi Scriptores e variis
auctoribus edidere. Sed ego illud breviter te admonendum
puto, traditiones Ecclesiasticas (praesertim
quae fidei non officiant) ita observandas, ut a
majoribus traditae sunt; nec aliorum consuetudinem,
aliorum contrario more subverti. Atque utinam omni
tempore jejunare possimus, quod in Actibus Apostolorum
diebus Pentecostes et die Dominico, Apostolum
Paulum, et cum eo credentes fecisse legimus <note>(Act. 13. 20. 21)</note>.
Nec tamen Manichaeae haereseos
accusandi sunt, cum carnalis cibus praeferri non
debuerit spirituali. Eucharistiam quoque absque condemnatione
nostri, et pungente conscientia, semper
accipere, et Psalmistam audire dicentem: <hi>Gustate et
videte, quoniam suavis est Dominus <note>(Psal. 39. 9)</note>
          </hi>, et
cum eo canere: <emph>435</emph> <hi>Eructavit cor meum verbum
bonum <note>(Psal. 44. 1)</note>
          </hi>. Nec hoc dico, quod diebus festis
jejunandum putem; et contextas quinquaginta diebus
ferias auferam: sed unaquaeque provincia abundet
in sensu suo, et praecepta majorum, leges Apostolicas
arbitretur.</p>
        </div3>
<div3>
          <head>7.</head>
          <p>
 Duo palliola, et amphimallum de tuis usibus
vel utenda, vel sanctis danda suscepi. Ego insignia
paupertatis, et quotidianae symbola poenitentiae, tibi
et sorori tuae misi: quatuor ciliciola apta proposito
et usibus vestris: et codicem, hoc est decem visiones
Isaiae valde obscurissimas, quas nuper historica
explanatione disserui: ut quotiescumque mea
opuscula videris, toties amici dulcissimi recordatus,
navigationem quam parumper distuleras, pares. Et
quia non est in homine via ejus, et a Domino gressus
hominis diriguntur <note>(Jer. 10. 23)</note>: si forte (quod
procul absit) aliquid fuerit impedimenti, quaeso ut
quos caritas jungit, terrarum longitudo non separet:
et absentem Lucinium nostrum, semper praesentem
litterarum vicissitudine sentiamus.
</p>
        </div3>
      </div1>

<div1>
        <head>EPISTOLA LXXII. AD VITALEM PRESBYTERUM. <hi>De Salomone et Achaz.</hi> </head>
<p divs_removed="true"> <hi>Alteri Vitalis epistolae respondens, docet pro vero credendum
<pb n="0673"/>
esse, Salomonem, et Achaz undecimo aetatis
anno filios genuisse. Posse tamen alia ratione
Scripturam id assevantem explicari; verum ab
hujusmodi quaestionibus anxie discutiendis dehortatur.</hi> 

        </p>
        <div3 moved_from_p="true">
            <head>1.</head>
          <p>
 Zenon nauclerus, per quem mihi dicis tuae sanctitatis
litteras esse transmissas, unam tantum et brevem <emph>436</emph> 
 Epistolam beati Papae Amabilis reddidit,
solita munuscula continentem. Satisque miror
quid causae fuerit, ut cum in benedictionibus et tuis
et illius perferendis fidelis extiterit, in reddenda
epistola negligens comprobetur. Neque enim te falli
arbitror discipulum veritatis; nisi forte Graeco homini
Latinus sermo inter chartulas oberravit. Itaque
ad secundam rescribo Epistolam, quam mihi sanctus
filius meus Heraclius Diaconus reddidit, in qua
inter caetera deprecaris, ut exponam tibi causas,
Quare Salomon, et Achaz undecim annorum, filios
genuisse dicantur. Si enim duodecimo anno Salomon
super Israel accepit imperium, et quadraginta annis
regnavit in Jerusalem; filiusque ejus Roboam cum
 quadragesimum et primum annum ageret aetatis,
patri successit in regnum, perspicuum est undecim
annorum fuisse Salomonem, sive decem, quia decem
menses a conceptu usque ad partum sibi mater vindicat.
Rursum Achaz filius Joathan cum viginti esset
annorum, rex constitutus est super duas tribus,
idest, Judam et Benjamin <note>(4. Reg. 16)</note>, regnavitque
annis sedecim <note>(2. Par. 28)</note>: quo mortuo, Ezechias
cum vicesimum et quintum annum ageret aetatis,
patri successit in regnum <note>(4. Reg. 18)</note>. Ex quo intelligitur,
Achaz quoque undecimo sive decimo
anno, Ezechiam filium procreasse.</p>
        </div3>
<div3>
          <head>2.</head>
          <p>
 Et si quidem in historiis aliter haberent Septuaginta
interpretes, aliter Hebraica Veritas, confugere
poteramus ad solita praesidia: et arcem linguae
tenere vernaculae: nunc vero et ipsum authenticum,
et caeteri interpretes pari auctoritate consentiant,
non in Scriptura, sed in sensu est difficultas.
Quis enim crederet mortalium, ut undecim
<pb n="0674"/>
annorum puer generaret filium? Multa et alia dicuntur
in Scripturis, quae videntur <emph>437</emph> incredibilia,
et tamen vera sunt. NEQUE ENIM VALET natura contra
naturae Dominum: aut potest vas figulo dicere:
quare me ita fecisti, aut ita? Licet quod pro miraculo,
signo atque portento fit, legem naturae facere
non possit. Num quia nostra aetate duplex Lyddae
natus est homo, duorum capitum, quatuor manuum,
unum ventre, et duobus pedibus, omnes homines ita
nasci necesse est? Legamus veteres historias et
maxime Graecas ac Latinas, et inveniemus lustralibus
hostiis, secundum errorem veterum, portentuosas
soboles, tam in hominibus, quam in armentis ac pecudibus,
expiatas. Audivi, Domino teste non mentior:
quaedam muliercula cum expositum nutriret infantem,
et instillaret cibos, ac nutricis officio fungeretur,
cubaretque cum ea parvulus, qui usque ad decimum
jam pervenerat annum; accidit, ut plus quam
pudicitia patitur, se mero ingurgitaret, accensaque
libidine, obscoenis motibus ad coitum duceret infantem.
Prima ebrietas alterius noctis et caeterarum
deinceps fecit consuetudinem. Nec dum duo menses
fuerant evoluti, et ecce feminae uterus intumuit. Quid
plura? dispensatione Dei factum est, ut quae contra
naturam simplicitate parvuli in contemptum Dei abutebatur,
a naturae Domino proderetur, impleto sermone
quo dicitur: <hi>Nihil occultum quod non manifestetur <note>(Matth. 10)</note>
          </hi>.</p>
        </div3>
<div3>
          <head>3.</head>
          <p>
 Simulque consideremus, quod occulte Scriptura
et Salomonem et Achaz voluptatis et impietatis accuset.
Uterque enim cum esset de stirpe David,
recessit a Domino: et alter in tantum secutus est
libidinem, ut septingentas habuerit uxores, et trecentas
concubinas, et adolescentulas, et scorta
passiva, quorum non erat numerus: neglectoque Deo
patrum suorum, extruxerit idola gentium plurimarum;
et fuerit, non ut prius IDIDIA, id est, <hi>amabilis
Domini,</hi> sed amator mulierum <note>(3. Reg. 11)</note>:
alter miserit ad regem Assyriorum, auxilium postulans,
et in tempore angustiae suae, auxerit contemptum
in Dominum, immolaveritque <emph>438</emph> diis Damasci
victimas percussoribus suis, et in omnibus
<pb n="0675"/>
urbibus Juda extruxerit aras ad cremandum
thus; atque ad iracundiam provocaverit Dominum
Deum Patrum suorum <note>(2. Paral. 28)</note>: in tantum ut direptis
vasis domus Domini atque confractis, clauserit
januas Templi Dei, et fecerit sibi altaria in universis
angulis Jerusalem, ambulaveritque in viis regum
Israel, et statuas fuderit Baalim, et adoleverit incensum
in valle filiorum Ennon, et lustraverit filios suos
in igne, juxta ritum gentium, quas interfecit Dominus
in adventu filiorum Israel. Ex quo perspicuum
est, homines a parva aetate libidini deditos, immatura
eorum sobole demonstrari, quod etiam eo tempore
peccare coeperint, quo natura non patitur.</p>
        </div3>
<div3>
          <head>4.</head>
          <p>
 Ad summam illud dici potest, quod in regno
David Salomon cum duodecim esset annorum, solium
patris obtinuerit: et postea, quia Scriptura
reliquit incertum, vixerit David, regnante jam filio,
aliquot annos, qui sibi et non Salomoni imputentur:
mortuo autem patre, post filius regnaverit annis
quadraginta, quos sine parente regnavit: atque ita
et initium regni Salomonis, et tempus quo solus
ipse regnavit, ab historia demonstratum. Nec tamen
omnes annos vitae illius quinquaginta tantum et duorum
annorum circulis contineri. Sin autem dubitas,
quod regnantibus filiis, patribusque viventibus, non
filiis tempus regni eorum, sed parentibus imputetur,
lege ipsum Regnorum volumen, et invenies, quod
Ozias rex Juda postquam lepra percussus est, habitavit
in domo separata, et filius ejus Joathan imperium
rexerit, judicaveritque populum terrae, usque
ad diem mortis patris sui <note>(4. Reg. 5)</note>: et tamen post
mortem illius, cum viginti quinque esset annorum,
sedecim annis regnasse dicatur, quos solus ipse regnaverit.
Quod de Salomone intelleximus, de Achaz
similiter intelligendum est, qui Joathae filius, Ezechiae
pater fuerit <note>(2. Paral. 27. 28)</note>. Audivi quemadmodum
Hebraeum hujuscemodi narrare fabulam juxta
Prophetiam <emph>439</emph> Isaiae, quam inter decem Visiones
nuper interpretatus sum: quod mortuo Achaz,
Philistaea laetata sit, et Scriptura postea comminetur
ac dicat:  « Ne laeteris Philistaea omnis tu: quoniam
comminuta est virga percussoris tui. De radice enim
colubri egredietur regulus, et semen ejus absorbens
volucrem »  <note>(Isai. 14)</note>: hoc est de Achaz constituetur
rex Ezechias. Ex quo intelligi voluit, non statim
post mortem patris, filium in imperium subrogatum,
sed vel seditionibus populi, vel quibusdam interregnis,
aut certe prementibus malis, et hinc inde
consurgentibus bellis, regnum ejus fuisse dilatum.</p>
        </div3>
<div3>
          <head>5.</head>
          <p>
 In rebus obscuris diversas ponimus opiniones,
<pb n="0676"/>
ut non tam scribere, quam loqui tibi coram videamur.
Caeterum Apostolus interminabiles genealogias et
Judaicas fabulas prohibens, de istiusmodi mihi videtur
interdicere quaestionibus. Quid enim prodest haerere
in littera, et vel scriptoris errorem, vel annorum
seriem calumniari, cum manifestissime scribatur: <hi>Littera occidit, spiritus autem vivificat? 
 <note>(2. Cor. 3.)</note>
          </hi> 
Relege omnes et veteris et novi Testamenti libros,
et tantam annorum reperies dissonantiam, et numerum
inter Judam et Israel, id est, inter regnum
utrumque confusum, ut hujuscemodi haerere quaestionibus,
non tam studiosi, quam otiosi hominis esse
videatur. Munuscula a te missa libenter suscepi, et
impendio precor, ut in amore quo nos appetere coepisti,
ad finem usque perdures. Non enim coepisse,
sed permansisse virtutis est. Nostra vicissim per
Desiderium <note>( <hi>Puta Aquitanum Presbyt.</hi> )</note> missa suscipe.
</p>
        </div3>
      </div1>

<div1>
        <head>EPISTOLA LXXIII, AD EVANGELUM PRESBYTERUM.</head>
<p divs_removed="true"> <hi>Auctoris</hi> <emph>440</emph> <hi>anonymi librum, qui Pontificem Melchisedec,
non hominem, sed Spiritum Sanctum fuisse
affirmabat, ex veterum Christianorum sententiis impugnat;
ostenditque, illum revera hominem genere
Chananaeum exstitisse; aut si Judaeis credatur, Sem
primum filium Noe Patriarchae.</hi> 

        </p>
        <div3 moved_from_p="true">
            <head>1.</head>
          <p>
 <hi>Lib. anonymum et absque auctore.</hi> --Misisti
mihi volumen <foreign xml:lang="greek">ἀνώνυμον ἀδέοσποτον</foreign> et nescio,
utrum tu de titulo nomen subtraxeris, an ille qui
scripsit, ut periculum fugeret disputandi, auctorem
noluerit confiteri. Quod cum legissem, intellexi
famosissimam quaestionem super Pontifice Melchisedec
illuc plurimis argumentis esse perductam,
ut docere conatus sit, eum qui benedixerit tanto
Patriarchae, divinioris fuisse naturae, nec de hominibus
aestimandum. Et ad extremum ausus est
dicere Spiritum Sanctum occurrisse Abrahae, et
ipsum esse qui sub hominis figura visus sit. Quomodo
<pb n="0677"/>
autem Spiritus Sanctus, panem vinumque protulerit,
et decimas praedae, quas Abraham victis quatuor
regibus reportarat, acceperit, omnino tangere noluit:
petisque ut quid mihi, vel de Scriptore, ve de quaestione
videatur, respondeam. Fateor volui dissimulare
sententiam, nec me periculoso et <foreign xml:lang="greek">φιλεγκλήμονι</foreign>
miscere tractatui, in quo quodcumque dixissem,
reprehensores habiturus forem. Sed rursum cum
Epistolam legerem, et invenissem in extrema pagella,
miris me obtestationibus adjuratum, ne spernerem
precatorem: revolvi <emph>441</emph> Veterum libros, ut viderem
quid singuli dicerent, et tibi quasi de multorum
consilio, responderem.</p>
        </div3>
<div3>
          <head>2.</head>
          <p>
 Statimque in fronte Geneseos primam Homiliarum
Origenis reperi scriptam de Melchisedech, in
qua multiplici sermone disputans, illuc devolutus est,
ut eum Angelum diceret. Iisdemque pene argumentis,
quibus Scriptor tuus de Spiritu sancto, ille de supernis
virtutibus est locutus. Transivi ad Didymum
sectatorem ejus, et vidi hominem pedibus in magistri
isse sententiam. Verti me ad Hippolytum, Irenaeum,
Eusebium Caesariensem, et Emisenum, Apollinarem
quoque, et Eustathium nostrum, qui primus
Antiochenae Ecclesiae Episcopus contra Arium clarissima
tuba bellicum cecinit: et deprehendi, horum
omnium opiniones, diversis argumentationibus ac
diverticulis ad unum compitum pervenisse, ut dicerent
Melchisedech hominem fuisse Chananaeum, regem
urbis Jerosolymae, quae primum Salem, postea Jebus,
ad extremum Jerusalem appellata sit. Nec mirum
esse, si Sacerdos Dei altissimi describatur absque
circumcisione et legalibus caeremoniis, et genere
Aaron: cum Abel quoque, et Enoch, et Noe placuerint
Deo, et victimas obtulerint: et in Job volumine
legamus, quod ipse et oblator munerum fuerit,
et sacerdos, et quotidie pro filiis suis hostias immolarit <note>(Job. 1)</note>.
Et aiunt ipsum quoque Job non fuisse
de genere Levi, sed de stirpe Esau: licet aliud
Hebraei autument.</p>
        </div3>
<div3>
          <head>3.</head>
          <p>
 Quomodo autem Noe inebriatus in domo sua,
et nudatus atque derisus a mediano filio <note>(Gen. 9)</note>,
<pb n="0678"/>
typum Salvatoris praebuit, et Cnam populi Judaeorum:
Samson quoque amator meretricis et pauperis Dalilae,
multo plures hostium mortuus, quam vivus occidit <note>(Judic. 16)</note>,
ut Christi exprimeret passionem:
omnesque pene <emph>442</emph> Sancti et Patriarchae et Prophetae,
in aliqua re figuram expresserunt Salvatoris; sic
et Melchisedech, eo quod Chananaeus fuerit, et non de
genere Judaeorum, in typum praecessisse sacerdotis
<note>(al. <hi>Sacerdotii</hi> )</note> Filii Dei, de quo dicitur in centesimo
nono Psalmo: <hi>Tu es Sacerdos in aeternum, secundum
ordinem Melchisedech.</hi> Ordinem autem ejus multis
modis interpretantur, quod solus et rex fuerit, et
sacerdos, et ante circumcisionem functus sacerdotio:
ut non gentes ex Judaeis, sed Judaei a gentibus sacerdotium
acceperint, neque unctus oleo sacerdotali, ut
Moysi praecepta constituunt <note>(Levit. 81)</note>: sed oleo
exsultationis, et fidei puritate, neque carnis et sanguinis
victimas immolaverit, et brutorum animalium
exta susceperit: sed pane et vino, simplici
puroque sacrificio Christi dedicaverit sacramentum;
et multa alia quae epistolaris brevitas non recipit.</p>
        </div3>
<div3>
          <head>4.</head>
          <p>
 Praeterea <note>(fort. <hi>Praetereo</hi> )</note> plenius esse tractatum
in Epistola ad Hebraeos <note>(Cap. 7)</note>, quam omnes Graeci
recipiunt, et nonnulli Latinorum, quod iste Melchisedech,
id est, <hi>rex justus,</hi> rex fuerit Salem, id est, <hi>rex
pacis,</hi> sine patre, sine matre, et quomodo hoc intelligendum
sit, uno statim verbo explicari <foreign xml:lang="greek">ἀγηνεαλόγητος,</foreign>
non quod absque patre et matre fuerit, cum
Christus quoque secundum utramque naturam et patrem
habuerit et matrem, sed quod subito introducatur
in Genesi occurrisse Abraham a caede hostium
revertenti; et nec ante. nec postea ejus nomen feratur
adscriptum. Affirmat autem Apostolus, quod
Aaron sacerdotium, id est, populi Judaeorum, et
principium habuerit et finem: Melchisedech autem,
id est, Christi et Ecclesiae, et in praeteritum et in
futurum aeternum sit, nullumque habuerit auctorem:
et quod translato sacerdotio, legis quoque mutatio fiat:
ut nequaquam de Agar ancilla, et monte <emph>443</emph> Sina,
sed de Sara libera, et arce Sion egrediatur verbum
Domini, et lex Dei de Jerusalem. Et difficultatem rei
 primo exagerat, dicens: <hi>Super quo multus nobis
<pb n="0679"/>
sermo est, et ininterpretabilis <note>(Hebr. 5. 11)</note>
          </hi>: non quia
Apostolus non potuerit id interpretari, sed quia illius
temporis non fuerit. Hebraeis enim, id est, Judaeis
persuadebat, non jam Fidelibus, quibus passim proderet
sacramentum. Verumtamen si vas electionis
stupet ad mysterium, et de quo disputat, ineffabile
confitetur; quanto magis nos vermiculi et pulices,
solam debemus scientiam inscitiae confiteri, et amplissimam
domum, parvo quasi foramine ostendere:
ut dicamus duo sacerdotia inter se ab Apostolo comparata,
prioris populi et posterioris? Et hoc agit tota
disputatione, ut ante Levi et Aaron, sacerdos fuerit
Melchisedech ex gentibus, cujus tantum praecedat
meritum, ut futuris sacerdotibus Judaeorum, in lumbis
benedixerit Abraham. Totumque quod sequitur
in laudes Melchisedech, ad Christi typum referri, cujus
profectus Ecclesiae sacramenta sunt.</p>
        </div3>
<div3>
          <head>5.</head>
          <p>
 Haec legi in Graecorum voluminibus, et quasi
latissimos terrarum situs, in brevi tabella volui demonstrare,
non extendens spatia sensuum atque tractatuum,
sed quibusdam punctis atque compendiis
infinita significans, ut in parva Epistola multorum
simul disceres voluntates. Verum quia amanter interrogas,
et universa quae didici, fidis auribus instillanda
sunt, ponam et Hebraeorum opinionem: et ne
quid desit curiositati, ipsa Hebraica verba subnecram
 UMELCHISEDEC MELEC SALEM MOSI LEHEM
VAJAIN, UHU CHOEN LEEL ELION: VAIBAR CHEU VAIOMER
BARUCH ABRAM LEEL ELION CONE SAMAIM VA ARES:
UBARUCII EL ELION ESER MAGGEN SARACH BIADACH VAJETHEN
LO MAASER MECCHOL <note>(Gen. 14. 18)</note>. Quod interpretatur
in Latinum hoc modo: <hi>Et Melchisedech rex
Salem, protulit panem et vinum; erat autem sacerdos</hi> <emph>444</emph> 
 <hi>Dei excelsi: benedixitque illi, et ait, Benedictus
Abram Deo excelso, qui creavit coelum et terram: et
benedictus Deus altissimus, qui tradidit inimicos tuos
in manu tua; et dedit ei decimas ex omnibus.</hi> Traduntque
hunc esse Sem primum filium Noe, et eo tempore
quo ortus est Abram, habuisse aetatis annos trecentos
nonaginta, qui ita supputantur. Sem post diluvium
anno secundo, cum centum esset annorum, genuit
Arphaxad: post cujus ortum, vixit annos quingentos,
hoc est, simul sexcentos. Arphaxad annos natus triginta
et quinque, genuit Salem, qui et ipse tricenarius,
procreavit Eber, quem triginta quatuor annorum
legimus genuisse Phaleg. Rursum Phaleg expletis
annis triginta, genuit Rehu: qui et ipse, post
trigesimum et secundum nativitatis suae annum,
<pb n="0680"/>
edidit Serug: de quo cum ad triginta pervenisset
annos, ortus est Nachor: qui viginti novem annorum,
genuit Thare: quem legimus quod septuagenarius
genuit Abram, et Nachor, et Aran. Supputa per singulas
aetates annorum numerum, et invenies ab ortu
Sem, usque ad generationem Abram, trecentos
nonaginta annos. Mortuus est autem Abraham centesimo
septuagesimo quinto aetatis suae anno. Ratione
deducta, invenitur Sem, abnepoti suo decimi gradus,
 Abraham, supervixisse annos triginta quinque.</p>
        </div3>
<div3>
          <head>6.</head>
          <p>
 Simulque et hoc tradunt, quod usque ad sacerdotium
Aaron, omnes primogeniti ex stirpe Noe,
cujus series et ordo describitur, fuerint sacerdotes,
et Deo victimas immolarint: et haec esse primogenita,
quae Esau fratri suo vendiderit Jacob <note>(Gen. 27)</note>.
Nec esse mirum, si Melchisedech victori Abram obviam
processerit, et in refectionem tam ipsius,
quam pugnatorum ejus, panes vinumque protulerit, et
benedixerit ei, cum abnepoti suo hoc jure debuerit:
et decimas praedae atque victoriae acceperit ab eo:
sive quod habetur ambiguum, ipse dederit ei
substantiae suae decimas, et avitam largitatem ostenderit
in nepotem. <emph>445</emph> Utrumque enim intelligi
potest, et juxta Hebraicum et juxta Septuaginta interpretes,
quod et ipse acceperit decimas spoliorum,
et Abrahae dederit decimas substantiae suae: quanquam
Apostolus in Epistola sua ad Hebraeos <note>(Cap. 7)</note> 
apertissime definiat, non Abraham suscepisse a Melchisedech
decimas divitiarum ejus, sed de spoliis hostium,
partem accepisse Pontificem.</p>
        </div3>
<div3>
          <head>7.</head>
          <p>
 Salem autem non, ut Josephus, et nostri omnes
arbitrantur esse <note>(f. <hi>est</hi> )</note> Jerusalem, nomen ex Graeco
Hebraicoque compositum, quod absurdum esse, peregrinae
linguae mixtura demonstrat: sed oppidum
juxta Scythopolim, quod usque hodie appellatur Salem,
et ostenditur ibi palatium Melchisedech, ex magnitudine
ruinarum, veteris operis ostendens magnificentiam:
de quo in posteriore quoque parte Geneseos
scriptum est. <hi>Venit Jacob in Socoth,</hi> id est, <hi>in
tabernacula, et fecit sibi ibi domos atque tentoria, et
transivit in Salem civitatem regionis Sichem. quae est in
terra Chanaan <note>(Gen. 33. 17. et 18)</note>
          </hi>.</p>
        </div3>
<div3>
          <head>8.</head>
          <p>
 Considerandum quoque est, quod Abrahae a
caede hostium revertenti; quos persecutus est usque
Dan <note>(Gen. 14)</note>, quae hodie Paneas <note>(al. <hi>Pameas</hi> )</note> appellatur;
non devia Jerusalem, sed oppidum
metropoleos Sichem, in itinere fuerit: de quo in
Evangelio quoque legimus: <hi>Erat autem Joannes baptizans
in Ennon, juxta Salim, quia aquae erant multae
ibi <note>(Joan. 3)</note>
          </hi>. Nec refert, utrum Salem, an Salim
nominetur, cum vocalibus in medio litteris perraro
utantur Hebraei, et pro voluntate lectorum, ac varietate,
<pb n="0681"/>
regionem eadem verba diversis sonis atque
accentibus proferantur.</p>
        </div3>
<div3>
          <head>9.</head>
          <p>
 Haec ab eruditissimis gentis illius didicimus,
qui intantum non recipiunt Spiritum sanctum, vel
Angelum fuisse Melchisedech, ut etiam certissimum
hominis nomen adscribant. Et revera stultum est, id
quod in typo dicitur: eo quod Christi sacerdotium
finem non habeat; et ipse rex et sacerdos nobis
utrumque donaverit, ut simus genus regale et sacerdotale <note>(1. Petr. 2. 9)</note>,
et quasi angularis lapis <note>(Isai.)</note> 
parietem utrumque conjunxerit, et <emph>446</emph> de duobus
gregibus bonus pastor unum effecerit gregem <note>(Eph.
2. 16)</note>; sic quosdam referre ad <foreign xml:lang="greek">ἀναγωγην</foreign>, ut historiae
auferant veritatem, et dicant non fuisse regem, sed
imagine hominis Angelum demonstratum: cum
intantum nitantur Hebraei Melchisedech regem Salem,
filium Noe, Sem ostendere, ut ante hoc scriptum sic
referant: <hi>Egressus est autem rex Sodomorum in occursum
ei</hi> (haud dubium, quin Abrahae) <hi>postquam
reversus est a caede Chodorlaomor, et regum qui cum
eo erant in valle Save: haec est vallis regis;</hi> de qua
statim sequitur: <hi>Et Melchisedech rex Salem protulit
panem et vinum <note>(Gen. 14)</note>
          </hi>, et reliqua. Si ergo haec
civitas regis est, et vallis regis, sive ut Septuaginta
transtulerunt, <hi>campus,</hi> quem hodie Aulonem Palaestini
vocant: manifestum est hominem fuisse, qui in
terrena et valle et urbe regnavit <note>(al. <hi>regnaverit</hi> )</note>.</p>
        </div3>
<div3>
          <head>10.</head>
          <p>
 Habes quae audierim, quae legerim de Melchisedech.
Meum fuit citare <note>(al. <hi>recitare</hi> )</note> testes: tuum
sit de fide testium judicare. Quod si omnes repuleris,
tuum certe spiritualem illum interpretem non recipies,
qui imperitus sermone, et scientia, tanto supercilio
et auctoritate Melchisedech Spiritum sanctum
pronuntiavit, ut illud verissimum comprobarit, quod
apud Graecos canitur, <hi>Imperitia confidentiam,
eruditio timorem creat.</hi> Ego post longam aegrotationem,
vix in Quadragesimae diebus febri carere
potui, et cum alteri me operi praepararem, paucos
dies qui supererant in Matthaei expositione consumpsi:
tantaque aviditate studia omissa repetivi, ut
quod exercitationi linguae profuit, nocuerit corporis
valetudini.
</p>
        </div3>
      </div1>

<div1>
        <head> <emph>447</emph> EPISTOLA LXXIV AD RUFFINUM PRESBYTERUM. <hi>De jurgio duarum meretricum, et judicio Salomonis.</hi> </head>

<pb n="0682"/>
<p divs_removed="true"> <hi>Recentis cum Ruffino amicitiae officiis breviter perstrictis,
jurgium duarum meretricum interpretatur allegorice
de Ecclesia ex Gentibus congregata, ac Judaeorum
Synagoga.</hi> 

        </p>
        <div3 moved_from_p="true">
            <head>1.</head>
          <p>
 Multum in utramque partem crebro fama
mentitur, et tam de bonis mala, quam de malis
bona, falso rumore concelebrat. Unde et ego
gaudeo quidem super testimonio erga me sanctitatis
tuae, et amore sancti Presbyteri Eusebii: nec dubito
quin me publice praedicetis, sed tacitum vestrae
prudentiae judicium pertimesco. Itaque obsecro, ut
magis memineritis mei, et dignum vestra laude faciatis.
Quod primus ad officium provocasti, et mihi
secundae in rescribendo <note>(al. <hi>scribendo</hi> )</note> partes datae
sunt, non venit de incuria in amicos, sed de ignorantia;
si enim scissem, praeoccupassem sermonem
tuum.</p>
        </div3>
<div3>
          <head>2.</head>
          <p>
 Interpretatio judicii Salomonis super jurgio
duarum mulierum meretricum <note>(3. Reg. 3)</note>, quantum
ad simplicem historiam pertinet, perspicua est: quod
puer annorum duodecim contra aetatis suae mensuram
de intimo humanae naturae judicarit affectu. Unde et
admiratus est, et pertimuit illum omnis Israel, quod
scilicet eum manifesta non fugerent, qui tam prudenter
abscondita deprehendisset. Quantum autem
ad typicos pertinet intellectus, dicente Apostolo: <hi>Haec omnia in figura contingebant illis, scripta sunt
autem 
 de nobis, in quos fines saeculorum decurrerunt <note>(1. Cor. 10. 11)</note>
          </hi>,
quidam Graecorum autumant
super Synagoga et Ecclesia sentiendum, <emph>448</emph> et
<pb n="0683"/>
ad illud tempus cuncta referenda, quando post crucem
et resurrectionem, tam in Israel, quam in Gentium
populo verus Salomon, id est, <hi>pacificus,</hi> regnare
coeperit. Quod autem adulterae et meretrices, Synagoga
et Ecclesia dicantur in Scripturis, nulla dubitatio
est.</p>
        </div3>
<div3>
          <head>3.</head>
          <p>
 Et hoc prima fronte videtur esse blasphemum;
caeterum si recurramus ad Prophetas, Osee videlicet,
qui accepit uxorem fornicariam, et generavit filios
fornicationis <note>(Osee 1)</note>, et deinde adulteram: et ad
Ezechiel, qui Jerusalem quasi meretricem arguit,
quod sequuta sit amatores suos, et divaricaverit
omni transeunti pedes, lupanarque in loco celebri
exstruxerit <note>(Ezech. 16)</note>; animadvertemus Christum
idcirco venisse, ut meretrices donaret matrimonio,
et de duobus gregibus unum ovile faceret, medioque
pariete destructo <note>(Ephes. 2)</note>, in easdem caulas oves
prius morbidas congregaret. Hae sunt duae virgae,
quae junguntur in Ezechiel <note>(Cap. 37)</note>, et de quibus
per Zachariam Dominus refert: <hi>Et assumpsi mihi
duas virgas, unam vocavi decorem, et alteram vocavi
funiculum, et pavi gregem <note>(Zach. 11. 8)</note>
          </hi>. Mulier quoque
illa meretrix in Evangelio, quae pedes Jesu lacrymis
lavat, crine detergit, et cui peccata omnia dimittuntur,
manifeste pingit Ecclesiam de Gentibus
congregatam <note>(Luc. 7)</note>. Haec idcirco in prima fronte
replicavi, ne cui videatur incongruum, si meretrices
dicantur Synagoga et Ecclesia, quarum una Salomonis
judicio, filii possessione donata est. Prudens
quaerat auditor, quomodo meretrix sit Ecclesia, <hi>quae
non habet maculam, neque rugam? <note>(Ephes. 5)</note>
          </hi> Non
dicimus Ecclesiam permansisse meretricem, sed
fuisse. Nam et in Simonis leprosi domo Salvator
scribitur inisse convivium <note>(Matth. 26)</note>, utique non
quia leprosus erat eo tempore, quo habebat hospitem
Salvatorem, sed quia leprosus ante fuerat.
Matthaeus quoque in <emph>449</emph> catalogo Apostolorum
Publicanus dicitur, non quo permanserit Publicanus
post Apostolicam dignitatem, sed quia prius fuerit
Publicanus: ut ubi superabundavit peccatum, superabundaret
gratia.</p>
        </div3>
<div3>
          <head>4.</head>
          <p>
 Simulque considera quid dicat Ecclesia contra
Synagogam calumniatricem: <hi>Ego et mulier haec habitabamus
in domo una <note>(3. Reg. 3. 17)</note>
          </hi>. Post resurrectionem
enim Domini Salvatoris, una de utroque
populo Ecclesia congregata est; et quam eleganter: <hi>Peperi,</hi> 
 inquit, <hi>apud eam in cubiculo.</hi> Ecclesia enim
de Gentibus, quae non habebat prius Legem et Prophetas,
peperit in domo Synagogae: nec egressa est
de cubiculo, sed ingressa. Unde dicit in Cantico Canticorum: <hi>Introduxit me rex in cubiculum suum 
 <note>(Cant.
1. 3)</note>
          </hi>. Et iterum: <hi>Et quidem non spernam te. Assumens
introducam te in domum matris meae, et in cubiculum
ejus quae concepit me <note>(Cant. 3. 4)</note>
          </hi>. <hi>Tertia autem
die: postquam ego peperi, peperit et haec.</hi> Si consideres
Pilatum lavantem manus atque dicentem: <hi>Mundus
<pb n="0684"/>
ego sum a sanguine justi hujus <note>(Matth. 27. 24)</note>
          </hi>: si
Centurionem ante patibulum confitentem: <hi>Vere hic
erat Filius Dei <note>(Marc. 15. 39)</note>
          </hi>, si eos qui ante passionem
per Philippum, Dominum videre desiderant:
haud ambiges primam peperisse Ecclesiam, et postea
natum populum Judaeorum, pro quo Dominus precabatur: <hi>Pater, ignosce eis, quod enim faciunt, nesciunt <note>(Luc. 23. 34)</note>
          </hi>.
Unaque die crediderunt tria millia: et
alia die quinque millia <note>(Act. 2. et 4)</note>. <hi>Et eramus simul</hi> 
(multitudinis enim credentium erat cor unum, et
anima una) <hi>nullusque alius in domo nobiscum, exceptis
nobis duabus:</hi> non blasphemantium Judaeorum, non
Gentilium idolis servientium. <hi>Mortuus est autem filius
mulieris hujus nocte.</hi> Dum enim Legis sequitur observantiam,
et gratiae Evangelii jugum Mosaicae doctrinae
copulat, tenebrarum errore cooperta est. <hi>Oppressitque
eum mater sua dormiens,</hi> quae non poterat
dicere: <hi>Ego dormio, et cor meum vigilat <note>(Cant. 5. 2)</note>
          </hi>.
 <hi>Media nocte consurgens, tulit filium de latere</hi> (Ecclesiae) <hi>dormientis, et in suo collocavit sinu.</hi> 
 Relege
totam ad Galatas Apostoli Epistolam, et animadvertes
quomodo filios Ecclesiae suos facere Synagoga festinet,
et dicat Apostolus: <hi>Filioli mei, quos iterum parturio,
donec Christus formetur in vobis <note>(Gal. 4. 19)</note>
          </hi>.
Vivum tulit, non ut possideret, sed ut <emph>450</emph> occideret.
Non enim amore fecit hoc filii, sed aemulae
odio, et suum mortuum per Legis caeremonias in sinu
Ecclesiae supposuit.</p>
        </div3>
<div3>
          <head>5.</head>
          <p>
 Longum est si velim per singula currere;
quomodo per Apostolum Paulum, et Ecclesiasticos
viros intellexit Ecclesia, non esse suum filium, qui
tenebatur in Lege: et in luce cognoverit, quem in
tenebris non videbat. Inde jurgium ortum est, praesente
rege, altera dicente: <hi>Filius tuus mortuus est,
meus autem vivit:</hi> altera respondente, <hi>Mentiris, filius
quippe meus vivit, et filius tuus mortuus est:</hi> atque in
hunc modum contendebant coram rege. Tunc rex
Salomon, qui manifeste Salvator accipitur (secundum
Psalmum septuagesimum primum, qui titulo Salomonis
inscribitur; ubi nulla dubitatio est, quin cuncta
quae dicuntur, non Salomoni mortuo, sed Christi
conveniant majestati) simulat ignorantiam, et humanos
pro dispensatione carnis mentitur affectus, sicut
et in alio loco: <hi>Ubi posuistis Lazarum? <note>(Joan. 11.
34.)</note>
          </hi> et ad mulierem fluentem sanguine, <hi>Quis me tetigit? <note>(Matth. 9.)</note>
          </hi> 
 gladium postulat, de quo dixerat: <hi>Nolite putare, quod venerim pacem mittere super terram:
non veni pacem mittere, sed gladium. Veni enim
dividere hominem contra patrem suum, et filiam contra
matrem suam, et nurum contra socrum suam: et inimici
hominis domestici ejus 
 <note>(Matth. 10)</note>
          </hi>: et tentat naturam
naturae Dominus, vultque secundum utriusque voluntatem,
<pb n="0685"/>
viventem filium in Legem, Gratiamque dividere:
non quod probet, sed quod ad arguendum
calumniam Synagogae, hoc velle se dicat. Illa, quae
nolebat Ecclesiae filium in gratia vivere, nec per baptismum
liberari, libenter habet dividi puerum: non
ut possideat, sed ut interficiat. ECCLESIA QUEM scit
suum esse, libenter concedit aemulae, dum vivat saltem
apud adversariam: ne inter Legem divisus et
Gratiam, Salvatoris mucrone feriatur. Unde dicit
Apostolus: <hi>Ecce ego Paulus dico vobis, quod si Legem
observatis, Christus vobis nihil prodest <note>(Gal. 5)</note>
          </hi>.</p>
        </div3>
<div3>
          <head>6.</head>
          <p>
 Haec sub allegoriae nubilo dicta sint. Caeterum
optime novit prudentia tua, non easdem esse regulas
in Tropologiae umbris, quae in historiae veritate. <emph>451</emph> 
 Quod sicubi pedem offendimus, et sapienti
lectori frivolum videatur esse quod scripsimus, culpam
in auctorem referat. Nos enim et haec ipsa in
lectulo decumbentes, longaque aegrotatione confecti,
vix notario celeriter scribenda dictavimus: non ut
impleremus materiam, sed ne tibi in principio amicitiarum
aliquid imperanti, videremur negare. Ora
nobis a Domino sospitatem, ut post duodecim menses,
quibus jugi languore confectus sum, possim aliquid
dignum vestrae scribere voluntati: et ignosce si
scatens oratio, cursu solito non fluat. Non enim
eodem lepore dictamus, quo scribimus: quia in altero
saepe stylum vertimus, iterum quae legi digna
sint, scripturi: in altero quidquid in buccam venerit
celeri sermone convolvimus. Caninium libenter vidi,
qui narrare tibi poterit, quam difficile et periculosum
manus dexterae, usque in praesentem diem, quo
ista dictavi, vulnus sustinuerim.
</p>
        </div3>
      </div1>

<div1>
        <head>EPISTOLA LXXV. AD THEODORAM VIDUAM.</head>
<p divs_removed="true"> <hi>Theodoram Lucinii viduam consolatur de morte mariti,
cujus virtutes, et castitatem praecipue laudat.</hi> 

        </p>
        <div3 moved_from_p="true">
            <head>1.</head>
          <p>
 Lugubri nuntio consternatus super sancti et
venerabilis mihi dormitione Lucinii, vix brevem Epistolam
dictare potui. Non quod ejus vicem doleam,
quem scio ad meliora transisse, dicente Moyse: <hi>Transiens videbo visionem hanc magnam 
 <note>(Exod. 3. 3)</note>
            </hi>;
sed quod torquear desiderio, non meruisse me ejus
viri, videre faciem, quem in brevi tempore huc venturum
esse credebam. Verum est illud super necessitate
mortis prophetale vaticinium, quod fratres dividat <note>(Osee 13)</note>,
et carissima inter se nomina crudelis
et dura dissociet. Sed habemus consolationem,
quia Domini sermone jugulatur, et dicitur ad
eam: <hi>Ero mors tua, o mors, ero morsus tuus inferne;</hi> 
et in consequentibus: <hi>Adducet urentem ventum Dominus
de deserto ascendentem, qui siccabit omnes venas
ejus, et desolabit fontem illius <note>(Ibid.)</note>
            </hi>. Exivit enim
<pb n="0686"/>
virga de radice Jesse, et flos de virginali frutice pullulavit <note>(Isai. 11. 1)</note>:
qui loquitur in <emph>452</emph> Cantico
Canticorum: <hi>Ego flos campi, et lilium convallium <note>(Cant. 2. 1)</note>
            </hi>.
Flos noster mortis interitus; ideoque
et mortuus est, ut mors illius morte moreretur.
Quod autem de deserto dicitur adducendus, virginalis
uterus demonstratur, qui absque coitu et semine
viri Deum nobis fudit infantem: qui calore Spiritus
Sancti exsiccaret fontes libidinum, et caneret in
Psalmo: <hi>In terra deserta et invia et inaquosa, sic in
sancto apparui tibi <note>(Ps. 62. 3)</note>
            </hi>. Adversum ergo mortis
duritiam et crudelissimam necessitatem hoc solatio
erigimur, quod brevi visuri sumus eos, quos
dolemus absentes. NEQUE ENIM mors, sed dormitio et
somnus appellatur. Unde et beatus Apostolus vetat
de dormientibus contristari <note>(1. Thess. 4)</note>: ut quos
dormire novimus, suscitari posse credamus; et post
digestum soporem, vigilare cum Sanctis, et cum Angelis
dicere: <hi>Gloria in excelsis Deo, et super terram
pax hominibus bonae voluntatis <note>(Luc. 2. 14)</note>
            </hi>. In coelo,
ubi non est peccatum, gloria est, et perpetua laus,
et indefessa praeconia. In terra autem, ubi seditio,
bella atque discordiae, pax imprecanda est: et pax
non in omnibus; sed in his qui bonae sunt voluntatis;
et salutationem audiunt Apostolicam: <hi>Gratia
vobis et pax a Deo Patre, et Domino nostro Jesu Christo
multiplicetur <note>(Rom. 1. 7)</note>
            </hi>: ut in pace sit locus
ejus, et habitatio ejus in Sion <note>(Ps. 75. 2)</note>, id est, <hi>in
specula,</hi> in sublimitate dogmatum atque virtutum, in
anima credentis; cujus quotidie Angelus videt faciem
Dei <note>(Matth. 18. 10)</note>, et revelato vultu gloriam
Dei contemplatur.</p>
        </div3>
<div3>
          <head>2.</head>
          <p>
 Unde obsecro te, et currentem, ut aiunt, impello,
ut Lucinium tuum desideres quidem ut fratrem;
sed gaudeas regnare cum Christo: <hi>Quia raptus
est, ne malitia immularet mentem ejus. Placita enim
erat Deo anima illius, et in brevi spatio tempora multa
complevit <note>(Sap. 4)</note>
          </hi>. NOS DOLENDI magis, qui quotidie
stamus in praelio peccatorum, vitiis sordidamur, accipimus
vulnera, et de otioso verbo reddituri sumus
rationem. Ille jam securus et victor te aspicit de
excelso, et favet laboranti: et juxta se locum praeparat,
eodem amore et eadem caritate, qua oblitus
officii conjugalis, in terram quoque sororem te
habere coeperat, imo fratrem; quia casta conjunctio
sexum non habet nuptialem. Et si adhuc in
carne positi, <emph>453</emph> et renati in Christo, non sumus <hi>Graecus et Barbarus, servus et liber, masculus et
femina; sed omnes in eo unum sumus:</hi> 
 quanto magis
cum corruptivum hoc induerit incorruptionem, et
mortale hoc induerit immortalitatem <note>(Gal. 3. 28)</note>, <hi>non nubent, neque nubentur, sed erunt sicut Angeli in
<pb n="0687"/>
coelis? 
 <note>(Matth. 22, et Luc. 20.)</note>
          </hi> Quando dicit, <hi>non nubent,
neque nubentur, sed erunt sicut Angeli in coelis,</hi> 
non natura et substantia corporum tollitur, sed gloriae
magnitudo monstratur. Neque enim scriptum est, <hi>erunt Angeli;</hi> 
 sed, <hi>sicut Angeli,</hi> ubi similitudo promittitur,
veritas denegatur. <hi>Erunt,</hi> inquit, <hi>sicut Angeli,</hi> 
id est, similes Angelorum: ergo homines esse non
desinent. Inclyti quidem, et Angelico splendore decorati;
sed tamen homines: ut et Apostolus, Apostolus
sit, et Maria, Maria: et confundatur haeresis,
quae ideo incerta et magna promittit, ut quae
certa et moderata sunt, auferat.</p>
        </div3>
<div3>
          <head>3.</head>
          <p>
 Et quia haereseos semel fecimus mentionem,
qua Lucinius noster dignae eloquentiae tuba praedicari
potest? qui, spurcissima per Hispanias Basilidis haeresi
saeviente, et instar pestis et morbi, totas intra
Pyrenaeum et Oceanum vastante provincias, fidei Ecclesiasticae
tenuit puritatem, nequaquam suscipiens,
Armagil, Barbelon, Abraxas, Balsamum, et ridiculum
Leusiboram, caeteraque magis portenta, quam nomina,
quae ad imperitorum, et muliercularum animos
concitandos, quasi de Hebraicis fontibus hauriunt,
barbaro simplices quosque terrentes sono: ut quod
non intelligunt, plus <emph>454</emph> mirentur. Refert Irenaeus,
vir Apostolicorum temporum, et Papiae, auditoris
Evangelistae Joannis discipulus, Episcopusque Ecclesiae
Lugdunensis: quod Marcus quidam de Basilidis
Gnostici stirpe descendens, primum ad Gallias venerit:
et eas partes per quas Rhodanus et Garumna
fluunt, sua doctrina maculaverit: maximeque nobiles
feminas, quaedam in occulto mysteria repromittens,
hoc errore seduxerit: magicis artibus, et secreta corporum
<pb n="0688"/>
voluptate, amorem sui concilians. Inde
Pyrenaeum transiens, Hispanias occuparit, et hoc studii
habuerit, ut divitum domos, et in ipsis feminas
maxime appeteret: quae ducuntur variis desideriis,
semper discentes, et nunquam ad scientiam veritatis
pervenientes. Hoc ille scripsit ante annos circiter
trecentos. Et scripsit in his libris, quos adversus omnes
haereses doctissimo et eloquentissimo sermone
composuit.</p>
        </div3>
<div3>
          <head>4.</head>
          <p>
 Ex quo perpendat prudentia tua, qua Lucinius
noster laude sit dignus, qui clausit aurem, ne audiret
judicium sanguinis: et omnem substantiam suam
dispersit et dedit pauperibus, ut justitia ejus maneret
in aeternum <note>(Ps. 111)</note>. Nec patriae suae largitate contentus,
misit Jerosolymarum et Alexandrinae Ecclesiae
tantum auri, quantum multorum possit inopiae subveniri.
Quod cum multi mirentur et praedicent, ego in
illo magis laudabo fervorem et studium Scripturarum.
Quo ille desiderio opuscula nostra flagitavit, et missis
sex notariis (quia in hac provincia Latini sermonis
 scriptorum penuria est) describi <emph>455</emph> sibi fecit,
quaecumque ab adolescentia usque in praesens tempus
dictavimus? Non nos honoravit, qui parvuli et minimi
Christianorum omnium sumus, et ob conscientiam
peccatorum, Bethleemitici ruris saxa incolimus; sed
Christum, qui honoratur in servis suis; et Apostolis
repromittit, dicens:  « Qui vos recipiunt, me recipiunt.
Et qui me recipiunt, recipiunt eum, qui me misit <note>(Matth. 10)</note>.</p>
        </div3>
<div3>
          <head>5.</head>
          <p>
 Itaque, carissima filia, hanc Epistolam amoris
mei in illum habeto Epitaphium: et quidquid posse
me scieris in opere spirituali, audacter impera, ut
sciant saecula post futura, eum, qui dicit in Isaia:
 « Posuit me ut sagittam electam, in pharetra sua abcondit
me »  <note>(Isai 49)</note>, duos viros tantis maris atque
terrarum inter se spatiis separatos, suo acumine
vulnerasse, ut cum mutuo in carne se nesciant, amore
spiritus copulentur.
</p>
          <p>
            <emph> <hi>Subscriptio.</hi> </emph>
          </p>
<p>Sanctam te corpore et spiritu servet ille Samarites,
id est, <hi>Servator</hi> et <hi>custos,</hi> de quo in Psalmo scribitur:
 « Non dormitabit, neque dormiet, qui custodit Israel » <note>(Ps. 120)</note>;
ut Hir, qui interpretatur <hi>vigil,</hi> qui descendit
<pb n="0689"/>
ad Daniel, ad te quoque veniat, et possis dicere: <hi>dormio, et cor meum vigilat 
 <note>(Cant. 5)</note>
            </hi>.
</p>
        </div3>
      </div1>

<div1>
        <head>EPISTOLA LXXVI AD ABIGAUM.</head>
<p divs_removed="true"> <hi>Abigao Presbytero excusat se, quod non scripserit:
eumque consolatur, ne moleste ferat caecitatem corporis,
cum animo cernat. Denique integritatem ejus
laudat, eique commendat Theodoram viduam Lucinii.</hi> 

        </p>
        <div3 moved_from_p="true">
            <head>1.</head>
          <p>
 Quanquam mihi multorum sim conscius peccatorum,
et quotidie in oratione flexis genibus loquar:
 « Delicta juventutis meae, et ignorantias meas ne memineris » <note>(Psal. 24. 7)</note>:
tamen sciens dictum esse ab
Apostolo:  « Ne inflatus superbia incidat in judicium
diaboli »  <note>(I. Tim. 3. 6)</note>: Et in alio loco scriptum:  « Superbis
Deus resistit; humilibus autem dat gratiam »  <note>(Jacob.
4. 6)</note>, nihil ita a pueritia conatus sum vitare quam tumentem
animum, et cervicem erectam, Dei contra se
odia provocantem. Novi <emph>456</emph> enim magistrum et
Dominum et Deum meum in carnis humilitate dixisse:
 « Discite a me, quia mitis sum et humilis corde » <note>(Matth. 11. 29)</note>:
et ante per os David cecinisse:  « Memento,
Domine, David, et omnis mansuetudinis ejus » <note>(Ps. 131. 1)</note>.
Et in alio loco legimus:  « Ante gloriam
humiliabitur cor viri; et ante ruinam elevatur » <note>(Prov. 18. 12)</note>.
Itaque obsecro te, ne me putes sumptis
litteris tuis ante tacuisse; et aliorum, vel infidelitatem,
vel negligentiam in me referas. Quid enim
causae erat, ut provocatus officio, tacerem, et amicitias
tuas meo silentio repellerem, qui ultro soleo
bonorum appetere necessitudinem, et me eorum ingerere
caritati?  « Quia meliores sunt duo, quam unus:
et si alter ceciderit, ab altero fulcietur. Funiculus triplex
non facile rumpitur, et frater fratrem adjuvans,
exaltabitur »  <note>(Eccles. 4. 9)</note>. Scribe igitur audacter;
et absentiam corporum, crebro vince sermone.</p>
        </div3>
<div3>
          <head>2.</head>
          <p>
 Nec doleas, si hoc non habeas quod formiculae,
et muscae, et serpentes habent, id est, carnis oculos:
sed illum te oculum habere laetare, de quo in Cantico
dicitur Canticorum:  « Vulnerasti me, soror mea
sponsa, uno de oculis tuis »  <note>(Cant. 4. 9)</note>; quo Deus
videtur; de quo a Moyse dicitur:  « Transiens videbo
visionem hanc magnam »  <note>(Exod. 3. 3)</note>. Denique
quosdam etiam mundi Philosophos legimus, ut totam
cogitationem ad mentis cogerent puritatem, sibi oculos
eruisse. Et a Propheta dicitur:  « Intravit mors
per fenestras vestras »  <note>(Jer. 9. 21)</note>. Et Apostoli
audiunt;  « Qui viderit mulierem ad concupiscendum
eam, jam moechatus est eam in corde suo »  <hi>(Matth. 5.
<pb n="0690"/>
18)</hi>. Unde praecipitur eis, ut levent oculos, et videant
candidas segetes, quae paratae sunt ad metendum <note>(Luc. 21; et Joan. 4)</note>.</p>
        </div3>
<div3>
          <head>3.</head>
          <p>
 Quod autem precaris, ut nostris monitis Nabuchodonosor,
et Rapsaces, et Nabuzardan, et Holofernes
in te occidantur, NUNQUAM nostra auxilia postulares,
si in te viverint. Sed quia illi mortui sunt, et
cum Zorobabel, et cum Jesu filio Josedec Sacerdote
magno <note>(1. Esd. 3)</note>, cum Ezra quoque, et Neemia ruinas
Jerusalem aedificare coepisti; nec mittis mercedes
in pertusum sacculum, sed thesauros tibi in coelestibus
paras, idcirco nostras appetis amicitias, quos
Christi famulos arbitraris. <emph>457</emph> Sanctam filiam meam
Theodoram, sororem beatae memoriae Lucinii, per se
commendatam, meo sermone commendo, ut in coepto
itinere non lassetur; ut ad Terram sanctam multo per
eremum labore perveniat: ut non putet perfectam
esse virtutem exisse de Aegypto; sed per innumerabiles
insidias ad montem Nabo, et ad Jordanem fluvium
pervenire <note>(Num. 33)</note>: ut accipiat secundam in
Galgala circumcisionem: ut illi Jericho corruat,
sacerdotalium tubarum subversa clangoribus: ut juguletur
Adonisedec: ut Hai, et Azor pulcherrimae
quondam corruant civitates <note>(Jos. 3. 5. 6. 10. 11)</note>.
Fratres qui nobiscum in Monasterio sunt, te salutant.
Sanctos qui nos diligere dignantur [al. <hi>conantur</hi> ], per
te oppido salutamus.
</p>
        </div3>
      </div1>

<div1>
        <head>EPISTOLA LXXVII. AD OCEANUM <hi>De morte Fabiolae.</hi> </head>
<p divs_removed="true"> <hi>Fabiolam nobilem feminam laudat, quod post lapsum ad
Christum conversa, sanctissimam vereque christianam
egerit vitam, gloriosumque meruerit vitae finem. Tum
alteram de 42. Mansionibus epistolam huic jungit,
atque ejus memoriae reddit.</hi> 

        </p>
        <div3 moved_from_p="true">
            <head>1.</head>
          <p>
 Plures anni sunt, quod super dormitione Blaesillae,
Paulam venerabilem feminam, recenti adhuc
vulnere, consolatus sum <note>(Epist. 39. de Obit. Blaesil.)</note>.
Quartae aestatis circulus volvitur, ex quo ad Heliodorum
Episcopum Nepotiani scribens Epitaphium,
quidquid habere potui virium, in illo tunc dolore
consumpsi. Ante hoc ferme biennium, Pammachio meo
pro subita peregrinatione Paulinae, brevem Epistolam
dedi, erubescens ad disertissimum virum plura loqui,
et ei sua ingerere, ne non tam consolari amicum viderer,
quam stulta jactantia docere perfectum. Nunc
mihi, fili Oceane, volenti et ultro appetenti, debitum
munus imponis, quo pro novitate virtutum, veterem
materiam novam faciam. In illis enim vel parentis
affectus, vel moeror avunculi, vel desiderium mariti
temperandum fuit; et pro diversitate personarum,
diversa de Scripturis adhibenda medicamina.</p>
        </div3>
<pb n="0691"/>

<div3>
          <head>2. </head>
          <p>
 <hi>Fabiolae laudes.</hi> --In praesentiarum tradis mihi
Fabiolam, laudem Christianorum, miraculum Gentilium,
luctum pauperum, <emph>458</emph> solatium Monachorum.
Quidquid primum arripuero, sequentium comparatione
vilescit. Jejunium praedicem? sed praevalescunt
eleemosynae. Humilitatem laudem? sed major
est fidei ardor. Dicam appetitas sordes, et in condemnationem
vestium sericarum plebeium cultum et servilia
indumenta quaesita? PLUS EST animum deposuisse,
quam cultum. Difficilius arrogantia, quam auro caremus
et gemmis. His enim abjectis, interdum gloriosis
tumemus sordibus: et vendibilem paupertatem populari
aurae offerimus. CELATA VIRTUS, et conscientiae
fota secreto, Deum solum judicem respicit. Unde novis
mihi est efferenda praeconiis, et ordine Rhetorum
praetermisso, tota de conversionis ac poenitentiae [al. <hi>confessionis,</hi> 
 et <hi>conversationis</hi> ] incunabulis assumenda.
Alius forsitan scholae memor, Q. Maximum.
</p>
          <p> <hi>Unum qui nobis, cunctando, restituit rem <note>(Aeneid. 6)</note>
            </hi>,
et totam Fabiorum gentem proferret in medium: diceret
pugnas, describeret praelia, et per tantae nobilitatis
gradus Fabiolam venisse jactaret, ut quod in
virga non poterat, in radicibus demonstraret. Ego
diversorii Bethleemitici, et praesepis Dominici amator,
in quo virgo puerpera Deum fudit infantem, ancillam
Christi, non de nobilitate veteris historiae, sed de
Ecclesiae humilitate producam.</p>
        </div3>
<div3>
          <head>3.</head>
          <p>
 Et quia statim in principio, quasi scopulus quidam,
et procella mihi obtrectatorum ejus opponitur,
quod secundum sortita matrimonium, prius reliquerit,
non laudabo conversam, nisi prius ream absolvero.
Tanta prior maritus vitia habuisse narratur, ut
ne scortum quidem et vile mancipium ea sustinere
posset. Quae si voluero dicere, perdam virtutem feminae,
quae maluit culpam subire dissidii, quam corporis
sui infamare partem, et maculas ejus detegere.
Hoc solum proferam, quod verecundae matronae et
Christianae satis est. Praecepit Dominus uxorem non
debere dimitti, excepta causa fornicationis: et si
dimissa fuerit, manere innuptam <note>(Matth. 5 et 19)</note>.
Quidquid viris jubetur, hoc consequenter redundat in
feminas. Neque enim adultera uxor dimittenda est,
et vir moechus tenendus. « Si quis meretrici jungitur,
unum corpus facit »  <note>(1. Cor. 6. 16)</note>: ergo et quae scortatori
impuroque sociatur, unum <emph>459</emph> cum eo corpus
efficitur. Aliae sunt leges Caesarum, aliae Christi:
aliud Papianus, aliud Paulus noster praecipit. Apud
illos viris impudicitae frena laxantur: et solo stupro
atque adulterio condemnato, passim per lupanaria
et ancillulas libido permittitur: quasi culpam
dignitas faciat, non voluntas. Apud nos, quod
non licet feminis, aeque non licet viris; et eadem servitus
pari conditione censetur. Dimisit ergo, ut aiunt,
<pb n="0692"/>
vitiosum: dimisit illius et illius criminis noxium: dimisit
(pene dixi) quod, clamante vicinia, uxor sola
non prodidit. Sin autem arguitur, quare repudiato
marito, non innupta permanserit, facile culpam fatebor,
dum tamen referam necessitatem. <hi>Melius est,</hi> 
inquit Apostolus, <hi>nubere, quam uri <note>(1. Cor. 7. 9)</note>
          </hi>. Adolescentula
erat, viduitatem suam servare non poterat.
Videbat aliam legem in membris suis repugnantem
legi mentis suae <note>(Rom. 7. 23)</note>, et se vinctam et captivam
ad coitum trahi. Melius arbitrata est aperte confiteri
imbecillitatem suam, et umbram quamdam miserabilis
subire conjugii, quam sub gloria univirae opera
exercere meretricum. Idem Apostolus vult viduas
adolescentulas nubere, filios procreare, nullam dare
occasionem adversario maledicti gratia <note>(I Tim. 5)</note>.
Et protinus cur hoc velit, exponit:  « Jam enim quaedam
abierunt retro post Satanam. »  Igitur et Fabiola,
quia persuaserat sibi, et putabat a se virum jure dimissum,
nec Evangelii vigorem noverat, in quo nubendi
universa causatio, viventibus viris, feminis
amputatur, dum multa diaboli vitat vulnera, unum
incauta vulnus accepit.</p>
        </div3>
<div3>
          <head>4.</head>
          <p>
 <hi>Fabiolae poenitentia publica.</hi> --Sed quid ego
in abolitis et antiquis moror, quaerens excusare
culpam, cujus poenitentiam ipsa confessa est? Quis
hoc crederet, ut post mortem secundi viri in semetipsam
reversa, quo tempore solent viduae negligentes,
jugo servitutis excusso, agere se liberius,
adire balneas, volitare per plateas, vultus circumferre
meretricios; saccum indueret, ut errorem publice
fateretur; et tota urbe spectante Romana, ante diem
Paschae in Basilica quondam Leterani, qui Caesariano
truncatus est gladio, <emph>460</emph> staret in ordine poenitentium,
Episcopo, Presbyteris, et omni populo collacrymantibus,
sparsum crinem, ora lurida, squalidas
manus, sordida colla submitteret? Quae peccata fletus
iste non purget? quas inveteratas maculas haec
lamenta non abluant? Petrus trinam negationem
trina confessione delevit <note>(Joan 21)</note>. Aaron sacrilegium,
 et conflatum ex auro vituli caput, fraternae correxere
preces <note>(Exod. 32)</note>. David sancti et mansuetissimi
viri homicidium pariter et adulterium, septem
dierum emendavit fames <note>(2. Reg. 11. 12)</note>. Jacebat in
terra, volutabatur in cinere, et oblitus regiae potestatis,
lumen quaerebat in tenebris. Illumque tantum
respiciens quem offenderat, lacrymabili [al. <hi>lacrymali</hi> ]
voce dicebat: <hi>Tibi soli peccavi, et malum coram
te feci <note>(Ps. 50. 6)</note>
          </hi>. Et: <hi>Redde mihi laetitiam salutaris
tui, et spiritu principali confirma me <note>(Ibid. 14)</note>
          </hi>. Atque
<pb n="0693"/>
factum est, ut qui me prius docuerat virtutibus,
suis, quomodo stans non caderem, doceret per poenitentiam,
quomodo cadens resurgerem. Quid tam impium
legimus inter reges, quam Achab, de quo Scriptura
dicit; <hi>Non fuit alius talis ut Achab, qui venundatus
est, ut faceret malum in conspectu Domini? <note>(3. Reg. 21.)</note>
          </hi> 
 Hic cum propter sanguinem Nabuthae
correptus fuisset ab Elia, et audisset iram Domini per
Prophetam:  « Occidisti, et insuper possedisti: et ecce
ego inducam super te malum, et demetam posteriora
tua, »  et reliqua: scidit vestimenta sua, et operuit
cilicio carnem suam, jejunabatque in sacco, et ambulabat
demisso capite. Tunc factus est sermo Dei ad
Eliam Thesbyten, dicens:  « Nonne vidisti Achab humiliatum
coram me? Quia ergo humiliatus est mei
[al. <hi>timoris mei</hi> ] causa, non inducam malum in diebus
ejus. »  O felix poenitentia, quae ad se Dei traxit
oculos, quae furentem sententiam Dei, confesso errore
mutavit. Hoc idem et Manassen in Paralipomenon <note>(2. Par. 330 supple libr.)</note>,
et Niniven fecisse legimus
in Propheta <note>(Jon. 3. 4)</note>, Publicanum quoque in
Evangelio <note>(Luc. 16)</note>. E quibus primus non solum indulgentiam,
sed et regnum recipere meruit; alter
impendentem Dei fregit iram; tertius pectus verberans,
pugnis, oculos non levabat ad coelum; et multo justificatior <emph>461</emph> 
 recessit Publicanus humili confessione
vitiorum, quam Pharisaeus superba jactatione virtutum.
Non est loci hujus ut poenitentiam praedicem,
et quasi contra Montanum, Novatumque scribens
dicam, illam hostiam Domino esse placabilem <note>(Psal. 26)</note>;
et,  « Sacrificium Deo, spiritum contribulatum » <note>(Psal. 50. 19)</note>:
Et,  « Malo poenitentiam peccatoris,
quam mortem: »  <note>(Ezech. 18. 23)</note>; Et,  « Exsurge,
exsurge Jerusalem »  <note>(Isai. 60. 1; et Baruch, 5.
5)</note>; et multa alia, quae prophetarum clangunt tubae.</p>
        </div3>
<div3>
          <head>5.</head>
          <p>
 Hoc unum loquar, quod et legentibus utile sit,
et praesenti causae conveniat. Non est confusa Dominum
in terris, et ille eam non confundetur [al. <hi>confundet</hi> ]
in coelo <note>(Luc. 9)</note>. Aperuit cunctis vulnus
suum, et decolorem [al. <hi>dedecorem</hi> ] in corpore cicatricem
flens Roma conspexit. Dissuta habuit latera,
nudum caput, clausum os. Non est ingressa Ecclesiam
Domini, sed extra castra cum Maria sorore
Moysi separata censedit <note>(Num. 12. 15)</note>, ut quam Sacerdos
ejecerat, ipse revocaret. Descendit de solio
deliciarum suarum, accepit molam, fecit farinam, et
discalceatis pedibus transivit fluenta lacrymarum. Sedit
super carbones ignis. Hi ei fuere in adjutorium.
Faciem, per quam secundo viro placuerat, verberabat,
oderat gemmas, linteamina videre non poterat,
ornamenta fugiebat. Sic dolebat, quasi adulterium commisisset,
et multis impendiis medicaminum unum
vulnus sanare cupiebat.</p>
        </div3>
<div3>
          <head>6.</head>
          <p>
 Diu morati sumus in poenitentia, in qua velut
<pb n="0694"/>
in vadosis locis resedimus, ut major nobis et absque
ullo impedimento se laudum ejus campus aperiret.
Recepta sub oculis omnis Ecclesiae communione, quid
fecit? scilicet in die bona malorum non oblita est <note>(Eccli. 11)</note>;
et post naufragium rursum tentare noluit
pericula navigandi. Quin potius omnem censum, quem
habere poterat (erat autem amplissimus, et respondens
generi ejus) dilapidavit, ac vendidit: et in pecuniam
congregatum, usibus pauperum praeparavit;
et prima omnium <foreign xml:lang="greek">νοσοκομεῖον</foreign> instituit, in quo aegrotantes
colligeret de plateis, et consumpta languoribus
atque inedia miserorum membra foveret. Describam
ego nunc diversas hominum calamitates, truncas nares,
effossos oculos, semiustos pedes, luridas <emph>462</emph> 
manus, tumentes alvos, exile femur, crura turgentia,
et de exesis ac putridis carnibus vermiculos
bullientes? Quoties morbo regio, et pedore confectos
humeris suis ipsa portavit? quoties lavit purulentam
vulnerum saniem quam alius aspicere non valebat?
Praebebat cibos propria manu, et spirans cadaver
sorbitiunculis irrigabat. Scio multos divites et religiosos
ob stomachi angustiam exercere hujusmodi misericordiam
per aliena ministeria, et clementes esse
pecunia, non manu. Quos equidem non reprobo, et
teneritudinem animi nequaquam interpretor infidelitatem:
sed sicut imbecillitati stomachi veniam tribuo,
sic perfectae mentis ardorem in coelum laudibus fero.
MAGNA fides ista contemnit. Scio [al. <hi>Scit</hi> ] quid in
Lazaro dives purpuratus aliquando non fecerit, quali
superba mens retributione damnata sit <note>(Luc. 16)</note>. Ille
quem despicimus, quem videre non possumus, ad
cujus intuitum nobis vomitus erumpit, nostri similis
est, de eodem nobiscum formatus est luto, iisdem
compactus elementis. Quidquid patitur, et nos pati
possumus. Vulnera ejus existimemus propria; et
omnis animi in alterum duritia, clementi in nosmetipsos
cogitatione frangetur.
</p>
          <l> <hi>Non mihi si linguae centum sint, oraque centum,</hi> </l>
<l> <hi>Ferrea vox,</hi> </l>
<l> <hi>Omnia morborum percurrere nomina possim,</hi> </l>
<l> <note>(Ex Aeneid. 6)</note>.</l>
          <p> 
quae Fabiola in tanta miserorum refrigeria commutavit,
ut multi pauperum sani languentibus inviderent.
Quanquam illa simili liberalitate erga Clericos, et
Monachos, ac Virgines fuerit. Quod Monasterium
non illius opibus sustentatum est? quem nudum, et
clinicum non Fabiolae vestimenta texerunt? in quorum
se indigentiam non effudit praeceps et festina
largitio? Angusta misericordiae ejus Roma fuit. Peragrabat
ergo insulas, et totum Etruscum mare, Volscorumque
provinciam, et reconditos curvorum littorum
sinus, in quibus Monachorum consistunt chori,
vel proprio corpore, vel transmissa per viros sanctos
ac fideles munificentia circumibat.</p>
        </div3>
<div3>
          <head>7.</head>
          <p>
 Unde repente et contra opinionem omnium Jerosolymam
<pb n="0695"/>
navigavit, ubi <emph>463</emph> multorum excepta
concursu, nostro parumper usa est hospitio: cujus
societatis recordans, videor mihi adhuc videre quam
vidi. Jesu bone, quo illa fervore, quo studio intenta
erat divinis voluminibus? et veluti quamdam famem
satiare desiderans, per Prophetas, Evangelia, Psalmosque
currebat: quaestiones et proponens, et solutas
recondens in scriniolo pectoris sui. Nec vero
satiabatur audiendi cupidine, sed addens scientiam,
addebat dolorem <note>(Eccl. 3)</note>; et quasi oleum flammae
adjiciens [al. <hi>adjeceris</hi> ], majoris ardoris fomenta capiebat.
Quodam die cum in manibus Moysi Numeros
teneremus, et me verecunde rogaret, quid sibi vellet
nominum tanta congeries: cur singulae tribus in
aliis atque aliis locis varie jungerentur: quomodo
Balaam ariolus sic futura Christi mysteria prophetarit <note>(Num. 20)</note>,
ut nullus propemodum Prophetarum
tam aperte de eo vaticinatus sit; respondi ut potui,
et visus [al. <hi>nisus</hi> ] sum interrogationi ejus satisfacere.
Revolvens ergo librum, pervenit ad eum locum, ubi
catalogus describitur omnium Mansionum, per quas
de Aegypto egrediens populus, pervenit usque ad
fluenta Jordanis <note>(Num. 33)</note>. Cumque causas quaereret
et rationes singularum [al. <hi>singulorum</hi> ], in quibusdam
haesitavi, in aliis inoffenso cucurri pede, in
plerisque simpliciter ignorantiam confessus sum.
Tunc vero magis coepit urgere, et quasi non mihi liceret
nescire, quod nescio, expostulare, ac se indignam
tantis mysteriis dicere. Quid plura? Extorsit
mihi negandi verecundia, ut proprium ei opus hujuscemodi
disputatiunculae pollicerer, quod usque in
praesens tempus, ut nunc intelligo, Domini voluntate
dilatum, reddetur memoriae illius: ut sacerdotalibus
prioris ad se voluminis induta vestibus, per mundi hujus
solitudinem gaudeat se ad terram repromissionis
aliquando venisse.</p>
        </div3>
<div3>
          <head>8.</head>
          <p>
 Verum quod coepimus, prosequamur. Quaerentibus
nobis dignum tantae <emph>464</emph> feminae habitaculum,
cum illa ita solitudinem cuperet, ut diversorio
Mariae carere nollet: ecce subito discurrentibus
nuntiis, Oriens totus intremuit [al. <hi>intonuit</hi> ], ab ultima
Moeotide inter glacialem Tanain, et Massagetarum
immanes populos, ubi Caucasi rupibus feras
gentes Alexandri claustra cohibent, erupisse Hunnorum
examina, quae pernicibus equis huc illucque
volitantia, caedis pariter, ac terroris cuncta complerent.
Aberat tunc Romanus exercitus, et bellis civilibus
in Italia tenebatur. Hanc gentem Herodotus refert,
<pb n="0696"/>
sub Dario, rege Medorum, viginti annis Orientem tenuisse
captivum, et ab Aegyptiis atque Aethiopibus
annum exegisse vectigal. Avertat Jesus ab orbe Romano
tales ultra bestias. Insperati ubique aderant,
et famam celeritate vincentes, non religioni, non dignitatibus,
non aetati parcebant, non vagientis miserabantur
infantiae. Cogebantur mori, qui nondum
vivere coeperant; et nescientes malum suum, inter
hostium manus ac tela ridebant. Consonus inter omnes
rumor, petere eos Jerosolymam, et ob nimiam
auri cupiditatem ad hanc urbem percurrere Muri
neglecti pacis incuria, sarciebantur. Antiochia obsidebatur.
Tyrus se volens a terra abrumpere, insulam
quaerebat antiquam. Tunc et nos compulsi sumus parare
naves, es se in littore, adventum hostium praecavere,
et saevientibus ventis, magis barbaros metuere,
quam naufragium; non tam propriae saluti, quam Virginum
castimoniae providentes. Erat illo tempore
quaedam apud [al. <hi>inter</hi> ] nos dissensio, et barbarorum
pugnam domestica bella superabant. Nos in
Oriente tenuerunt jam fixae sedes, et inveteratum
sanctorum Locorum desiderium. Illa, quae tota in
sarcinis erat, et in omni urbe peregrina, reversa est
ad patriam, ut ibi pauper viveret, ubi dives fuerat;
manens in alieno, quae <emph>465</emph> multos prius hospites
habuit: et (ne sermonem longius protraham) in conspectu
Romanae urbis pauperibus erogaret, quod, illa
teste, vendiderat.</p>
        </div3>
<div3>
          <head>9.</head>
          <p>
 Nos hoc tantum dolemus, quod pretiosissimum
de sanctis Locis monile perdidimus. Recepit Roma
quod amiserat, et procax ac maledica lingua Gentilium,
oculorum testimonio confutata est. Laudent
caeteri misericordiam ejus, humilitatem, fidem: ego
ardorem animi plus laudabo. Librum quo Heliodorum
quondam juvenis ad eremum cohortatus sum <note>(Epist. 14)</note>,
tenebat memoriter; et Romana cernens
moenia, inclusam se esse plangebat Oblita sexus,
fragilitatis immemor, ac solitudinis tantum cupida,
ibi erat, ubi animo morabatur. Non poterat teneri
consiliis amicorum: ita ex urbe, quasi de vinculis,
gestiebat erumpere. Dispensationem pecuniae, et
cautam distributionem genus infidelitatis vocabat.
Non aliis distributionem eleemosynarum tribuere;
sed suis pariter effusis, ipsa pro Christo stipes optabat
accipere. Sic festinabat, sic impatiens erat morarum,
ut illam crederes profecturam. Itaque dum
semper paratur, mors eam invenire non potuit imparatam.</p>
        </div3>
<div3>
          <head>10.</head>
          <p>
 Inter laudes feminae subito mihi Pammachius
meus exoritur. Paulina dormit ut iste vigilet. Praecedit
<pb n="0697"/>
maritum, ut Christo famulum derelinquat. Hic
haeres uxoris, et haereditatis alii possessores. Certabant
vir et femina, quis in Portu Abrahae tabernaculum
figeret: et erat haec inter utrumque contentio,
quis humanitate superaret. Vicit uterque, et
uterque superatus est. Ambo se victos et victores fatentur,
dum quod alter cupiebat, uterque perfecit.
Jungunt opes, sociant voluntates, ut quod aemulatio
dissipatura erat, concordia cresceret. Necdum dictum,
jam factum. Emitur hospitium, et ad hospitium
[al. <hi>et hospitum</hi> ] turba concurrit. « Non est
enim labor in Jacob, nec dolor in Israel »  <note>(Num. 23.
21. juxta LXX)</note>. Adducunt maria, quos in gremio
suo terra suscipiat. Mittat Roma properantes [al. <hi>navigantes</hi> 
], quos navigaturos littus molle confoveat.
Quod Publius semel fecit in insula Melite erga
unum Apostolum, et (ne contradictioni locum tribuam) <emph>466</emph> 
 in una navi; hoc isti et frequenter faciunt et
in plures: nec solum inopum necessitas sustentatur,
sed prona in omnes munificentia aliquid et habentibus
providet. Xenodochium in Portu Romano situm
totus pariter mundus audivit. Sub una aestate didicit
Britannia, quod Aegyptus et Parthus noverant
Vere.</p>
        </div3>
<div3>
          <head>11.</head>
          <p>
 Quod scriptum est:  « Timentibus Dominum,
omnia cooperantur in bonum <note>(Rom. 8. 28)</note>, in obitu
tantae feminae vidimus comprobatum. Quadem praesagio
futurorum ad multos scripserat Monachos, ut venirent,
et se gravi onere laborantem absolverent,
faceretque sibi de iniquo mammona amicos, qui eam
reciperent in aeterna tabernacula <note>(Luc. 16. 19)</note>. Venerunt,
amici facti sunt: dormivit illa quo modo
voluit: et deposita tandem sarcina, levior volavit ad
coelum. Quantum haberet viventis Fabiolae Roma
miraculum, in mortua demonstravit. Necdum spiritum
exhalaverat, necdum debitam Christo reddiderat
animam,
</p>
          <l> <hi>Et jam fama volans, tanti praenuntia luctus</hi> </l>
          <p> <hi>
            <note>(Aeneid. l. 1)</note>,</hi> 
totius Urbis populum ad exequias congregabat. Sonabant
Psalmi, et aurata Templorum tecta reboans
in sublime quatiebat ALLELUIA.
</p>
          <l> <hi>Hic juvenum chorus, ille senum, qui carmine laudes,</hi> </l>
<l> <hi>Femineas, et facta ferant. <note>(Ibid. l. 8.)</note>
            </hi> </l>
          <p>
Non sic Furius de Gallis, non Papirius de Samnitibus,
non Scipio de Numantia, non Pompeius de
Ponti gentibus triumphavit. Illi corpora vicerant, haec
spirituales nequitias subjugavit. Audio praecedentium
<pb n="0698"/>
turmas, et catervatim in exequiis ejus multitudinem
confluentem. Non plateae, non porticus, non
imminentia desuper tecta capere poterant prospectantes.
Tunc suos in unum populos Roma conspexit:
favebant sibi omnes in gloria poenitentis. Nec
mirum si de ejus salute homines exultarent, de cujus
conversione Angeli laetabantur in coelo.</p>
        </div3>
<div3>
          <head>12.</head>
          <p>
 Hoc tibi, Fabiola [al. <hi>mi Fabiola</hi> ], ingenii mei
senile munus, has officiorum inferias dedi. Laudavimus
saepe virgines, viduas, ac maritatas, quarum
semper fuere candida vestimenta, quae  « sequuntur
Agnum quocumque vadit »  <note>(Apoc. 14. 4)</note>. Felix praeconium,
quod nulla totius vitae sorde <emph>467</emph> maculatur.
Procul livor, facessat invidia. Si paterfamilias
bonus est, quare oculus noster malus est? Quae inciderat
in latrones, Christi humeris reportata est <note>(Luc.
10)</note>. Multae mansiones sunt apud Patrem <note>(Joan. 14)</note>.
Ubi abundavit peccatum, superabundavit gratia <note>(Rom. 5)</note>.
Cui plus dimittitur, plus amat <note>(Luc. 7)</note>.
</p>
        </div3>
      </div1>

<div1>
        <head>EPISTOLA LXXVIII. SEU LIBER EXEGETICUS AD FABIOLAM. <hi>De</hi> XLII <hi>mansionibus Israelitarum in deserto.</hi> </head>
<p divs_removed="true"> <hi>Postquam egressus Hebraeorum ex Egypto, et diuturni
itineris historiam spiritualiter intelligendam docuit,
Mansionum ordinem prosequitur, singulam quamque
juxta tropologiam exponens; redditque ita memoriae
Fabiolae opus, quod ei viventi promiserat.</hi> 

        </p>
        <div3 moved_from_p="true">
            <head>1.</head>
          <p>
 In septuagesimo septimo Psalmo, quem juxta
Evangelistam Matthaeum <note>(Cap. 13. v. 35)</note> ex persona
Domini dictum credimus, decem plagarum in Aegypto,
et egressionis Israel in solitudinem, narratur
historia. Cumque nulli dubium sit, facta esse quae
scripta sunt, quasi aliud littera sonet, aliud spiritus
clausum teneat:  « Aperiam, »  inquit,  « in parabola
os meum: loquar propositiones ab initio. Quanta
audivimus et vidimus, ea et patres nostri narraverunt
nobis »  <note>(Ps. 77. 2. et 3)</note>. Unde et Apostolus iisdem
verbis, quia eodem et spiritu:  « Haec autem, »  ait,
 « omnia in figura contingebant illis: scripta sunt autem
ad commonitionem nostram, in quos fines
saeculorum devenerunt »  <note>(1. Cor. 10. 11)</note>: Et,  « Nolo
vos ignorare, fratres, quoniam patres nostri omnes
sub nube fuerunt, et omnes mare transierunt, et omnes
in Moyse baptizati sunt, in nube et in mari: et
omnes eamdem escam spiritualem manducaverunt,
et omnes eumdem potum spiritualem biberunt. Bibebant
autem de spirituali consequente eos petra: petra
autem erat Christus »  <note>(Ibidem. 1 et seqq.)</note>. Si ergo
pars historiae itineris ex Aegypto spiritualiter accipitur,
et caetera, quae ab Apostolo pro angustia temporis
praetermissa sunt, ejusdem esse intelligentiae
convincentur. Nam idem Propheta, qui in alio loco
<pb n="0699"/>
dixerat:  « Habitavi cum habitantibus Cedar: multum
incola fuit anima mea »  <note>(Ps. 119. 5)</note>: absentiam
Terrae sanctaenon <emph>468</emph> sustinens, lacrymabiliter
ingemiscit, et dicit:  « Haec recordatus sum, et effudi
in me animam meam: donec transeam in locum tabernaculi
admirabilis, usque ad domum Dei: in voce
exsultationis et confessionis, sonus epulantis »  <note>(Ps.
41. 5)</note>. Et in alio Psalmo:  « Revela oculos meos,
et considerabo mirabilia de lege tua »  <note>(Ps. 118. 18)</note>.
Paulus quoque,  « Lex spiritualis est »  <note>(Rom. 7. 14)</note>:
Et ipse Dominus,  « Si crederetis Moysi, et mihi crederetis:
de me enim ille scripsit »  <note>(Joan. 5. 47)</note>. Et
Evangelium secundum Lucam:  « Tunc incipiens a
Moyse, et omnibus Prophetis, interpretabatur illis in
cunctis Scripturis, quae de se ipso dicta erant »  <note>(Luc.
24. 27)</note>. Igitur Judaei parvuli, et qui solidum cibum
glutire nequeunt, sed adhuc lacte nutriuntur infantiae <note>(1. Cor. 3)</note>,
legant Pharaonem carneum, et mare
Rubrum, per quod ad Indiam navigatur: et Manna
coriandro simile: et omnia quae scripta sunt, audiant
corporaliter, lepram domorum, et lepram pellis, et
staminis; taurum homicidam, et jumentum adulterii
reum; et Hebraei propter uxorem ac liberos
servire cupientis, aurem subula perforatam. Nos
autem derelinquentes Capharnaum, <hi>agrum</hi> quondam <hi>pulcherrimum,</hi> 
 et cum Jesu egredientes in desertum,
pascamur panibus ejus <note>(Matth. 14; et Marc. 6)</note>: si
insipientes sumus et jumentorum similes, hordeaceis:
sin rationale animal, triticeis, et ex grano frumenti
commolitis: quod in terram cadens et mortuum
multos fructus attulit. Novem plagis percussa
est Aegyptus, fractus Pharao, ut dimitteret populum
Dei. Ad extremum primogenita perdidit, ut primogenita
Israelis Domino sacrarentur. Qui prius tenere
cupiebant, instanter expellunt. Exterminator transit,
et terram Gessen pastoralem et pluviis irrigatam, non
audet attingere: erant enim postes eorum agni
cruore signati, et opere loquebantur:  « Signatum
est super nos lumen vultus tui, Domine »  <note>(Ps. 4. 7)</note>.
Unde et appellatur ipsa solemnitas <hi>Phase,</hi> quam nos <hi>transitum</hi> 
 appellare possumus, eo quod de pejoribus
ad meliora pergentes, tenebrosam Aegyptum relinquimus.
Sed jam tempus est, ut promissa complentes,
Mansionum Israel ordinem prosequamur.</p>
        </div3>
<div3>
          <head>2.</head>
          <p>
 Scriptum est in ultima parte voluminis Numerorum <note>(Cap. 33)</note>,
quod apud Hebraeos appellatur
VAJEDABBER:  « Haec sunt castra filiorum Israel, qui
egressi sunt <emph>469</emph> de terra Aegypti per turmas suas
in manu Moysi et Aaron; »  quas Graeci <foreign xml:lang="greek">ἀπάρσεις</foreign>
vocant, nos propter linguae proprietatem significantius <hi>Mansiones,</hi> 
 sive quia de exercitu dicitur, <hi>castra</hi> 
<pb n="0700"/>
transtulimus. Fit autem catalogus Mansionum a prima
usque ad ultimam; et numerantur simul quadraginta
duae, de quibus Matthaeus loquitur:  « Ab Abraham
usque ad David generationes quatuordecim, et a
David usque ad transmigrationem Babylonis generationes
quatuordecim: et a transmigratione Babylonis
usque ad Christum generationes quatuordecim,
id est, simul generationes quadraginta duae »  <note>(Matth.
1. 17)</note>. Per has currit verus Hebraeus, qui de
terra transire festinat ad coelum: et Aegypto saeculi
derelicta, terram repromissionis ingreditur. Nec mirum,
si in illo numeri sacramento perveniamus ad
regna coelorum: sub quo Dominus atque Salvator
a primo Patriarcha pervenit ad virginem, quasi ad
Jordanem, quae pleno gurgite fluens, Spiritus sancti
gratiis redundabat. Quod autem in manu Moysi et
Aaron egressus scribitur, intellige legem et sacerdotium,
opera, et cultum Dei: quorum alterum altero
indiget. NIHIL ENIM PRODEST exercere virtutes, nisi
noveris Creatorem: nec Dei veneratio proficit ad
salutem, nisi praecepta Conditoris impleveris. His
duabus manibus, quasi duobus Seraphim in confessionem
sanctae Trinitatis erumpimus, dicentes, Sanctus,
sanctus, sanctus Dominus Deus sabaoth.</p>
        </div3>
<div2>
          <head>PRIMA MANSIO.</head>
<p> <hi>Moverunt autem castra de Ramesse, mense primo,
quinta decima die mensis primi, altera die post Pascha
egressi sunt filii Israel in manu excelsa in conspectu
omnium Aegyptiorum: et Aegyptii sepeliebant, quos
percusserat Dominus ex eis, omne primogenitum in
terra Aegypti: et in</hi> <emph>470</emph> <hi>diis eorum fecit Dominus
judicia <note>(Num. 33. 2 et seqq.)</note>
            </hi>.</p>
<p>RAMESSES a quibusdam interpretatur <hi>commotio turbulenta,</hi> 
aut <hi>amaritudo commotioque tineae:</hi> nos
autem verius aestimamus exprimi, <hi>tonitruum gaudii.</hi> 
Ad hanc urbem quae in extremis finibus erat, populus
congregatus est, qui in desertum exire cupiebat,
eo quod tumultum saeculi derelinquens, movebatur a
vitiis pristinis, et ab excomodente se prius tinea peccatorum,
ut omnem amaritudinem vertens in dulcedinem,
Dei vocem in Sina monte desuper tonantis
<pb n="0701"/>
audiret. Quod autem verba divina et eloquia Scripturarum,
in istius saeculi et mundi rota, tonitrus
appellentur, Psalmista declarat, dicens:  « Vox tonitrui
tui in rota »  <note>(Ps. 76. 12)</note>. Et Dei Patris vocem
in baptismo Salvatoris audientes tonitruum putaverunt.
Cumque commoti fuerimus ad Evangelicam
tubam, et excitati tonitruo gaudii, eximus in mense
primo, quando  « hyems praeteriit, et abiit sibi »  <note>(Cant.
2)</note>, quando veris exordium est, quando terra parturit,
quando cuncta renovantur, et eximus quinta
decima die mensis primi <note>(Exod. 12)</note>, in crastinum
Paschae pleno mensis lumine, post esum agni immaculati:
et calciatos pedes habentes de Apostolo <note>(Ephes. 6)</note>,
et accinctos pudicitia lumbos, et baculos
in manibus praeparatos. Quamvis enim in Aegypto
quarta decima die mensis Pascha facientes, comederimus
agnum, tamen tunc nobis lux plena completur,
quando in manu excelsa Ramessem dimittimus,
quae excelsa dicitur, vel quod Aegyptum percusserit,
vel quod protexerit Israel, videntibus Aegyptiis, qui
admirantur nos exire de saeculo, et torquentur invidia,
et postea nos tenere cupientes, in persecutionibus
suffocantur: quando et Aegyptii sepeliunt primogenitos
suos, et patres mortui terrenis operibus,
opprimunt mortuos filios suos. Mihi videntur <emph>471</emph> 
Aegyptiorum primogenita, dogmata esse Philosophorum,
quibus deceptos homines atque irretitos tenebant.
Quae cum Israel vivus effugerit, circumdant [al. <hi>circumdantur</hi> 
] mortuis suis, ne exeuntium imitentur
exemplum. Porro quod sequitur:  « In diis eorum
fecit judicia »  <note>(Num. 33. 9)</note>, sive ut Septuaginta transtulerunt,
 « ultiones: »  illud Hebraei autumant, quod
nocte qua egressus est populus, omnia in Aegypto
templa destructa sint, sive motu terrae, sive ictu fulminum.
Spiritualiter autem discimus quod egredientibus
nobis de Aegypto, errorum idola corruant, et
omnis perversarum doctrinarum cultura quatiatur.</p>
        </div2>
<div2>
          <head>II. MANSIO.</head>
<p> <hi>Et proficiscentes filii Israel de Ramesse, castra metati
sunt in Soccoth <note>(Num. 33. 5)</note>
            </hi>.</p>
<p>Secunda Mansio. In hac coquunt panes azymos, et
primum tendunt tabernacula, unde et ex re locus
nomen accepit. SOCCOTH quippe interpretatur in lingua
nostra, <hi>tabernacula,</hi> sive <hi>tentoria.</hi> Et ob hoc septimo
mense, quinta decima die mensis solemnitas
Tabernaculorum est <note>(Levit. 23)</note>. Cum ergo exierimus
ex Aegypto, primum tabernacula figimus, scientes
nobis ad ulteriora pergendum. Tunc non comedimus
de fermento Aegypti, de fermento malitiae et
nequitiae: sed vescimur azymis sinceritatis et veritatis <note>(1. Cor. 5)</note>:
Domini praecepta opere consummantes:
 « Cavete a fermento Pharisaeorum »  <note>(Matth.
16. 11)</note>. In hac nobis praecipitur Mansione, ut semper
<pb n="0702"/>
egressionis ex Aegypto memores simus: ut celebremus <hi>transitum,</hi> 
 id est, Phase Domini; ut primogenita
nostri uteri, cunctarumque virtutum, pro
primogenitis Aegypti, quae percussa sunt, Domino
consecremus.</p>
        </div2>
<div2>
          <head>III. MANSIO.</head>
<p> <hi>Et profecti de Soccoth, castra metati sunt in Etham,
quae est in extremo solitudinis <note>(Num. 33. 6)</note>
            </hi>.</p>
<p>Tertia Mansio offertur post tabernacula, in qua
primum videtur Dominus nocte in columna ignis,
et per diem in columna nubis, ut praecedat populum,
et dux itineris fiat. ETHAM nobis sonat <hi>fortitudo,</hi> 
 atque <hi>perfectio,</hi> de qua <emph>472</emph> et David
canit:  « Tu dirupisti fluvios Etham, »  <note>(Psal.
73. 15)</note>, id est,  « fortes. »  Grandis est fortitudo,
Aegyptum dimittere, et in extrema solitudine commorari.
Ex quo intelligimus locum Soccoth adhuc
juxta Aegypti fuisse regiones. In eo enim quod
dicitur, <hi>quae est in extremis finibus solitudinis,</hi> ostenditur
inter confinia esse eremi et Aegypti. Praeparemus
nobis fortitudinem, assumamus perfectum robur,
ut inter errorum tenebras, et confusionem noctis,
scientiae Christi lumen appareat. Dies quoque noster
nubem habeat protegentem: ut his ducibus ad
sanctam Terram pervenire valeamus.</p>
        </div2>
<div2>
          <head>IV. MANSIO.</head>
<p> <hi>Profectique de Etham, reversi sunt ad Phiahiroth,
quod est contra Beel sephon, et castra metati sunt e
regione Magdol <note>(Num. 33. 7)</note>
            </hi>.</p>
<p>Quarta Mansio est PHIAHIROTH, quae interpretatur <hi>os nobilium,</hi> 
 scribiturque per literam HETH. Quidam
male, <hi>hiroth, villas</hi> putant, errorque manifestus,
quod pro supradicto elemento, AI litteram legant.
BEEL-SEPHON in linguam nostram vertitur <hi>Dominus
aquilonis,</hi> aut <hi>ascensus speculae,</hi> aut <hi>habens arcana.</hi> 
Porro MAGDOL, <hi>magnitudo</hi> vel <hi>turris.</hi> Assumpta igitur
fortitudine nobilitamur in Domino, et Beel-sephon
idoli arcana contemnimus, illiusque magnificentiam
et turritam superbiam declinamus. Non enim est ab
austro, unde Dominus venit, et a meridie, in qua
sponsus recumbit in floribus; sed possessor Aquilonis
venti frigidissimi, a quo exardescunt mala super
terram: qui cum sit frigidissimus, nomine dexter
vocatur, falsum sibi assumens vocabulum virtutis ac
dextrae, cum totus sit in sinistra.</p>
        </div2>
<div2>
          <head>V. MANSIO.</head>

<pb n="0703"/>
<p> <hi>Et profecti de Phiahiroth, transierunt per medium
mare in deserto: et ambulaverunt viam trium dierum
in solitudine Etham, et castra metati sunt in Mara <note>(Num. 33. 8)</note>
            </hi>.</p>
<p>Quinta Mansio est in MARA, quae interpretatur <hi>amaritudo.</hi> 
Non poterant ad Rubri maris gurgites pervenire,
et Pharaonem cum suo exercitu videre pereuntem;
nisi postquam habuerunt in <emph>473</emph> ore nobilitates,
id est, in Domini confessione virtutes, quando crediderunt
Deo, et Moysi famulo ejus: et audierunt ab
eo:  « Dominus pugnavit pro vobis [al. <hi>nobis</hi> ], et vos
tacebitis »  <note>(Exod. 14. 14)</note>: et victores, Maria praecinente,
in tympanis et choris resonare coeperunt carmina
triumphantium. « Cantemus Domino, gloriose
enim honorificatus est, equum et ascensorem projecit
in mare »  <note>(Exod. 15. 1)</note>. Post praedicationem Evangelii,
post tabernacula transmigrantium, post assumptam
fortitudinem, post confessionis nobilitatem,
Aegyptii et Pharao rursus occurrunt. Unde discimus
cavendas semper insidias, et invocandam misericordiam
Dei, ut insequentem Pharaonem possimus effugere,
et nobis in spirituali baptismo suffocetur. Egressis
de mari Rubro, occurrit eremus Sur, quae et solitudo
Etham dicitur, in qua tribus diebus ingredientes
non habuerunt aquam: et pervenerunt ad Mara,
quae ex amaritudine nomen accepit. Habebat fons
aquam, et dulcedinem non habebat. Murmurat populus
videns aquas, et potare non sustinens. Mara
intellige, aquas occidentis litterae, quibus si immittatur
confessio crucis, et passionis Dominicae sacramenta
jungantur: omne quod impotabile et triste
videbatur ac rigidum, vertitur in dulcedinem. Unde
et scriptum est:  « Constituit Deus populo legem et
judicia, et tentavit eum »  <note>(Exod. 15. 25)</note>. Ubi enim
magnitudo gratiae, ibi magnitudo discriminis. Nec
terrearis, si post victoriam venias ad amaritudinem:
quia verum Pascha facientes, azyma cum amaritudinibus
comedunt, et tentatio probationem, probatio
spem, spes parit salutem <note>(Rom. 5)</note>. Apud medicos
quoque, quaedam antidotus, noxios humores temperans,
ex amaritudine nuncupatur, quae dulcis
ostenditur, restituens sanitatem: sicut e contrario
voluptas atque luxuria amaritudine terminantur, dicente
Scriptura:  « Quae ad tempus pinguefacit fauces
tuas, novissime vero amarius felle invenies »  <note>(Prov.
5. 3. juxta LXX)</note>.</p>
        </div2>
<div2>
          <head>VI. MANSIO.</head>
<p> <hi>Et profecti de Mara, venerunt in Elim, ubi erant
duodecim fontes aquarum, et</hi> <emph>474</emph> <hi>septuaginta palmae;
ibi que castra metati sunt <note>(Num. 33. 9)</note>
            </hi>.</p>
<p>Sexta Mansio in <hi>arietes fortesque</hi> vertitur. Quam
<pb n="0704"/>
pulcher ordo virtutum: post victoriam tentatio, post
tentationem refectio. De amaritudine venimus ad
arietes, et robustos principes gregis, quos apud Ezechielem <note>(Ezech. 34)</note> 
 Dominus judicaturum esse se
dicit: quod alii eorum conculcaverint aquas, et
compresserint oves: alii lenes et placabiles fuerint.
De his et vicesimus octavus Psalmus loquitur: <hi>Afferte
Domino Filii Dei, Afferte Domino filios arietum.</hi> 
Sextae Mansionis tenemus hospitium. Nunquam prius
occurrerunt fontes purissimi, nisi ubi magistrorum
doctrina prorupit. Nec dubium quin de duodecim
Apostolis sermo sit: de quorum fontibus derivatae
aquae, totius mundi siccitatem rigant. Juxta has
aquas septuaginta creverunt palmae, quos et ipsos
secundi ordinis intelligimus praeceptores, Luca Evangelista
testante, duodecim fuisse Apostolos, et
septuaginta discipulos minoris gradus, quos et binos
ante se Dominus praemittebat <note>(Luc. 6. et 10)</note>. De
quibus et Paulus refert <note>(1. Cor. 15. 5. 6. et 7)</note>, quod
apparuerit Dominus primum undecim, deinde
Apostolis omnibus, alios volens intelligi primos, et
alios secundos Christi discipulos. Bibamus de hujusmodi
fontibus, et dulces fructus victoriae devorantes,
ad Mansiones reliquas praeparemur.</p>
        </div2>
<div2>
          <head>VII. MANSIO.</head>
<p> <hi>Profectique de Elim, castra metati sunt ad mare Rubrum <note>(Num. 33. 10)</note>
            </hi>.</p>
<p>Mare Rubrum, quod Hebraice dicitur, JAM SUPH,
septima Mansio est. Et quaeritur, quomodo post transitionem
maris Rubri, et fontis Mara, et Elim, rursum
ad mare Rubrum venerint, nisi forte in itinere
pergentibus, sinus quidam maris occurrerit, juxta
quem castra metati sint. Aliud est enim transire
mare: aliud in proximo figere tabernacula. Ex quibus
monemur, etiam post Evangelicam disciplinam
et cibos dulcissimos triumphorum, apparere nobis
interdum mare: et praeterita discrimina poni ante
oculos. Quanquam multae differentiae <emph>475</emph> sit
transire mare, et mare procul aspicere. Verbum
JAM SUPH, apud Hebraeos ex mari et rubro compositum
est. SUPH autem et <hi>Rubrum</hi> et <hi>Scyrpus</hi> vocatur.
Unde possumus suspicari, quod venerint ad
paludem quamdam et lacum, qui et carecto et juncis
<pb n="0705"/>
plenus fuerit. Quod autem omnes congregationes
aquarum Scriptura sancta mare vocet, nulla dubitatio
est. Haec Mansio in Exodo non habetur: sed scriptum
est pro ea, quod de mari Rubro venerint <hi>ad
desertum Sin, quod est inter Elim et Sinai, quinta decima
die mensis secundi egressionis eorum ex Aegypto <note>(Exod. 16. 1)</note>
            </hi>,
id est, tricesima prima postquam
egressi sunt de Ramesse.</p>
        </div2>
<div2>
          <head>VIII. MANSIO.</head>
<p> <hi>Et profecti de mari Rubro, castra metati sunt in solitudine
Sin <note>(Num. 33. 11)</note>
            </hi>.</p>
<p>Octava Mansio, licet juxta ordinem Exodi septima
sit. Sed sciendum, quod omnis usque ad montem
Sinai eremus Sin vocetur, et ex tota provincia etiam
locus unius Mansionis nomen acceperit: sicut et
Moab tam urbis quam provinciae nomen est. In hac
solitudine quinque Mansiones sunt: Jam suph, de
qua supra diximus, et eremus Sin, et Dephca, et
Alus, et Raphidim, de quibus loquemur in consequentibus.
SIN autem, interpretatur <hi>rubus,</hi> vel <hi>odium,</hi> 
quorum utrumque facit ad mysticos intellectus, quod
postquam venerimus ad eum locum, de quo sit nobis
Dominus locuturus [al. <hi>locutus</hi> ], grande odium mereamur
inimici. Tunc videbimus ardere rubum, et
non comburi: inflammari Ecclesiam persecutionibus,
et eam, loquente in illa Domino, non perire. Et
nota, quod in octava Mansione, in qua torcularia
nostra sunt, unde et octavus Psalmus, hoc titulo
praenotatur, desertum capimus rubi: quia <hi>plures filii
desertae magis, quam ejus quae habet virum <note>(Isai. 54)</note>
            </hi>.</p>
        </div2>
<div2>
          <head>IX. MANSIO.</head>
<p> <hi>Et profecti de deserto Sin, castra metati sunt in
Dephca <note>(Num. 33. 12)</note>
            </hi>.</p>
<p> Nona Mansio. Hoc nomen apud Hebraeos <emph>476</emph> <foreign xml:lang="greek">κρούμα</foreign>,
id est, <hi>pulsatio</hi> dicitur: juxta quod et Dominus
ait: <hi>Pulsate et aperietur vobis <note>(Matth. 7)</note>
            </hi>. In libro
autem Hebraicorum Nominum, <hi>adhaesionem, remissionemque</hi> 
transtulimus, quod lectorem turbare
non debet. Nec putet nos dissonantia scribere; ibi
enim juxta id quod vulgo habetur, edidimus, si
medium verbum scribatur per BETH litteram: hic autem
in Hebraico volumine scriptum reperi per PHE,
quod elementum magis pulsationem, quam glutinum
sonat: sensusque est manifestus: post responsa Domini,
post octavum numerum resurrectionis, Christi
incipimus sacramenta pulsare. Prudentem studiosumque
lectorem rogatum velim, ut sciat me vertere nomina
<pb n="0706"/>
juxta Hebraicam Veritatem. Alioquin in Graecis
et Latinis codicibus praeter pauca, omnia corrupta
reperimus: et miror quosdam eruditos et Ecclesiasticos
viros ea voluisse transferre, quae in Hebraico
non habentur, et de male interpretatis, fictas explanationes
quaerere, ut in praesenti pro <hi>Dephca</hi>, legant <hi>Rephca,</hi> 
 litteram ponentes pro littera, eo quod
RES et DELETH parvo apice, distinguantur, et interpretantur <hi>curationem:</hi> 
 atque exinde tropologiam similem
prosequuntur.</p>
        </div2>
<div2>
          <head>X. MANSIO.</head>
<p> <hi>Profecti de Dephca, castra metati sunt in Alus <note>(Num. 33. 13)</note>
            </hi>.</p>
<p>Decima Mansio in Exodo non habetur, crediturque
in Sin eremo contineri, eodem narrante libro. <hi>Profecta
est omnis multitudo filiorum Israel de eremo Sin
per Mansiones suas juxta os Domini, et venerunt Raphidim.</hi> 
Ex quo perspicuum est plures Mansiones,
unius regionis vocabulo demonstrari. Interpretaturque
ALUS, <hi>fermentum:</hi> quod <hi>tollens mulier, miscuit farinae
satis tribus, donec fermentaretur totum <note>(Matth.
13. 33)</note>
            </hi>. In hac solitudine murmurat populus propter
famem, et conversus respicit procul in nube gloriam
Dei; accepitque vespere coturnicem, et mane alterius
diei manna <note>(Num. 11)</note>.</p>
<p> <emph>477</emph> Et nota in Mansione decima fermentum
poni, et post esum carnium, manna tribui, implerique
Scripturam: <hi>Panem Angelorum manducavit homo <note>(Ps. 77. 35)</note>
            </hi>.</p>
        </div2>
<div2>
          <head>XI. MANSIO.</head>
<p> <hi>Profecti de Alus, castra metati sunt in Raphidim:
et non erat ibi aqua populo <note>(Num. 33. 14)</note>
            </hi>.</p>
<p>Undecima Mansio est, quam violenter interpretatam
in libro Hebraicorum Nominum reperi, <hi>vidit os
sufficiens eis,</hi> aut certe, <hi>visio oris fortium:</hi> meliusque
transfertur, <hi>dissolutio fortium,</hi> vel <hi>sanitas fortium,</hi> 
sive juxta proprietatem linguae Syrae, <hi>remissio manuum.</hi> 
Haec et in Exodo legitur <note>(Cap. 17. 1)</note> post profectionem
de eremo Sin. Queritur in ea populus ob
ardorem sitis: fons de petra Oreb erumpit, et profluit:
et quia tentaverunt Deum, locus Raphidim, <hi>tentationis</hi> 
 quoque, id est, MESSE [al. <hi>Masa</hi> ], sortitus
est nomen. Moyses ascendit in montem: Jesus contra
Amalec militat: ad crucis signum superatur inimicus:
remissis orantis manibus, hostis victor insequitur.
Sedet Moyses super lapidem dictum a Zacharia <note>(Cap. 2. v. 5)</note>,
qui septem habebat oculos: et in
Samuelis volumine appellatur ABEN EZER, id est, <hi>lapis adjutorii 
 <note>(1. Reg. 4. 1)</note>
            </hi>: et utramque manum
ejus Aaron, et Ur, id est, <hi>montanus, lucidusque</hi> sustentat.
Devicto adversario supervenit Jethro, educit
Zephoram, et utrumque filium; dat concilium septuaginta
Seniorum: et in typum Ecclesiae de gentibus
congregatae, Legis immunitio, Evangelio suggerente,
<pb n="0707"/>
completur. Pulchre autem <hi>dissolutio,</hi> ac <hi>sanitas
fortium,</hi> RAPHIDIM dicitur, vel propter dissipatum
Amalec, vel propter sanatum Israel. Sin autem <hi>remissionem manuum</hi> 
 juxta Syros RAPHIDIM sonat, dicemus,
propter offensam populi: quia contra Dominum
murmuravit, istud loco nomen impositum. Haec
tangimus potius quam exponimus, breviter indicasse
contenti, quod post fermentum Alus, et Messam
Ecclesiae, soleant multiplicia daemonum adversum
nos tentamenta consurgere.</p>
        </div2>
<div2>
          <head> <emph>478</emph> XII. MANSIO.</head>
<p> <hi>Et profecti de Raphidim, castra metati sunt in solitudine
Sinai <note>(Num. 33. 15)</note>
            </hi>.</p>
<p>Duodecima Mansio est. Statim tibi veniat in mentem
Apostolorum numerus. Una de pluribus, sed
major omnibus, non separatur in ordine: et praecellit
in merito. Ad hunc locum quadragesima septima
die perveniunt, Scriptura dicente:  « Mense tertio
egressionis filiorum Israel de Aegypto, in die hac
transierunt in solitudine Sinai, profectique de Raphidim,
venerunt in desertum Sinai, et castra metati
sunt in eremo, seditque ibi Israel e regione montis;
et Moyses ascendit ad Deum: vocavitque eum Dominus
de monte dicens »  <note>(Exod. 19. 1. et seqq.)</note>: et
reliqua. Et rursum:  « Vade, inquit, ad populum, et
sanctifica eos hodie et cras: et lavent vestimenta sua,
sintque parati in diem tertium: quia tertia die descendet
Dominus, vidente universo populo, super
montem Sinai »  <note>(Ibid. 10)</note>. Quod et factum est. Laveruntque
vestimenta sua, et ab uxorum coitu separatis,
die tertio descendit Dominus in montem: quo
fumante, et fulgore, tonitruo, caligine, voce, tuba,
mortalium corda terrentibus, Moyses loquebatur, et
Dominus respondebat ei. Supputemus numerum, et
inveniemus quinquagesimo die egressionis Israel ex
Aegypto in vertice montis Sinai legem datam. Unde
et Pentecostes celebratur solemnitas, et postea Evangelii
sacramentum Spiritus sancti descensione completur:
ut sicut priori populo quinquagesimo die,
vero Jubilaeo, et vero anno Remissionis, et veris
quinquaginta et quingentis denariis, qui debitoribus
dimittuntur, lex data est: Apostolis quoque, et
<pb n="0708"/>
qui cum eis erant, in centum viginti Mosaicae aetatis
numero constitutis, descenderit Spiritus sanctus, et
divisis linguis credentium, totus Evangelica praedicatione
mundus expletus sit. Longum est si replicare
velim, quod in lege praeceptum sit: quomodo fabricatum
tabernaculum, quae varietas hostiarum, quae
vasorum diversitas, quae indumenta Pontificis, <emph>479</emph> 
quae Sacerdotum, et Levitarum caeremoniae, quid
egerint: quomodo populus numeratus sit. Hoc tantum
dicam, quod media pars Exodi, et totus Leviticus
liber, et Numerorum praecepta non modica, et
per singulas populi tribus distributio, et oblationes
principum in hac Mansione descriptae sint, multorumque
voluminum disputatio huic loco sufficere vix
possit. Interpretatur autem SINAI <hi>rubi;</hi> non unus ut
supra in solitudine Sin, sed plures: ut ibi principium
sit, hic perfectio; ibi solitarius, numerus hic
multiplex. Aliud est enim unam, et aliud omnes gratias
possidere.</p>
        </div2>
<div2>
          <head>XIII. MANSIO.</head>
<p> <hi>Et profecti de solitudine Sinai, castra metati sunt
in sepulcris concupiscentiae <note>(Num. 33. 16)</note>
            </hi>.</p>
<p>Tertia decima Mansio, cujus nomen ex interpretatione
editum est, apud Hebraeos appellatur CABATORH
 ATTHAVA. Est autem sensus ille de Evangelio,
quod Jesus baptizatus statim a Spiritu ductus
est in desertum, et tentatus [al. <hi>tentabatur</hi> ] a diabolo.
Itaque et Israel post familiarem cum Domino sermonem,
postquam juxta montem Sinai commoratus est
anno uno et diebus quatuor, mira dispositione castrorum
egressus in solitudinem PHARAN, quae interpretatur, <hi>onager,</hi> 
 aut <hi>feritas,</hi> ibique succumbit malae
bestiae, fastidiens coelestem panem, et Aegyptiorum
carnes desiderans, quando multos subitum
voravit incendium; et intercedente Moyse <note>(Num. 11.
1. et 2)</note>, humum vorax flamma consumpsit. Tunc accipiunt
coturnices, et usque ad nauseam ac vomitum
devorant. Eliguntur septuaginta Presbyteri; vadunt
ad ostium tabernaculi, duo remanent, Heldad et Medad,
non imperii negligentes, sed humilitate submissi,
dum se honore arbitrantur indignos. Unde et
absentes prophetant; saturatoque populo, <hi>dum adhuc
escae essent in ore eorum, ira Dei ascendit super eos,
et occidit pingues eorum, et electos Israel praepedivit <note>(Ps. 77. 5)</note>
            </hi>:
ne ad malum velociter currerent: unde
et appellatus est locus, <hi>sepulcra concupiscentiae;</hi> sive
ut <emph>480</emph> in Septuaginta legimus, <hi>memoria desiderii.</hi> 
 Ex quibus omnibus nos omnes docemur, qui
<pb n="0709"/>
sapientiam dimisimus saecularem, et Aegyptias ollas
contempsimus, non debere murmurare contra coelestem
Scripturarum panem, nec virulentias Aegyptiorum,
qui sunt magnarum carnium, sed simplicem
mannae cibum quaerere; alioquin si rursus eas voluerimus
appetere, vorabimus usque ad nauscam; et
statim Domini igne torquebimur, desideriumque
nostrum vertetur in tumulos, ut simus <hi>sepulcra dealbata,
quae foris parent hominibus speciosa, intus autem
plena sunt ossibus mortuorum, et omni spurcitia.</hi> </p>
        </div2>
<div2>
          <head>XIV. MANSIO.</head>
<p> <hi>Et profecti de sepulcris concupiscentiae, castra metati
sunt in Aseroth <note>(Num. 33. 17)</note>
            </hi>.</p>
<p>Quarta decima Mansio est in solitudine Pharan,
quae in <hi>atria</hi> vertitur. In hac Aaron et Maria,
propter Aethyopissam contra Moysen murmurant, et
in typum zeli, adversus Ecclesiam de gentibus congregatam,
populus Judaeorum leprae sorde perfunditur:
nec redit ad tabernaculum, et pristinam recipit
sanitatem, donec statutum plenitudinis gentium
tempus impleat [al. <hi>impleatur</hi> ]. Et hoc prudens lector
attende, quod post consummatam in duodecimo numero
virtutem, quia superbivit Israel: et in sepulcris
concupiscentiae carnes Aegyptias desideravit:
rursum jacit aliud fundamentum, et atria, id est,
vestibulum virtutis ingreditur, ostendens nobis, et
eos qui stant, posse cadere, et qui ceciderunt, posse
resurgere. Positus est enim Jesus in ruinam et resurrectionem
multorum <note>(Luc. 2)</note>, et ipse loquitur per
Prophetam: <hi>Numquid qui cadit, non resurget? <note>(Jerem.
8. 4.)</note>
            </hi> </p>
        </div2>
<div2>
          <head>XV. MANSIO.</head>
<p> <hi>Et profecti de Aseroth, castra metati sunt in Rethma <note>(Num. 33. 18)</note>
            </hi>; pro quo supra in hoc eodem libro
legimus: <hi>Postquam profectus est populus de Aseroth,
castra metati sunt in solitudine Pharan.</hi> </p>
<p> <emph>481</emph> Haec est autem quinta decima Mansio. Et
notandum quod reliquae Mansiones decem et octo, quarum
nunc breviter catologus describitur, a Rethma
usque ad Asiongaber, id est, usque ad tricesimam secundam
Mansionem, sub Pharan solitudinis nomine
contineantur, in quibus universa quae scripta sunt, diversis
temporibus gesta sentimus: quae quia non
sunt per Mansiones singulas distributa, a nobis quoque
in commune dicentur, ut postea veniamus ad
reliqua. RETHMA transfertur, <hi>sonitus,</hi> aut <hi>juniperus,</hi> 
quanquam plerique, <foreign xml:lang="greek">ἄρκευθον</foreign> apud Graecos aliud genus
arboris significare contendant. Juniperum autem
et primus Graduum Psalmus, juxta Veritatem Hebraicam
<pb n="0710"/>
sonat, ubi scriptum est: <hi>Quid detur tibi, aut
quid apponatur tibi ad linguam dolosam? <note>(Ps. 119. 3.
et 4)</note>
            </hi>, et Propheta respondet: <hi>Sagittae potentis acutae,
cum carbonibus juniperorum:</hi> pro quo apud nos legitur, <hi>desolatoriis.</hi> 
 Ferunt autem lignum hoc ignem
multo tempore conservare, ita ut si prunae ex ejus
cinere fuerint opertae, usque ad annum perveniant.
Ex quo discimus post sepulcra concupiscentiae, et
vestibula, transire nos ad lignum, quod multo tempore
calorem tenet, ut simus ferventes spiritu, et
claro sonitu atque exaltata voce, Evangelium
Domini praedicemus. Ab hac itaque Mansione usque
ad tricesimam secundam istiusmodi continentur historiae.
Duodecim exploratores mittuntur ad Terram
sanctam: botrus refertur in ligno, et Christi
breviter passio demonstratur. Murmurat populus
Judaeorum, gigantum impetum reformidans. Pugnat
contra Amalec et Chananaeum, nolente Deo, et victus
intelligit quae debebat in Terra sancta exercere
sacrificia. Dathan et Abiron, et filii Core consurgunt
contra Moysen et Aaron, et terrae voragine glutiuntur. <emph>482</emph> 
 Inter mortuos et viventes Pontifex medius
thuribulo armatus ingreditur, et currens [f. <hi>furens</hi> ]
ira Dei, sacerdotis voce prohibetur. Virga Aaron et
florem profert et folia, et in aeternam memoriam
virens siccitas consecratur <note>(Num. 17)</note>. Necdum
templum, et jam aeditui, necdum Sacerdotes, et Levitae
obtulere sacrificia, et partes eorum mysticus
sermo describit. Vitula rufa in holocausto concrematur,
et cinis ejus, piacularis aspersio est <note>(Num.
19)</note>. Quorum omnium figurae proprios libros flagitant,
et melius reor tacere, quam pauca dicere.</p>
        </div2>
<div2>
          <head>XVI. MANSIO.</head>
<p> <hi>Et profecti de Rethma, castra metati sunt in Remmon
Phares <note>(Num. 33. 19)</note>
            </hi>.</p>
<p>Sexta decima Mansio est, quae interpretatur Graeco
sermone <foreign xml:lang="greek">ῥοιᾶς</foreign> <foreign xml:lang="greek">ἀποκοπὴ</foreign>, Latine, <hi>mali punici divisio,</hi> 
quod alii <hi>malum granatum</hi> vocant. Cujus arboris
fructus in Scriptura dupliciter accipitur: aut in
Ecclesiae gremio, quae omnem turbam credentium
suo cortice tegit: aut in varietate et consonantia
virtutum, juxta illud quod scriptum est: <hi>Multitudinis
autem credentium erat cor unum, et anima una <note>(Act.
4. 32)</note>
            </hi>: sicque divisi <note>(al. <hi>diversi</hi> )</note> sunt singuli gradus,
ut omnes eadem compage teneantur.</p>
        </div2>
<div2>
          <head>XVII. MANSIO.</head>

<pb n="0711"/>
<p> <hi>Et profecti de Remmon-Phares, castra metati sunt in
Lobna <note>(Num. 33. 20)</note>
            </hi>.</p>
<p>Septima decima Mansio est, quam in <hi>laterem</hi> 
possumus vertere: licet quidam <hi>Lebbona</hi> transferentes,
 male <hi>candorem</hi> interpretati sint. Legimus
Aegyptios lateres in Exodo, quos populus faciens
ingemuit <note>(Exod. 1. 14)</note>. Legimus in Malachia <note>(Cap. 1. v. 4)</note> 
 lateres, pro quibus Idumaea destructis,
politos lapides reponere nititur. Et laterem in Ezechiel <note>(Cap. 14. v. 1)</note>:
in quo obsessae Jerusalem
pictura describitur. Ex quibus discimus in itinere
istius vitae, et de alio in aliud transitu, NUNC NOS
CRESCERE, nunc decrescere, <emph>483</emph> et post ordinem
Ecclesiasticum saepe ad laterum opera transmigrare.</p>
        </div2>
<div2>
          <head>XVIII. MANSIO.</head>
<p> <hi>Et profecti de Lebna, castra metati sunt in Ressa <note>(Num. 33. 21)</note>
            </hi>.</p>
<p>Octava decima Mansio in <hi>frenos</hi> vertitur. Si
enim post profectum, rursum ad luti opera descendimus,
infrenandi sumus et cursus vagi atque praecipites,
Scripturarum retinaculis dirigendi. Hoc verbum,
quantum memoria suggerit, nusquam alibi in
Scripturis sanctis apud Hebraeos invenisse me novi,
absque libro apocrypho, qui a Graecis <foreign xml:lang="greek">λεπτὴ</foreign>, id
est <hi>parva</hi> Genesis, appellatur: ibi in aedificatione
turris, pro stadio ponitur, in quo exercentur pugiles
et athletae, et cursorum velocitas comprobatur. Dicit
et Psalmista: <hi>In freno et chamo maxillas eorum constringe,
qui non approximant ad te <note>(Ps. 31. 9)</note>
            </hi>. Et
Apostolus: <hi>Nescitis quod qui in stadio currunt, omnes
quidem currunt; sed unus accipit palmam? Sic currite,
ut comprehendatis <note>(1. Cor. 9. 24)</note>
            </hi>.</p>
        </div2>
<div2>
          <head>XIX. MANSIO.</head>

<pb n="0712"/>
<p> <hi>Et profecti de Ressa, castra metati sunt in Caaltha <note>(Num. 33. 22)</note>
            </hi>.</p>
<p>Nona decima Mansio interpretatur <hi>Ecclesia.</hi> Vagi
currentium gressus frenis ad Ecclesiam retrahuntur:
et fores, quas ante reliquerant, rursum intrare
festinant.</p>
        </div2>
<div2>
          <head>XX. MANSIO.</head>
<p> <hi>Et profecti de Caaltha, castra metati sunt in monte
Sapher <note>(Num. 33. 23)</note>
            </hi>.</p>
<p>Vigesima Mansio interpretatur <hi>pulchritudo,</hi> et in
monte decoris est constituta, de qua et quarti decimi
Psalmi principium sonat: <hi>Domine, quis habitat in tabernaculo
tuo: aut quis requiescet in monte sancto tuo?</hi> 
VIDE QUID prosint frena. A vitiis nos retrahunt, introducunt
ad virtutum choros, et in Christo, monte
pulcherrimo, habitare faciunt. Iste, juxta Danielem,
lapis excisus de monte sine manibus, crevit in montem
magnum, et implevit omnem terram <note>(Dan. 2.
34)</note>. Iste juxta Ezechielem, vulneravit principem
Tyri <note>(Ezech. 27)</note>. Ad istum in Isaia et Michaea populi
confluunt, dicentes: <hi>Venite ascendamus in montem
Domini, et ad domum Dei Jacob: et docebit nos
vias suas; et ambulabimus in semitis ejus <note>(Isa. 2. 2;
Mich. 4. 1)</note>
            </hi>.</p>
        </div2>
<div2>
          <head> <emph>484</emph> XXI. MANSIO.</head>
<p> <hi>Et profecti de monte Sapher, castra metati sunt in
Arada <note>(Num. 33. 24)</note>
            </hi>.</p>
<p>Vicesima 484 prima Mansio vertitur in <hi>miraculum.</hi> 
Quam pulcher ordo profectuum, quam egregia
textura credentium. Post opus lateris infrenamur:
post frenos in Ecclesiam introducimur: post habitationem
Ecclesiae, ad Christum montem ascendimus,
in quo positi stupemus atque miramur: ut noster
in laudibus ejus sermo superetur, invenientes
in eo, <hi>quae nec oculus vidit, nec auris audivit, nec in
cor hominis ascenderunt <note>(1. Cor. 2)</note>
            </hi>.</p>
        </div2>
<div2>
          <head>XXII. MANSIO.</head>
<p> <hi>Et profecti de Arada, castra metati sunt in Maceloth <note>(Num. 33. 25)</note>
            </hi>.</p>
<p>Vicesima secunda Mansio in <hi>coetus</hi> vertitur. In hac
enim consistit multitudo credentium: Ecclesia primitivorum,
virtutum omnium consonantia. Tum vere
possumus dicere: <hi>Ecce quam bonum et quam jucundum,
habitare fratres in unum <note>(Ps. 132. 1)</note>
            </hi>. Et, <hi>Dominus
habitare fecit unius moris in domo <note>(Ps. 67. 7)</note>
            </hi>.</p>
        </div2>
<div2>
          <head>XXIII. MANSIO.</head>
<p> <hi>Et profecti de Maceloth, castra metati sunt in Thaath <note>(Num. 33. 26)</note>
            </hi>.</p>
<p>Vicesima tertia mansio potest et <hi>subter</hi> intelligi,
sed melius <hi>pavorem</hi> interpretabimur. Venisti ad
Ecclesiam, ascendisti ad montem pulcherrimum,
<pb n="0713"/>
stupore et miraculo Christi magnitudinem confiteris:
vides ibi multos virtutis tuae socios: noli altum sapere,
sed time. Dominus enim superbis resistit, humilibus
autem dat gratiam <note>(Jac. 4)</note>. Et qui se exaltat,
videat ne cadat <note>(1. Cor. 10)</note>. <hi>Potentes potenter
tormenta patientur <note>(Sap. 6. 7)</note>
            </hi>. TIMOR VIRTUTUM custos
est: securitas ad lapsum facilis. Unde et in
quodam Psalmo, postquam propheta dixerat: <hi>Dominus
regit me, et nihil mihi deerit, in loco pascuae ibi me
collocavit <note>(Ps. 22. 2)</note>
            </hi>: jungit timorem, qui custos est
beatitudinis, et infert: <hi>Virga tua et baculus tuus, ipsa
me consolata sunt <note>(Ibid. 4)</note>
            </hi>. Et est sensus: dum tormenta
formido, servavi gratiam, quam acceperam.</p>
        </div2>
<div2>
          <head>XXIV. MANSIO.</head>
<p> <hi>Et profecti de Thaath, castra metati sunt in Thare <note>(Num. 33. 27)</note>
            </hi>.</p>
<p>Vicesima quarta Mansio, quam nonnulli <emph>485</emph> 
vertunt in <hi>malitiam,</hi> vel <hi>pasturam,</hi> nec errarent si
per <hi>Ai</hi> litteram scriberetur, nunc vero cum aspiratio
duplex in extrema sit syllaba, erroris causa
manifesta est. Hoc eodem vocabulo et iisdem litteris
scriptum invenio patrem Abraham, qui in supradicto
apocrypho Geneseos volumine, abactis corvis,
qui hominum frumenta vastabant, <hi>abactoris,</hi> vel <hi>depulsoris</hi> 
 sortitus est nomen. Itaque et nos imitemur
Thare: et volucres coeli quae juxta viam satum
triticum devorare festinant, solliciti prohibeamus.
Nam et Abraham Patriarcha in typo Israelis, hostiarum
divisit membra sacrificii, quae a volucribus
non sinit devorari <note>(Gen. 15. 11)</note>; et contemptorem
oculum effodiunt corvi de convallibus; verusque
Moyses ducit Aethiopissam; et Elias a corvis pascitur.
Si habueris pavorem, sollicitus eris; si sollicitus
fueris, leo in caulas ovium tuarum introire non poterit:
quod vel ad praepositos Ecclesiarum, vel ad
custodiam refer animae tuae, ad quam leo, diabolus,
per diversa vitiorum foramina ingredi nititur <note>(1. Petr. 5)</note>.</p>
        </div2>
<div2>
          <head>XXV. MANSIO.</head>
<p> <hi>Et profecti de Thare, castra metati sunt in Methca <note>(Num. 33. 28)</note>
            </hi>.</p>
<p>Vicesima quinta Mansio vertitur in  « dulcedinem. » 
Ascendisti in excelsum, admiratus es virtutum choros,
timuisti ruinam, abegisti insidiatores, dulcis te
protinus fructus laboris insequitur: et in morem litterarum,
radicum amaritudinem, pomorum suavitas
compensabit, et dices:  « Quam dulcia faucibus meis
eloquia tua, super mel ori meo »  <note>(Ps. 111. 103)</note>.
Sponsumque tibi audies concinentem:  « Mel distillant
<pb n="0714"/>
labia tua, soror mea sponsa »  <note>(Cant. 4. 11)</note>.
QUID ENIM suavis disciplina? quid eruditione melius?
quid dulcius Domino?  « Gustate, et videte, quoniam
suavis est Dominus »  <note>(Ps. 33. 9)</note>. Unde et Samson
qui abegerat a fructibus suis aves, et vulpes, quae
exterminant vineas, colligaverat, leonemque interfecerat
rugientem, favum invenit in ore mortui <note>(Jud. 14)</note>.</p>
        </div2>
<div2>
          <head>XXVI. MANSIO.</head>
<p> <hi>Et profecti de Methca, castra metati sunt in
Asmona</hi> ) <hi>Num. 33. 29)</hi>.</p>
<p> <emph>486</emph> Vicesima sexta Mansio in lingua nostra  « festinationem » 
sonat: juxta illud quod in Psalmo scribitur,
 « Venient legati ex Aegypto »  <note>(Ps. 67. 32)</note>. Pro
 « legatis »  in Hebraeo,  « festinantes »  legimus: ut
postquam dulces fructus laboris messuerimus, non
simus quiete contenti et otio; sed rursum ad ulteriora
properantes, obliviscamur praeteritorum, et in
futura nos extendamus.</p>
        </div2>
<div2>
          <head>XXVII. MANSIO.</head>
<p> <hi>Et profecti de Asmona, castra metati sunt in
Moseroth <note>(Num. 33. 30)</note>
            </hi>.</p>
<p>Vicesima septima Mansio  « vincula, »  sive  « disciplinas » 
sonat, ut festino gradu pergamus ad magistros,
et eorum teramus limina, ET PRAECEPTA VIRTUTUM,
ac mysteria Scripturarum, vincula putemus
aeterna: juxta illud quod in Isaia dicitur:  « Et Sabaim
viri sublimes ad te transibunt, et tui erunt;
post te ambulabunt vincti manicis »  <note>(Isai. 45. 14)</note>.
Et  « Paulus, vinctus Jesu Christi »  <note>(Ephes. 3. 4)</note>.
Duplicia sunt in Scripturis vincula quae quamdiu
rupit Samson, vicit inimicos. Et de meretrice legimus,
 « vinculum in manibus ejus »  <note>(Eccl. 7. 27)</note>. Et
ex persona Domini dicentis,  « Dirumpamus Vincula
eorum, et projiciamus a nobis jugum ipsorum » <note>(Psal. 2. 3)</note>.
Et alibi,  « Laqueus contritus est, et nos
liberati sumus »  <note>(Psal. 123. 7)</note>. CHRISTI AUTEM vincula
voluntaria sunt, et vertuntur in amplexus. Quicumque
his fuerit colligatus, dicet,  « Sinistra ejus
sub capite meo; et dextra ejus complectetur me » <note>(Cant. 2. 6)</note>.</p>
        </div2>
<div2>
          <head>XXVIII. MANSIO.</head>
<p> <hi>Et profecti de Moseroth, castra metati sunt in Banejacan <note>(Num. 33. 31)</note>
            </hi>.</p>
<p>Vicesima octava Mansio transfertur in  « filios necessitatis, » 
seu  « stridoris. »  Si ab uno incipias numero,
et paulatim addens ad septimum usque pervenias,
vicesimus octavus efficitur numerus. Qui sint
isti filii necessitatis, Psalmus ipse nos doceat:  « Afferte
Domino filii Dei, afferte Domino filios arietum » <note>(Ps. 28. 1)</note>.
Quae est tanta necessitas, quae nolentibus
imponatur? Cum divinis Scripturis fueris eruditus,
et leges earum ac testimonia vincula scieris veritatis;
contendes cum adversariis, ligabis eos, et vinctos
duces in captivitatem; et de hostibus quondam
<pb n="0715"/>
miseris atque captivis, <emph>487</emph> liberos Dei facies,
ut repente dicas cum Sion:  « Ego sterilis et non pariens,
transmigrata et captiva, et istos quis enutrivit?
Ego destituta et sola, et isti ubi erant? »  <note>(Isai. 49.
21)</note> Miraris Isaiam: ejusdem Psalmi sacramenta cognosce.
 « Vox Domini in virtute, vox Domini in magnificentia,
vox Domini confringentis cedros »  <note>(Ps. 28.
4)</note>, ut postquam adversarios fregerit, et concusserit
desertos prius gentium populos, praeparentur cervi
in montibus, et sit dilectus sicut filius unicornium,
in temploque ejus omnes dicant gloriam. Porro quod
vertimus,  « filios stridoris, »  ad illum sensum refer,
quod timore supplicii et ejus loci ubi  « est fletus et
stridor dentium »  <note>(Luc. 13)</note>, deserens diaboli vincula,
Christo Domino credentium turba colla submittat.</p>
        </div2>
<div2>
          <head>XXIX. MANSIO.</head>
<p> <hi>Et profecti de Bane jacan, castra metati sunt in
monte Gadgad <note>(Num. 33. 32)</note>
            </hi>.</p>
<p>Vicesima nona Mansio interpretatur  « nuntius, » 
sive  « expeditio, »  et  « accinctio »  vel certe (quod
nos verius arbitramur) <foreign xml:lang="greek">κατακοπὴ</foreign>, id est,  « concisio. » 
Haud aliter possumus magistri discipulorum atque
credentium eos facere filios necessitatis, nisi praeceptores
eorum interfecerimus. Crudeles simus in occisione
eorum: non parcat manus nostra, armum,
aut extremum auriculae de ore leonis extrahere.
 « Maledictus qui facit opus Domini negligenter, et
qui prohibet gladium suum a sanguine »  <note>(Jer. 48.
10)</note>. Unde et David:  « In matutino, inquit, interficiebam
omnes peccatores terrae »  <note>(Psal. 100. 8)</note>. De
nuntio autem, et accinctione haec breviter possumus
dicere, quod filiis necessitatis grandes ad virtutem
stimulos suggeramus, cum eis nuntiaverimus praemia
futurorum, et accinctos inire bella docuerimus.
Horum trium quidquid magister fecerit, in monte
consistit.</p>
        </div2>
<div2>
          <head>XXX. MANSIO.</head>
<p> <hi>Et profecti de monte Gadgad, castra metati sunt in
Jetabatha <note>(Num. 33. 33)</note>
            </hi>.</p>
<p>Tricesima Mansio  « bonitas »  interpretatur, ut
cum pervenerimus ad perfectum virum, in sacerdotalem
gradum, et in aetatem plenitudinis Christi <note>(Ephes. 4)</note>,
in qua et Ezechiel erat juxta fluvium
Chobar <note>(Ezech. 1. 1)</note>, <emph>488</emph> possimus cum David
in tricesimo Psalmo canere. « In te, Domine, speravi,
non confundar in aeternum. Pastor »  enim  « bonus
ponit animam suam pro ovibus suis »  <note>(Joan. 10)</note>.</p>
        </div2>
<div2>
          <head>XXXI. MANSIO.</head>
<p> <hi>Et profecti de Jetabatha, castra metati sunt in Hebrona <note>(Num. 33. 34)</note>
            </hi>.</p>
<p>Tricesima prima Mansio interpretatur <foreign xml:lang="greek">παρέλευσις</foreign>,
id est,  « transitus, »  sive  « transitio. »  Ad hanc
venit verus Hebraeus, id est, <foreign xml:lang="greek">περάτης</foreign>, sive  « transitor » 
qui dicere potest:  « Transiens videbo visionem
hanc magnam »  <note>(Exod. 3. 3)</note>; de qua et Psalmista
canit:  « Et non dixerunt qui praeteribant, benedictio
Domini super vos »  <note>(Ps. 128. 8)</note>. Praeterit enim figura
hujus mundi <note>(1. Cor. 7)</note>, et propterea sancti cupiunt
ad meliora transire, nec praesenti statu contenti, ingemiscunt
quotidie. « Haec recordatus sum, et effudi
in me animam meam, quoniam transibo in locum
tabernaculi admirabilis usque ad domum Dei » <note>(Ps. 41. 5)</note>.
Multum est, si de omnibus Scripturis
super verbo transitionis velim exempla congerere.</p>
        </div2>
<div2>
          <head>XXXII. MANSIO</head>
<p> <hi>Et profecti de Hebrona, castra metati sunt in Asion-Gaber <note>(Num. 33. 35)</note>
            </hi>.</p>
<p>Tricesima secunda Mansio transfertur in  « ligna
viri, »  sive  « dolationes hominis, »  quod significantius
Graece dicitur <foreign xml:lang="greek">ξυλοκισμοὶ ἀνδρὸς</foreign>, scribiturque
per  « Ai »  litteram, non, ut Graeci et Latini errant,
per  « Gimel. »  Unde in solitudine multitudo
lignorum, nisi quod seduli et diligentis magistri disciplina
monstratur, caedentis ligna informia, et dolantis
facientisque vasa diversa, quae in domo magna
necessaria sunt? <note>(2. Tim. 2)</note> Possunt  « lignationes
viri, »  saltuum et omnium arborum genera, ac per
hoc credentium multitudinem figurare, dicente David:
 « Invenimus eam in campis silvae »  <note>(Ps. 131)</note>.
Hucusque solitudo Pharan decem et octo continet
Mansiones, quae descriptae in catalogo, in superiori
itinere non ponuntur.</p>
        </div2>
<div2>
          <head>XXXIII. MANSIO.</head>
<p> <hi>Et profecti de Asion-Gaber, castra metati sunt in
deserto Sin: Haec est Cades <note>(Num. 33. 36)</note>
            </hi>.</p>
<p>Quaeritur cur octava Mansio nunc tricesima tertia
esse dicatur. Sed sciendum quod prior per  « Samech » 
litteram scribitur, interpretaturque  « rubus, »  sive
 « odium: »  <emph>489</emph> haec autem per  « Sade, »  et
 vertitur in  « mandatum. »  Illudque quod jungitur,
 « Cades, »  non ut plerique aestimant,  « sancta » 
dicitur: sed  « mutata, »  sive  « translata. »  Legimus
in Genesi <note>(Cap. 28. v. 21)</note> juxta Hebraicam Veritatem,
ubi Judas meretricem putans Thamar, dona
transmisit: et sequester munerum interrogat,  « ubi
est cadesa, »  hoc est,  « scortum, »  cujus habitus a
caeteris feminis immutatus est. In multis quoque locis
hoc idem reperimus. Sin autem  « sancta »  interpretatur, <foreign xml:lang="greek">κατὰ ἀντίφρασιν</foreign>
 est intelligendum: quomodo
Parcae dicuntur ab eo quod minime parcant,
et bellum, quod nequaquam bellum sit, et lucus,
<pb n="0717"/>
quod minime luceat. In hac Mansione moritur Maria,
et sepelitur: et propter aquas contradictionis
Moyses et Aaron offendunt Dominum, et prohibentur
transire Jordanem, missisque nuntiis ad Edom, transitus
petitur, nec impetratur. Quis timeret post tantos
profectus murmur populi, et offensam magistrorum,
et viae transitus denegatos? Videtur mihi in
Maria Prophetia mortua: in Moyse et Aaron Legi et
Sacerdotio Judaeorum finis impositus: quod nec ipsi
ad terram repromissionis transcendere valeant, nec
credentem populum de solitudine hujus mundi educere.
Et nota quod post mortem Prophetiae, et aquas
contradictionis; Idumaeum [al. <hi>idumaeam</hi> ] carneum
atque terrenum transire non possint: et cum multis
precibus et conatu viam non impetrent; sed egrediatur
Edom adversus cos in populo multo, et in
manu forti. Interpretatio quoque nominis morti et
offensae, et negato transitui convenit. Ubi enim mandatum,
ibi et peccatum: ubi peccatum, ibi offensa:
ubi offensa, ibi mors. Haec est Mansio de qua Psalmista
canit,  « Commovebit Dominus desertum Cades » <note>(Psal. 28. 8)</note> </p>
        </div2>
<div2>
          <head>XXXIV. MANSIO.</head>
<p> <hi>Et profecti de Cades, castra metati sunt in Or monte,
in extremo terrae Edom. Ascenditque Aaron sacerdos in
montem Or, juxta praeceptum Domini, et mortuus est
ibi anno quadragesimo egressionis filiorum Israel de
terra Aegypti, mense quinto, prima die mensis. Eratque
Aaron centum viginti trium annorum quando mortuus
est in monte Or. Et audivit Chananaeus rex Arad,
qui</hi> <emph>490</emph> <hi>habitabat ad Austrum in terra Chanaan,
quod venissent filii Israel <note>(Num. 33. 17 et sqq.)</note>
            </hi> </p>
<p>Trigesima quarta Mansio est, quam plerique interpretantur
 « lumen: »  nec errarent, si per  « Aleph » 
litteram scriberetur. Alii  « pellem, »  et ipsi verum
dicerent, si esset  « Ai »  positum. Nonnulli  « foramen, » 
quod posset accipi, si  « Heth »  haberet elementum.
Cum autem legatur per  « He; »  magis
 « mons »  intelligitur: et legi potest,  « Ascendit Aaron
sacerdos in montis montem, »  id est, in verticem
ejus. Ex quo animadvertimus non in monte
simpliciter, sed in montis monte Pontificem mortuum,
ut dignus locus meritis illius monstraretur.
Moritur autem eo anno, quo novus populus repromissionis
terram intraturus erat, in extremis finibus
terrae Idumaeorum. Et quanquam in monte sacerdotium
Eleazaro filio dereliquerit, Lexque eos, qui
eam impleverint, perducat ad summum: tamen ipsa
sublimitas non est trans fluenta Jordanis, sed in extremis
terrenorum operum finibus: et plangit eum
<pb n="0718"/>
populus triginta diebus. Aaron plangitur, Jesus
non plangitur. IN LEGE DESCENSUS ad inferos;
in Evangelio ad paradisum transmigratio. Audivit
quoque Chananaeus quod venisset Israel, et in loco
exploratorum, ubi quondam offendisse populum
 noverat, infert praelium, et captivum ducit Israel.
Rursumque in eodem loco pugnatur: ex voto victor
vincitur, victi superant, appellaturque nomen loci
 « Horma, »  id est,  « anathema. »  Eadem dicere
mihi non est pigrum, legentibus necessarium, quod
semper humanus status in hujus saeculi via fluctuet,
et alius in valle, alius in campis, alius moriatur in
monte: nec in monte simpliciter, sed in montis
monte, id est, in excelso vertice. Cumque nos Dei
auxilio destitutos hostis invaserit, duxeritque captivos;
non desperemus salutem, sed iterum armemur
ad praelium. Potest fieri, ut vincamus, ubi victi fuimus,
et in eodem loco triumphemus, ubi fuimus ante captivi.</p>
        </div2>
<div2>
          <head>XXXV. et XXXVI. MANSIO.</head>
<p> <hi>Et profecti de monte Or, castra metati sunt in Selmona.
Profectique de Selmona, venerunt in Phinon <note>(Num. 13. 41. et 42)</note>
            </hi>.</p>
<p> <emph>491</emph> Hae duae Mansiones, tricesima quinta et tricesima
sexta in ordine historiae non inveniuntur,
sed scriptum est pro eis. « Egressi sunt de monte
Or, per viam maris Rubri, et circumierunt terram.
Edom »  <note>(Num. 21. 4)</note>. Ex quo ostenditur in finibus
atque circumitu terrae Edom eas positas. Nec secundum
morem legitur:  « Et profecti de monte Or, castra
metati sunt in Selmona, »  sive  « in Phinon, » 
sed post ambitum terrae Idumaeorum venit ad extremum,
et ait,  « Profecti filii Israel castra metati sunt
in Oboth »  <note>(Num. 33. 43)</note>. Nec dixit, profecti sunt
de illo et illo loco, quia duas Mansiones silentio
praetermiserat, quas cum in supputatione tacuerit,
reddit in summa. Prima Mansio  « Selmona, »  interpretatur
 « imaguncula. »  Secunda  « Phinon, »  diminutive
 « os, »  ab ore, non ab osse, intellige. In his
Aaron mortuo, murmurant contra Deum et Moysen,
manna fastidiunt, a serpentibus vulnerantur, et in
typum Salvatoris, qui verum antiquumque serpentem
in patibulo crucis triumphavit, diaboli venena
superantur. Unde et imaguncula verae expressaeque
imaginis Filii Dei, Passionem ejus intuens conservatur:
et quod corde credit, ore pronuntiat, legens
illud Apostoli:  « Corde creditur ad justitiam, ore
autem confessio fit ad salutem »  <note>(Rom. 10. 10)</note>. Simulque
nota, quod utraque Mansio <foreign xml:lang="greek">ὑποκορτισικῶς</foreign>,
appellatur, quia ex parte videmus, et ex parte prophetamus:
et  « nunc per speculum videmus in aenigmate » <note>(1. Cor. 23)</note>.</p>
        </div2>
<div2>
          <head>XXXVII. MANSIO.</head>

<pb n="0719"/>
<p> <hi>Et profecti de Phinon, castra metati sunt in Oboth <note>(Num. 33. 43)</note>
            </hi>.</p>
<p>Tricesima septima Mansio vertitur in  « magos, » 
sive  « pythones; »  vel secundum verba Heliu,  « lagenas
grandes, quae cum musto plenae fuerint, absque
spiramine, illico disrumpuntur. Pugnaverunt
magi contra Moysen et Aaron <note>(Exod. 7. et seqq.)</note>; et
a muliere, quae erat in Endor, et habebat, juxta Septuaginta
interpretes, spiritum  « pythonem, »  juxta
Hebraeos,  « magum, »  regi Israelis illuditur <note>(1.
Reg. 28)</note>. Multae sunt praestigiae, et innumerabiles
laquei, quibus animae capiuntur humanae; sed nos
dicamus, in Domino confidentes,  « Laqueus contritus
est: et nos liberati sumus »  <note>(Ps. 123. 7)</note>. Et,  « Si
ambulavero in medio umbrae mortis, non timebo
mala, quoniam tu mecum es »  <note>(Ps. 22. 4)</note>: Cadent a
latere nostro mille, et decem millia a dextris nostris <note>(Ps. 90. 7)</note>.
Non timebimus <emph>492</emph> ab incursu, et
daemonio meridiano; sed obturabimus aures nostras,
ne audiamus voces incantantium, et Sirenarum carmina
negligamus. Post imaginem Dei, quae in cordis
ratione monstratur, et confessionem fidei, quae ore
profertur, consurgunt serpentes, et artes maleficae
ad bella nos provocant. Sed nos, qui habemus
pretiosissimum thesaurum in vasis fictilibus <note>(2 Cor. 4)</note>,
quae frangi possunt, ita ut quaedam vix testa remanserit,
in qua hauriri possit aquae pusillum, omni custodia
circumdemus cor nostrum.</p>
        </div2>
<div2>
          <head>XXXVIII. MANSIO.</head>
<p> <hi>Et profecti de Oboth, castra metati sunt in Jeabarim,
in finibus Moab <note>(Num. 33. 44)</note>
            </hi>.</p>
<p>Tricesima octava Mansio  « acervos lapidum transeuntium » 
sonat. Sunt sancti lapides, qui volvuntur
super terram, laeves, politi et rotunditate sua rotarum
cursibus similes. Sunt et alii quos Propheta jubet
tolli de via, ne ambulantium in eos offendant
pedes. Qui sunt isti ambulantes? utique viatores et
praetereuntes, qui per istud saeculum ad alias Mansiones
transire festinant. Quod autem dicitur,  « in
finibus Moab, »  et supra scriptum est,  « in solitudine
quae respicit Moab contra solis ortum: »  ostendit
juxta litteram, quod hucusque in finibus terrae Idumaeorum
fuerint, et nunc veniant ad terminos Moab,
de alia provincia ad aliam transeuntes. NON ENIM
semper uni virtuti danda est opera: sed sicut scriptum
est:  « Ibunt de virtute in virtutem »  <note>(Ps. 81.
8)</note>, de alia transeundum est ad aliam: quia haerent
sibi, et ita inter se nexae sunt, ut qui una caruerit,
omnibus careat. Et tamen transire de alia ad aliam,
<pb n="0720"/>
eorum est proprie, qui solis justitiae ortum considerant.</p>
        </div2>
<div2>
          <head>XXXIX. MANSIO.</head>
<p> <hi>Et profecti de Jeabarim</hi> (sive ut in secundo loco
apud Hebraeos habes) <hi>Iim, castra metati sunt in Dibon-Gad <note>(Num. 33. 45)</note>
            </hi>.</p>
<p>Tricesima nona Mansio interpretatur,  « fortiter
intellecta tentatio. »  Pro hac in ordine historiae aliter
scriptum reperi. Postquam enim castra metati
sunt in Jeabarim, in finibus Moab, contra ortum
solis, legitur:  « Inde profecti sunt, et diverterunt ad
torrentem Zared. Et de hoc loco proficiscentes, castra
metati sunt trans Arnon: quae est in solitudine
finium Amorraei: eo quod Arnon in terminis sit
Moabitarum <emph>493</emph> et Amorraeorum »  <note>(Num. 21. 12.
et 13)</note>: et post haec venerunt ad puteum, ubi cecinit
Israel carmen hoc:  « Ascende putee, quem foderunt
principes, et aperuerunt duces populorum in datore
legum, et in baculo ejus: et de solitudine in Mathana
[al. <hi>Marthana</hi> ]: et de Matthana ad torrentes
Dei: et de torrentibus [al. <hi>torrente</hi> ] Dei, ad excelsa:
et de excelsis, ad vallem, quae est in regione Moab,
in vertice Phasga, qui prospicit contra desertum » <note>(Ibid. 17. et seqq.)</note>.
Haec loca in finibus Amorraeorum
quidam interpretantes, putant non Mansiones esse,
sed transitus, nec praejudicare debere catalogo Mansionum
extraordinariam expositionem. Alii autem
spiritualibus spiritualia comparantes, nolunt regiones
significari; sed per locorum nomina, virtutum
profectus esse: quod post magos, et congregationem
lapidum, frequenter veniamus ad torrentes  « Zared, » 
quod interpretatur,  « aliena descensio: »  et in
descensione positi, transeamus ad  « Arnon, »  quod
 « maledictionem »  sonat, quae est posita in finibus
 « Amorraeorum, »  qui vel  « amari »  hostes sunt, vel
 « multa loquuntur »  inflati. Sin autem transierimus
terminos Moab, qui de incestu generatus est, et recessit
a vero patre: statim nobis occurrit puteus,
quem nemo de plebe fodit, nullus ignobilis, sed
principes et duces, qui jura dant populis: et canentes
carmen in aqua putei, et in Dei muneribus gratulantes,
prophetant, quo transituri sunt: ad quae perventuri
loca, quod scilicet de deserto veniant in
 « Matthana, »  quod interpretatur  « donum, »  et de
Matthana ad  « Naaliel, »  quod dicitur ad  « torrentes
Dei, »  et de Naaliel ad  « Bamoth, »  quae interpretatur,
 « excelsa, »  sive  « adveniens mors: »  quando
conformes efficimur mortis Christi, et de Bamoth
occurrit nobis vallis humilitatis, quae tamen posita
est in vertice montis  « Phasga, »  qui interpretatur,
 « dolatus, »  quod nihil habeat informe et rude, sed
artificis sit politus manu: qui mons respiciat solitudinem,
quae Hebraice dicitur ISIMON. Quando enim
<pb n="0721"/>
fuerimus IN VIRTUTUM <emph>494</emph> CULMINE constituti, tunc
totius mundi ruinas, et omnium peccatorum respicimus
vastitatem. Pene obliti sumus, currente oratione,
dicere, quare  « Dibon-Gad »  interpretetur,
 « fortiter intellecta tentatio. »  Post Dibon-Gad geritur
bellum contra Seon regem Amorraeorum, et Og
regem Basan; et discimus, quod cum venerimus ad
summum, et de fonte principum regumque biberimus,
ascendentes ad montem Phasga, non debeamus
elevari in superbiam, sed [al. <hi>si</hi> ] propositam nobis e
contrario solitudinem noverimus. Ante contritionem
enim elevatur cor viri, et ante gloriam humiliatur.</p>
        </div2>
<div2>
          <head>XL. MANSIO.</head>
<p> <hi>Et profecti de Dibon-Gad, castra metati sunt in Almon
Deblathaim <note>(Num. 33. 46)</note>
            </hi>.</p>
<p>Quadragesima Mansio vertitur in <hi>contemptum palatharum,</hi> 
sive <hi>opprobriorum.</hi> Et per hanc discimus,
omnia dulcia et illecebras voluptatum in saeculo contemnendas,
nec inebriari nos debere vino, in quo est
luxuria <note>(Eph. 5)</note>. Mel non offertur in sacrificiis Dei <note>(Levit. 2)</note>,
et cera quae dulcia continet, non lucet in
Tabernaculo, sed oleum purissimum <note>(Exod. 25)</note>,
quod de olivae profertur amaritudine. Mel enim distillat
a labiis mulieris meretricis <note>(Prov. 5)</note>; de quo
puto juxta mysticos intellectus gustasse Jonathan, et
forte deprehensum, vix populi precibus liberatum <note>(I. Reg. 14)</note>.
Quod autem opprobria contemnenda
sint; et, si falso objiciantur, beatitudinem pariant,
Salvator plenissime docet.</p>
        </div2>
<div2>
          <head>XLI. MANSIO.</head>
<p> <hi>Et profecti de Almon-Deblathaim, castra metati sunt
in montibus Abarim, contra faciem</hi> Nabo <hi>
              <note>(Num. 33.
47)</note>.</hi> </p>
<p>Quadragesima prima Mansio vertitur in montes <hi>transeuntium,</hi> 
 et est contra faciem montis Nabo, ubi
moritur et sepelitur Moyses, terra repromissionis
ante conspecta <note>(Deuter. 34)</note>. <hi>Nabo</hi> interpretatur, <hi>conclusio,</hi> 
in qua finitur Lex, et non invenitur ejus memoria.
Porro gratia Evangelii absque ullo fine tenditur.
In omnem terram exivit sonus ejus: et in fines
<pb n="0722"/> <emph>495</emph> 
 orbis terrae verba ipsius <note>(Psal. 18)</note>. Simulque
considera, quod habitatio transeuntium in montibus
sita sit, et adhuc profectu indigeat. Post montes enim
plurimos ad campestria Moab et <hi>Jordanis</hi> fluenta descendimus,
qui Interpretatur, <hi>descensio.</hi> NIHIL
ENIM, ut crebro diximus, tam periculosum est, quam
gloriae cupiditas et jactantia, et animus conscientia
virtutum tumens.</p>
        </div2>
<div2>
          <head>XLII. MANSIO.</head>
<p> <hi>Et profecti de montibus Abarim, castra metati sunt in
campestribus Moab super Jordanem juxta Jericho, ibique
fixerunt tentoria. Ab domo solitudinis usque Abel
Sitim, in planitie Moab <note>(Num. 33. 48. et 49)</note>
            </hi>.</p>
<p>In quadragesima secunda, quae et extrema Mansio
est, cursim quae sint ges:a narremus. Residens in ea
populus a Divino Balaam, quem mercede conduxerat
Balac filius Sephor, Dei jussione benedicitur, et maledictio
mutatur in laudes: audit vocem Domini ex
profano ore resonantem, <hi>Orietur stella ex Jacob,
et consurget homo de Israel: et percutiet principes
Moab, et vastabit cunctos filios Seth, et erit Edom haereditas
ejus. <note>(Num. 24. 17. 18)</note>
            </hi>. Fornicatur cum filiabus
Madian: et Phinees filius Eleazar, zelatus zelum
Domini, Zamri et scortum Madianitidem pugione
transfigit: unde et accepit praemium in aeternam memoriam,
armum victimae. Numeratur rursum populus <note>(Num. 26)</note>,
ut interfectis pessimis, novus populus
Dei censeatur. Interpellant quinque filiae Salphaad,
et ex judicio Domini haereditatem accipiunt
inter fratres suos <note>(Num. 28. 6)</note>, nec femineus a possessione
Dei sexus excluditur. Jesus Moysi in montem
succedit, et discit a Lege, quae spiritualiter
offerre debeat in Ecclesia. Primum quid per singulos
dies, deinde quid in sabbato, quid in Kalendis, quid
in Pascha, quid in Pentecoste, quid in Neomenia
mensis septimi, quid in Jejunio ejusdem mensis, die
decimo: quid in Scenopegia, quando figuntur tabernacula,
decima quinta die supradicti <emph>496</emph> mensis.
Uxorum et filiarum vota absque auctoritate patrum
et virorum cassa memorantur; bellum contra Madianitas:
et mors Divini Balaam, et praedae divisio, et
oblatio ex ea in tabernaculo Dei. Primi Ruben et
Gad et dimidia tribus Manasse, ultra Jordanem in
eremo possessionem accipiunt. Plurima enim habebant
jumenta, et necdum ad id venerant, ut possent
habitare cum Templo. Docetur populus, ut in Terra
<pb n="0723"/>
sancta idola destruat; et nullus de priori habitatore
servetur. Describitur olim cupita provincia, et duarum
semis tribuum haereditas separatur. Numerantur
tribuum principes, qui Terram sanctam debeant introire <note>(Num. 34)</note>.
Quadraginta duas urbes cum suburbanis
suis usque ad mille passus per circuitum,
Levitae accipiunt, tot numero, quot et istae sunt Mansiones.
Et adduntur fugitivorum sex aliae civitates,
tres intra Jordanem, et tres trans Jordanem, ut sint
simul quadraginta octo <note>(Num. 35)</note>. Quid fugitivorum
suscipi, qui interfici debeant, qui usque ad mortem
Pontificis maximi reservari. Succedit Deuteronomium
secunda Lex, meditatorium Evangelii: ibique
breviter discimus quae inter Pharan et Tophel et
Laban et Azeroth, et loca aurea, abjecto Juda infelicissimo,
undecim dierum via de Choreb, per viam
montis Seir usque ad Cades-Barne Moyses populo sit
locutus, et extremum canat Canticum <note>(Deuter. 32)</note>,
in quo apertissime Synagoga projicitur, et Ecclesia
Domino copulatur,  « Impinguatus est et incrassatus
ac dilatatus, et recalcitravit dilectus, et oblitus est
Dei Salvatoris sui. »  Et iterum:  « Generatio pessima:
filii ineruditi: ipsi ad aemulationem me provocaverunt
in eo qui non erat Deus. Irritaverunt me in
sculptilibus suis: et ego zelare hos faciam nationes,
et contra gentem stultam irritabo cos »  <note>(Jerem. 5)</note>.
Benedicuntur filii Israel. Et rursus in Simeone Judas
miserandus excluditur. Ascendit Moyses ad montem
Nabo, in verticem Phasga, qui est contra Jericho:
et ostendit ei Dominus omnem terram Galaad usque <emph>497</emph> 
 Dan, et Nephthalim et Ephraim et Manassen,
et universam terram Juda, usque ad mare magnum
contra austrum, et regionem campestrem Jerichontis,
civitatis palmarum, usque Segor <note>(Deut. 34)</note>. Quis
potest tanta nosse mysteria? Quis in extremis
Legis, et hujus vitae finibus constitutus intelligit
semper sibi esse pugnandum: et tunc plenam victoriam
dari, si fuerit in campestribus, si in ABEL SITIM,
quod interpretatur, <hi>luctus spinarum,</hi> fleverit antiqua
peccata, et spinas, quae suffocaverunt sementem
verbi Dei <note>(Luc. 8)</note>, et de quibus Propheta dicit: <hi>Versatus
sum in miseria, dum mihi configitur spina <note>(Psal.
31. 4)</note>
            </hi>: et tunc praeparatus, deficiente Manna, sub
duce Jesu Jordanem transeat <note>(Jos. 5)</note>: et circumcisus
cultro Evangelii, primum comedat de coelesti
pane: et occurrat ei princeps exercituum Dei, ut
verum Pascha nequaquam in Aegypto, sed in finibus
Terrae sanctae comedat. <hi>O profundum divitiarum sapientiae,
et scientiae Dei, quam inscrutabilia sunt judicia
ejus, et investigabiles viae illius. Quis sapiens et
intelliget haec? intelligens et cognoscet ea?</hi> Quia rectae
<pb n="0724"/>
viae Domini: et justi ambulabunt in eis. Praevaricatores
autem corruent in illis.
</p>
        </div2>
      </div1>

<div1>
        <head>EPISTOLA LXXIX. AD SALVINAM.</head>
<p divs_removed="true"> <hi>Salvinam mulierem nobilissimam de Nebridii mariti
morte consolatur, et post mortui viri laudes, quo
modo superstites ex eo parvulos, educare, qualemque
ipsa vitam traducere debeat, docet, et a secundis nuptiis
dehortatur.</hi> 

        </p>
        <div3 moved_from_p="true">
            <head>1.</head>
          <p>
 Vereor, ne officium putetur ambitio; et quod
illius exemplo facimus, qui ait: <hi>Discite a me, quia
mitis sum et humilis corde <note>(Matth. 11. 29)</note>
            </hi>, gloriae facere
appetitione dicamur: et non viduam alloqui, et
in angustia constitutam; sed aulae nos insinuare regali;
et sub occasione <emph>498</emph> sermonis, amicitias
potentium quaerere. Quod liquido non putabit, qui
scierit esse praeceptum, <hi>Personam pauperis non accipies
in judicio <note>(Levit. 19. 15)</note>
            </hi>: ne sub praetextu misericordiae,
quod injustum est judicemus. UNUSQUISQUE
enim non hominum, sed rerum pondere judicandus
est. Nec diviti obsunt opes, si eis bene utatur:
nec pauperem egestas commendabiliorem facit, si inter
sordes et inopiam peccata non caveat. Utriusque
nobis rei testimonium, et Abraham Patriarcha, et
quotidiana exempla suppeditant: quorum alter in
summis divitiis amicus Dei fuit; alii quotidie in sceleribus
deprehensi, poenas legibus solvunt. Alloquimur
igitur pauperem divitem, ut nesciat ipsa quae
possidet. Neque enim marsupium ejus discutimus, sed
animae puritatem. Loquimur ad eam, cujus faciem
ignoramus, et virtutes novimus, quam nobis fama
commendat, cujus venerabiliorem pudicitiam adolescentia
facit. Quae mortem juvenis mariti sic flevit,
ut exemplum conjugii dederit, sic tulit, ut eum profectum
crederet [al. <hi>crederes</hi> ], non amissum. Orbitatis
magnitudo, religionis occasio fuit. Nebridium suum
sic quaerit absentem, ut in Christo praesentem noverit.
Cur ergo ad eam scribimus, quam ignoramus?
Triplex nimirum causa est. Prima, quia pro officio
Sacerdotii omnes Christianos filiorum loco diligimus,
et profectus eorum nostra est gloria. Altera, quia
pater defuncti intima mihi necessitudine copulatus
fuit. Extrema, quae et validior, quod filio meo Avito
roganti negare nihil potui; qui crebris litteris interpellatricem
duri judicis viduam <note>(Luc. 8)</note> superans,
et multorum mihi, ad quos ante super eadem materia
scripseram, exempla poponens, ita suffudit pudorem
negantis, ut plus considerarem quid ille cuperet,
quam quid me facere conveniret.</p>
        </div3>
<div3>
          <head>2.</head>
          <p>
 Alius forsitan laudet Nebridium, quod de sorore
 generatus Augustae, <emph>499</emph> et in materterae
<pb n="0725"/>
nutritus sinu, invictissimo Principi ita carus fuit,
ut ei conjugem nobilissimam quaereret, et bellis civilibus
Africam dissidentem, hac velut obside sibi
fidam redderet. Mihi a principio statim illud est praedicandum,
quod quasi vicinae mortis praescius, inter
fulgorem palatii, et honorum culmina quae aetatem
anteibant, sic vixit, ut se ad Christum crederet profecturum.
Sacra narrat historia, Cornelium centurionem
cohortis Italicae in tantum acceptum Deo, ut Angelum
ad eum mitteret, et omne mysterium, quo
Petrus de circumcisionis angustiis transferebatur ad
praeputii latitudinem, ad illius merita pertinere doceret,
qui primus ab Apostolo baptizatus, salutem
Gentium dedicavit. Scriptumque est de eo: <hi>Erat vir
quidam in Caesarea, nomine Cornelius, centurio cohortis
quae dicitur Italica, religiosus, et timens Deum cum
omni domo sua, faciens eleemosynas multas plebi, et
orans Deum semper <note>(Act. 10. 1. 2)</note>
          </hi>. Quidquid de illo
dicitur, hoc nomine commutato, in Nebridio meo
vindico. Sic religiosus fuit, et amator pudicitiae, ut
virgo sortiretur uxorem: sic timens Deum cum universa
domo sua, ut oblitus dignitatis, omne consortium
cum Monachis haberet et Clericis: tantasque eleemosynas
faceret in populis, ut fores ejus pauperum
ac debilium obsiderent examina. Certe sic semper
orans Deum, ut illi quod optimum esset, eveniret. <hi>Raptus est, ne malitia mutaret mentem ejus, quia placita
erat Deo anima illius 
 <note>(Sap. 4. 11)</note>
          </hi>. Unde et ego
possum super eo vere abuti Apostoli voce, dicentis: <hi>In veritate cognovi, quoniam non est personarum acceptor
Deus; sed in omni proposito, qui timet Deum, et
operatur justitiam, acceptus est illi 
 <note>(Act. 10. 34)</note>
          </hi>. Nihil
nocuit militanti paludamentum, et baltheus, et Apparitorum
catervae: quia sub habitu alterius, alteri
militabat. Sicut e contrario aliis nihil prodest vile
palliolum, furva tunica, corporis illuvies, et simulata
paupertas, si nominis dignitatem operibus destruant.
Legimus, et <emph>500</emph> in Evangelio de alio centurione
Domini testimonium: <hi>Nec in Israel tantam fidem inveni <note>(Matth. 8. 10)</note>
          </hi>.
Et ut ad superiora redeamus, Joseph,
qui et in egestate et in divitiis dedit experimenta virtutum,
qui et servus et dominus, docuit animae libertatem,
nonne post Pharaonem regiis ornatus insignibus,
<pb n="0726"/>
sic Deo carus fuit, ut super omnes Patriarchas,
duarum tribuum pater fieret? Daniel et tres
pueri sic praeerant Babyloniae opibus, et sic erant
inter principes civitatis, ut habitu Nabuchodonosor,
Deo mente servirent. Mardochaeus et Esther inter
purpuram, sericum, et gemmas, superbiam humilitate
vicerunt, tantique fuere meriti, ut captivi victobus
imperarent.</p>
        </div3>
<div3>
          <head>3.</head>
          <p>
 Haec illud tendit oratio, ut ostendam juvenem
meum conjunctionem regalis sanguinis, et affluentiam
divitiarum, atque insignia potestatis, materiam habuisse
virtutum, dicente Ecclesiaste: <hi>Sicut protegit
sapientia, sic protegit et pecunia <note>(Eccl. 7. 13)</note>
          </hi>. Nec
statim illud huic testimonio putemus adversum: <hi>Amen dico vobis, difficile dives intrabit in regnum coelorum <note>(Matth. 19. 23. 24)</note>
          </hi>.
Et rursum: <hi>Dico vobis,
facilius est camelum per foramen acus transire, quam
divitem intrare in regnum coelorum <note>(Marc. 10. 24. 25)</note>
          </hi>.
Alioquin Zachaeus publicanus, quem ditissimum commemorat
Scriptura, contra hanc sententiam salvatus
videbitur. Sed quomodo quod apud homines impossibile
est, apud Deum possibile fiat, Apostoli consilium
docet scribentis ad Timotheum. <hi>Divitibus hujus saeculi
praecipe, non superbe sapere, nec sperare in incerto
divitiarum suarum, sed in Deo vivo, qui praestat nobis
omnia abundanter ad fruendum <note>(1. Tim. 6. 17)</note>
          </hi>. Benefaciant,
divites sint in operibus bonis, facile tribuant;
communicent, thesaurizent sibi fundamentum bonum
in futurum, ut apprehendant veram vitam. Didicimus
quomodo camelus introire possit per foramen
acus: quomodo animal tortuosum, deposito pondere
sarcinarum, assumat sibi pennas columbae <note>(Ps.
54)</note>, et requiescat in ramis arboris, quae de sinapis
semente succrevit <note>(Matth. 13)</note>. Legimus in <emph>501</emph> 
Isaia, camelos. Madian et Epha et Saba, aurum et
thus ad urbem Domini deportantes <note>(Isai. 60)</note>. In typo
horum camelorum, Ismaelitae negotiatores stacten et
thymiama, et resinam, quae nascitur in Galaad <note>(Jer.
8)</note>, et cutem vulneribus obducit, Aegyptiis deferunt:
tantaeque felicitatis sunt, ut emant et vendant Joseph <note>(Gen. 37)</note>,
et mercimonium eorum salus mundi sit.
Docet et Aesopi fabula, plenum muris ventrem per
angustum foramen egredi non valere.</p>
        </div3>
<div3>
          <head>4.</head>
          <p>
 Ergo Nebridius meus quotidie illud revolvens:
 « Qui volunt divites fieri, incidunt in tentationem et
laqueum diaboli, et desideria multa »  <note>(1. Tim. 6. 9)</note>.
Quidquid et Imperatoris largitio, et honoris insulae
dederant, in usus pauperum conferebat. Noverat enim
a Domino esse praeceptum:  « Si vis perfectus esse,
vade, vende omnia quae habes, et da pauperibus, et
veni, sequere me »  <note>(Matth. 19. 21)</note>. Et quia hanc sententiam
implere non poterat, habens uxorem et parvulos
liberos, et multam familiam, faciebat sibi amicos
<pb n="0727"/>
de iniquo mamona, qui se reciperent in aeterna
tabernacula <note>(Luc. 16)</note>. Nec semel abjiciebat sarcinam,
quod fecerunt Apostoli, patrem, rete, et naviculam
relinquentes <note>(Id. 5)</note>: sed ex aequalitate, aliorum inopiae
suam abundantiam communicabat, ut postea illorum
divitiae, hujus indigentiam sustentarent <note>(2. Cor.
8)</note>. Scit ipsa, cui libellus hic scribitur, me non nota,
sed audita narrare: nec ex aliquo in me beneficio,
scriptorum more Graecorum, gratiam lingua reddere.
Procul a Christianis ista suspicio. « Habentes victum
et vestitum, his contenti sumus »  <note>(1. Tim. 6. 8)</note>. Ubi
vile olusculum, et cibarius panis, et cibus potusque
moderatus: ibi divitiae supervacuae, ibi nulla adulatio,
quae vel praecipue fructum respicit. Ex quo colligitur,
fidele esse testimonium, quod causas non
habet mentiendi.</p>
        </div3>
<div3>
          <head>5.</head>
          <p>
 Ac ne quis putet me solas in Nebridio praedicare
eleemosynas, quanquam et has exercuisse sit magnum,
de quibus dicitur:  « Sicut aqua extinguit ignem,
ita eleemosyna extinguit peccatum »  <note>(Eccli. 3. 33)</note>, ad
caeteras virtutes ejus veniam, quas singulas in paucis
hominibus deprehendimus. Quis fornacem regis Babylonii
sine adustione ingressus est? <note>(Dan. 3.)</note> Cujus
adolescentis Aegyptia domina pallium non tenuit? <note>(Gen. 39.)</note> 
 Quae uxor Eunuchi nullos creat liberos <emph>502</emph> 
 voluptate transacta? Quem hominum disputatio
illa non terreat:  « Video aliam legem in
membris meis, repugnantem legi mentis meae, et captivum
me ducentem in lege peccati, quae est in membris
meis? »  <note>(Rom. 7. 23.)</note> Mirum dictu est, nutritus
in palatio, contubernalis et condiscipulus Augustorum
[Arcadii et Honorii], quorum mensae ministrat
orbis, et terrae ac maria serviunt, inter rerum omnium
abundantiam, in primo aetatis flore tantae verecundiae
fuit, ut virginalem pudorem vinceret, et ne
levem quidem obsceni rumoris in se fabulam daret.
Deinde purpuratorum propinquus, socius, consobrinus,
iisdem cum ambobus studiis eruditus (quae res
etiam externorum mentes sibi conciliat) non est inflatus
superbia, nec caeteros homines adducta fronte
contempsit: sed cunctis amabilis, ipsos principes
amabat ut fratres, venerabatur ut dominos; et in illorum
salute, suam salutem positam fatebatur. Ministros
autem eorum, et universum ordinem palatii,
quo regalis frequentatur ambitio, sic sibi caritate sociarat,
ut qui merito inferiores erant, officiis se pares
arbitrarentur. Difficile factu est, gloriam virtute superare:
et ab his diligi, quos praecedas. Quae vidua
non hujus auxilio sustentata est? quis pupillus non in
eo reperit patrem? Totius Orientis Episcopi ad hunc
miserorum preces, et laborantium desideria conferebant.
Quidquid ab Imperatore poscebat, eleemosyna
in pauperes, pretium captivorum, misericordia in afflictos
erat. Unde et ipsi Principes libenter praestabant,
<pb n="0728"/>
quod sciebant, non uni, sed pluribus indulgeri.</p>
        </div3>
<div3>
          <head>6.</head>
          <p>
 Quid ultra differimus? <hi>Omnis caro foenum,
et omnis gloria ejus quasi flos foeni <note>(Isai. 40. 6)</note>
          </hi>. Reversa
est terra in terram suam: dormivit in Domino,
et appositus est ad patres suos, plenus dierum ac
luminis, et nutritus in senectute bona. Cani enim
hominis sunt sapientia ejus <note>(Sap. 4)</note>. In brevi aetate
tempora multa complevit. Tenemus pro eo dulcissimos
liberos. Uxor heres pudicitiae pretium est.
Nebridius pusio, patrem quaerentibus exhibet.
</p>
          <p> <hi>Sic oculos, sic ille manus, sic ora ferebat <note>(Aeneid.
lib. 3)</note>
            </hi>. Scintilla vigoris paterni lucet in filio: et similitudo
morum per speculum carnis erumpens. <emph>503</emph> <hi>Ingentes animos angusto in pectore versat 
 <note>(Georg. 4)</note>
            </hi>.
Jungitur ei germana, rosarum et liliorum calathus,
eboris ostrique commercium. Sic refert ore patrem,
ut ad venustatem propensior sit. Sic matrem mixta
pingit similitudine, ut in uno corpore utrumque
agnoscas. Ita suavis est, et mellitula, ut honor sit
omnium propinquorum. Hanc tenere non dedignatur
Augustus: hanc fovere in sinu Regina laetatur.
Certatim ad se omnes rapiunt. Pendet ex collo, haeret
in brachiis singulorum. Garrula atque balbutiens,
linguae offensione fit dulcior.</p>
        </div3>
<div3>
          <head>7.</head>
          <p>
 Habes igitur, Salvina, quos nutrias, in quibus
virum absentem tenere te credas. <hi>Ecce hereditas
Domini, filii merces, fructus ventris <note>(Ps. 126. 3)</note>
          </hi>.
Pro uno homine duos filios recepisti, auctus est numerus
caritatis. Quidquid debebas marito, redde filiis.
Amore praesentium absentis desiderium tempera.
Non est parvi apud Deum meriti, bene filios
educare. Audi Apostolum commonentem:  « Vidua
eligatur non minus annorum sexaginta, quae fuerit
unius viri uxor, in bonis operibus habens testimonium,
si lilios educavit, si hospitalis fuit, si sanctorum
pedes lavit, si afflictis abundanter praebuit, si
omne opus bonum subsecuta est <note>(1. Tim. 5. 9. et
10)</note>. Didicisti catalogum virtutum tuarum, quid debeas
nomini tuo, quibus meritis secundum pudicitiae
gradum possideas. Nec te moveat, quod sexagenaria
eligatur vidua, et putes adolescentulas ab Apostolo
reprobari. Et te crede eligi ab eo, qui discipulo
dixerat: <hi>Nemo adolescentiam tuam contemnat <note>(Ibid.
4. 12)</note>
          </hi>; non continentiam, sed aetatem. Alioquin
omnes quae ante sexaginta annos viduatae sunt, hac
lege accipient maritos. Sed quia rudem Christi instituebat
Ecclesiam, et omni ordini providebat, praecipueque
pauperibus, quorum ci cura cum Barnaba
fuerat demandata; illas vult Ecclesiae opibus sustentari,
quae propriis manibus non queunt laborare, quae
vere viduae sunt, quas et aetas probat, et vita. Heli
Sacerdos offendit Deum ob vitia liberorum. Ergo e
contrario placatur Deus virtutibus eorum,  « si permanserint <emph>504</emph> 
 in fide et caritate, et sanctitate
 cum pudicitia »  <note>(1. Tim. 2. 15)</note>. « O Timothee, te
<pb n="0729"/>
ipsum castum custodi »  <note>(Tim. 5. 22)</note>. Absit ut sinistrum
quippiam mihi de te suspicari liceat; SED EX
abundantia lubricam aetatem monuisse, pietatis est.
Quae dicturus sum, non tibi, sed puellaribus annis
dicta intellige. « Vidua quae in deliciis est, vivens
mortua est »  <note>(2 Tim. 5. 6)</note>. Hoc vas electionis loquitur;
et de illo profertur thesauro, qui confidenter
aiebat,  « An experimentum quaeritis ejus, qui in me
loquitur Christus? »  <note>(2. Cor. 13. 3.)</note> Hoc ille pronuntiat,
qui libere sub persona sua fragilitatem humani
corporis fatebatur. « Non enim quod volo bonum,
hoc operor, sed quod nolo malum »  <note>(Rom. 7. 19)</note>. Et
propterea subjicio [al. <hi>castigo</hi> ] et redigo in servitutem
corpus meum, ne aliis praedicans, ipse reprobus inveniar » <note>(1. Cor. 9)</note>.
Si ille timet, quis nostrum potest
esse securus? Si David amicus Domini, et Salomon
amabilis ejus, victi sunt quasi homines, ut et
ruinae nobis ad cautionem, et poenitudinis ad salutem
exempla praeberent, quis in lubrica via lapsum non
metuat? Procul sint a conviviis tuis Phasides aves,
crassi turtures, Attagen Ionicus, et omnes aves, quibus
amplissima patrimonia avolant. Nec ideo te carnibus
vesci non putes, si suum, leporum atque
cervorum, et quadrupedum animantium esculentias
reprobes. Non enim haec pedum numero, sed suavitate
gustus judicantur. Scimus ab Apostolo dictum:
 « Omnis creatura Dei bona est, et nihil rejiciendum,
quod cum gratiarum actione percipitur » <note>(1. Tim. 3. 4)</note>.
Sed idem loquitur:  « Bonum est
vinum non bibere, et carnem non manducare »  <note>(Rom.
14. 21.)</note>. Et in alio loco:  « Nolite inebriari vino,
in quo est luxuria »  <note>(Ephes. 5. 18)</note>. Omnis creatura
Dei bona est. Audiant haec mulieres, quae sollicitae
sunt, quomodo placeant viris. Comedant carnes, quae
carni serviunt, quarum fervor despumat in coitum,
quae maritis alligatae, generationi ac liberis dant operam.
Quarum uteri portant foetus, earum et intestina
carnibus impleantur. Tu vero quae in tumulo mariti
sepelisti omnes pariter voluptates; quae litam purpurisso
et cerussa <emph>505</emph> faciem, super feretrum ejus
lacrymis diluisti; quae pullam tunicam, nigrosque
<pb n="0730"/>
calceolos, candidae vestis et aurati socci depositione
sumpsisti, nihil habes necesse aliud, nisi perseverare
 in jejunio. Pallor et sordes gemmae tuae sint: plumarum
mollicies juvenilia membra non foveat. Balnearum
calor novum adolescentulae sanguinem non
incendat. Audi quidex persona viduae [Didonis] continentis
ethnicus Poeta decantet:
</p>
          <l> <hi>Ille meos, primus qui me sibi junxit, amores</hi> </l>
<l> <hi>Abstulit: ille habeat secum, servetque sepulcro.</hi> </l>
          <p> <note>(Aeneid. lib. 4.)</note> 
Si tanti vilissimum vitrum, quanti pretiosissimum
margaritum? Si communi lege naturae damnat omnes
Gentilis vidua voluptates, quid exspectandum est a
vidua Christiana, QUAE PUDICITIAM suam non solum ei
debet, qui defunctus est, sed et ei, cum quo regnatura
est?</p>
        </div3>
<div3>
          <head>8.</head>
          <p>
 Quaeso te, ne generalia monita, et conveniens
puellari sermo personae suspicionem tibi injuriae moveant,
et arbitreris me objurgantis animo scribere,
non timentis: cujus votum est, te nescire quae metuo.
Tenera res in feminis fama pudicitiae est: et
quasi flos pulcherrimus cito ad levem marcescit auram,
levique flatu corrumpitur, maxime ubi et aetas
consentit ad vitium, et maritalis deest auctoritas,
cujus umbra tutamen uxoris est. Quid facit vidua
inter familiae multitudinem? inter ministrorum greges?
quos nolo contemnat ut famulos, sed ut viros
erubescat. Certe si ambitiosa domus haec officia flagitat,
praeficiat his senem honestis moribus, cujus
honor dominae dignitas sit. Scio multas, clausis ad
publicum foribus, non caruisse infamia servulorum,
quos suspectos faciebat, aut cultus immoderatus, aut
crassi corporis nitor, aut aetas apta libidini, aut ex
conscientia amoris occulti, securus animi tumor; qui
etiam bene dissimulatus, frequenter erumpit in publicum,
et conservos quasi servos despicit. Hoc ex
abundantia dictum sit, ut omni diligentia custodias
cor tuum, et caveas quicquid de te fingi potest.</p>
        </div3>
<div3>
          <head>9.</head>
          <p>
 Non ambulet juxta te calamistratus Procurator,
non histrio fractus in <emph>506</emph> feminam, non cantoris
diabolici venenata dulcedo, non juvenis volsus et
nitidus. Nihil artium scenicarum, nihil tibi in obsequiis
molle jungatur. Habeto tecum viduarum et virginum
choros, habeto tui sexus solatia. Ex ancillarum
quoque moribus dominae judicantur. Certe cum
tecum sancta sit mater, et lateri tuo amita haereat
virgo perpetua, non debes periculose externorum
consortia quaerere, de tuorum societate secura.
Semper in manibus tuis sit divina lectio, et tam crebrae
<pb n="0731"/>
orationes, ut omnes cogitationum sagittae, quibus
adolescentia percuti solet, hujusmodi clypeo repellantur.
Difficile est, quin potius impossibile, perturbationum
initiis carere quempiam, quas significantius
Graeci <foreign xml:lang="greek">προπαθείας</foreign> vocant: nos, ut verbum
vertamus e verbo, <hi>antepassiones</hi> possumus dicere, eo
quod incentiva vitiorum, omnium titillent animos, et
quasi in meditullio nostrum judicium sit, vel abjicere
cogitata, vel recipere. Unde et naturae Dominus in
Evangelio loquebatur:  « De corde exeunt cogitationes
malae, homicidia, adulteria, fornicationes, furta,
falsa testimonia, blasphemiae »  <note>(Matth. 15. 19)</note>. Ex
quo perspicuum est, juxta alterius libri testimonium,
proclivius esse cor hominis a pueritia ad malum <note>(Genes.
8)</note>: et inter opera carnis et spiritus, quae Apostolus
enumerat <note>(Galat. 5)</note>, mediam animam fluctuare,
nunc haec, nunc illa cupientem.
</p>
          <l> <hi>Nam vitiis nemo sine nascitur: optimus ille est,</hi> </l>
<l> <hi>Qui minimis urgetur</hi> </l>
          <p> <hi>
            <note>(Horat. lib. 1. Sat. 3)</note>.</hi> 
velut si
</p>
          <l> <hi>Egregio inspersos reprehendas corpore naevos</hi> </l>
          <p> <hi>
            <note>(Ibid. Sat. 6)</note>.</hi> 
Hoc est quod aliis verbis Propheta significat: <hi>Turbatus
sum, et non sum locutus <note>(Ps. 76. 5)</note>
          </hi>. Et in eodem
volumine: <hi>Irascimini, et nolite peccare <note>(Ps. 4. 5)</note>
          </hi>. Et
illud Architae Tarentini ad villicum negligentem: Jam
te verberibus enecassem, nisi iratus essem. <hi>Ira enim
viri justitiam Dei non operatur <note>(Jacob. 20. 1)</note>
          </hi>. Quod
de una perturbatione dictum est, referamus ad caeteras.
 SICUT IRASCI hominis est, et iram non perficere,
Christiani: sic omnis caro concupiscit quidem
ea, quae carnis sunt; et quibusdam illecebris ad mortiferas
animam voluptates trahit: sed <emph>507</emph> nostrum
est, voluptatis ardorem majore Christi amore restringere,
et lasciviens [al. <hi>lascivia</hi> ] jumentum frenis inediae
subjugare: ut non libidinem, sed cibos quaerat
ac desideret, ET SESSOREM Spiritum Sanctum, moderato
atque composito portet incessu.</p>
        </div3>
<div3>
          <head>10.</head>
          <p>
 Quorsum ista; Ut hominem esse te noveris, et
passionibus humanis, nisi caveris, subjacere. De eodem
cuncti facti sumus luto, iisdem compacti exordiis.
In serico et in pannis eadem libido dominatur.
Nec regum purpuras timet, nec mendicantium spernit
squalorem. Multoque melius est, stomachum te dolere,
quam mentem: imperare corpori, quam servire:
gressu vacillare, quam pudicitia. Nec statim nobis
poenitentiae subsidia blandiantur, quae sunt infelicium
remedia. Cavendum est vulnus, quod dolore curatur.
Aliud est, integra nave et salvis mercibus, portum
salutis intrare: aliud, nudum haerere tabulae, et crebris
fluctuum recursibus ad asperrima saxa collidi.
Nesciat vidua digamiae indulgentiam, nec noverit illud
<pb n="0732"/>
Apostoli: <hi>Melius est nubere, quam uri <note>(1. Cor. 7. 9)</note>
          </hi>.
Tolle quod pejus est <hi>uri,</hi> et per se bonum non erit
nubere. Procul sint Haereticorum calumniae. Scimus <hi>honorabiles nuptias, et cubile immaculatum 
 <note>(Hebr.
13. 4)</note>
          </hi>. Etiam de Paradiso expulsus Adam, unam
uxorem habuit. Primus Lamech maledictus et sanguinarius,
et de Cain stirpe descendens, unam
costam divisit in duas, et plantarium digamiae protinus
diluvii poena subvertit. Unde illud Apostoli, quod
fornicationis metu indulgere compellitur, scribens ad
Timotheum:  « Volo adolescentulas nubere, filios
procreare, matris familias esse, nullam occasionem
dare adversario maledicti causa »  <note>(1. Tim. 5. 14)</note>.
Et cur indulserit, statim subjecit:  « Jam quaedam
declinaverunt post Satanam. »  Ex quo intelligimus,
illum non stantibus coronam, sed jacentibus manum
porrigere. Vide qualia sint secunda matrimonia, quae
lupanaribus praeferuntur,  « quia declinaverunt quaedam
post Satanam. »  Ideo adolescentula vidua, quae
se non potest continere, vel non vult, maritum potius
accipiat, quam diabolum.</p>
        </div3>
<div3>
          <head>11.</head>
          <p>
 Pulchra nimirum et appetenda res, quae Satanae
comparatione suscipitur. Fornicata est quondam et
Jerusalem, et divaricavit pedes suos omni tanseunti <note>(Ezech. 16. 2)</note>.
In Aegypto primum devirginata est, <emph>508</emph> 
 et ibi fractae sunt mammae ejus. Cumque ad
deserta venisset, et morarum Moysi ductoris impatiens,
quasi oestro libidinis furibunda dixisset:  « Isti
sunt dii tui Israel, qui te eduxerunt de terra Aegypti » <note>(Exod. 32. 4)</note>,
accepit praecepta non bona, et justificationes
pessimas, in quibus non viveret, sed puniretur:
Quid ergo mirum, si et lascivientibus viduis,
de quibus in alio loco Apostolus dixerat:  « Cum
luxuriatae fuerint in Christo, nubere volunt habentes
damnationem, quia primam fidem irritam fecerunt » <note>(1. Tim. 5. 11)</note>,
concessit digamiae praecepta non
bona, et justificationes pessimas; ita secundum indulgens
maritum, ut et tertium, et si liberet, etiam
vicesimum; ut scirent sibi non tam viros datos, quam
adulteros amputatos? Haec, filia in Christo carissima,
inculco, et crebrius repeto, ut posteriorum oblita,
in priora te extendas: habens tui ordinis quas sequaris,
Judith de Hebraea historia, et Annam filiam Phanuelis
de Evangelii claritate [al. <hi>caritate</hi> ], quae diebus
et noctibus versabantur in Templo, et orationibus
atque jejuniis thesaurum pudicitiae conservabant.
Unde et altera in typo Ecclesiae, diabolum capite truncavit;
altera Salvatorem mundi prima suscepit, sacramentorum
conscia futurorum. Illud in calce sermonis
quaeso, ut brevitatem libelli, non de inopia
eloquii, vel de materiae sterilitate, sed de pudoris magnitudine
aestimes accidisse; dum vereor ignotis me
diu ingerere auribus, et occultum legentium judicium
pertimesco.
</p>
        </div3>
      </div1>

<div1>
        <head>EPISTOLA LXXX. Sive PRAEFATIO RUFFINI <hi>In Libros</hi> <foreign xml:lang="greek">ΠΕΡΙ ΑΡΚΩΝ</foreign> ORIGENIS.</head>

<pb n="0733"/>
<p divs_removed="true"> <hi>Ruffinus ut Origenem veluti ab adscriptis erroribus expurgatum,
cunctis legendum obtrudat, Hieronymum
suae sententiae socium laudat, et Origenianarum opinionum
fautorem mentitur: quae res maximum inter
utrumque dissidium peperit.</hi> 

        </p>
        <div3 moved_from_p="true">
            <head>1.</head>
          <p>
 « Scio quam plurimos fratrum scientiae scripturarum
desiderio provocatos, poposcisse ab aliquantis
eruditis viris, et Graecarum litterarum peritis, ut Origenem
Romanum facerent, et Latinis auribus <emph>509</emph> 
 condonarent. Inter quos etiam frater et collega
noster ab Episcopo Damaso deprecatus, cum Homilias
duas de Cantico Canticorum in Latinum transtulisset
ex Graeco, ita in illo opere ornate magnificeque
praefatus est, ut cuivis legendi Origenem, et avidissime
perquirendi desiderium commoveret, dicens
illius animae convenire quod dictum est: »  Introduxit
me rex in cubiculum suum <note>(Cant. 1. 3)</note>;  « asserens
 quod cum in caeteris libris omnes vincat,
in Canticis Canticorum etiam ipse se vicerit. Pollicetur
sane in ipsa Praefatione, se et ipsos in Cantica
Canticorum libros, et alios quam plurimos Origenis,
Romanis auribus largiturum. Sed ille, ut video,
in stylo propio placens, rem majoris gloriae sequitur,
ut pater verbi sit potius, quam interpres. Nos ergo
rem ab illo quidem coeptam sequimur et probatam:
sed non aequis eloquentiae viribus, tanti viri ornare
possumus dicta. Unde vereor ne vitio meo id accidat,
ut is vir, quem ille, alterum post Apostolos Ecclesiae
doctorem scientiae ac sapientiae merito comprobavit
[al. <hi>comprobat</hi> ] inopia sermonis nostri longe esse inferior
videatur.</p>
        </div3>
<div3>
          <head>2.</head>
          <p>
 « Quod ego saepe [al. <hi>Saepius</hi> ] considerans reticebam,
nec deprecantibus me frequenter in hoc opus
fratribus annuebam. Sed tua vis, fidelissime frater
Macari, tanta est, cui obsistere ne imperitia quidem
potest; propter quod ne te ultra tam gravem paterer
exactorem, etiam contra [al. <hi>citra</hi> ] propositum
meum cessi: ea tamen lege atque ordine, ut quantum
fieri potest, interpretando sequar regulam praecessorum.
Et ejus praecipue viri (Hieronymi), cujus
superius fecimus mentionem; qui cum ultra septuaginta
libellos Origenis, quos Homiliticos appellavit,
aliquantos etiam de Tomis in Apostolum scriptis transtulisset
in Latinum, in quibus cum aliquanta offendicula
inveniantur in Graeco, ita elimavit omnia,
interpretando, atque purgavit, ut nihil in illis quod a
<pb n="0734"/>
fide nostra discrepet, Latinus lector inveniat. Hunc
ergo etiam nos, licet non eloquentiae viribus, disciplinae
tamen regulis in quantum possumus sequimur,
observantes scilicet, ne [al. <hi>ut</hi> ] ea quae in
libris Origenis a seipso discrepantia inveniuntur atque
contraria, proferamus. Cujus diversitatis causam
plenius tibi in Apologetico, quem Pamphilianus pro
libris ipsius Origenis <emph>510</emph> scripsit, edidimus, brevissimo
libello superaddito, in quo evidentibus, ut arbitror,
probamentis corruptos esse in quam plurimis
ab Haereticis et malevolis libros ejus ostendimus:
et istos praecipue, quos nunc exigis ut interpreter,
id est, <foreign xml:lang="greek">περί Ἀρχῶν</foreign>, quod <hi>de principiis,</hi> vel <hi>de principatibus</hi> 
[al. <hi>potestatibus</hi> ], dici potest, qui sunt revera
alias et obscurissimi et difficillimi. De rebus enim ibi
talibus disputat, in quibus Philosophi omni sua
aetate consumpta, nihil invenire potuerunt. Hic vero
noster quantum potuit id egit, ut creatoris fidem et
creatarum rerum rationem [al. <hi>creaturarum naturam</hi> ],
quam illi ad impietatem traxerunt, ad pietatem ipse
converteret. Sicubi ergo nos in libris ejus aliquid
contra [al. <hi>circa</hi> ] id invenimus, quod ab eo caeteris
locis fideliter de Trinitate [al. <hi>de pietate de,</hi> etc.] fuerat
definitum, veluti adulteratum hoc et alienum,
aut praetermisimus, aut secundum eam regulam protulimus,
quam ab ipso frequenter invenimus affirmatam.
Si qua sane, velut peritis jam et scientibus
loquens, dum breviter transire vult, obscurius protulit:
nos ut manifestior fieret locus, ea quae de ipsa
re in aliis ejus libris apertius legeramus, adjecimus,
explanationi studentes; nihil tamen nostrum diximus:
sed licet in aliis locis, dicta sua tamen ipsi
reddidimus [al. <hi>sibi reddimus</hi> ]. Hoc autem idcirco
in Praefatione commonui; ne forte calumniatores
inde se criminandi putarent invenisse materiam. Sed
viderint ipsi, quid perversi et contentiosi homines
agant.</p>
        </div3>
<div3>
          <head>3.</head>
          <p>
 « Nobis interim tantus labor, si tamen orantibus
vobis Deus annuerit [al. <hi>juverit aut adjuverit</hi> ], idcirco
susceptus est, non ut calumniosorum ora [al. <hi>calumniosis
os</hi> ] (quod fieri non potest, licet forte etiam hoc
Deus faciet) clauderemus; sed ut proficere ad scientiam
rerum volentibus, materiam praeberemus. Illud
sane omnem, qui hos libros vel descripturus est, vel
lecturus, in conspectu Dei Patris et Filii et Spiritus
Sancti contestor atque convenio, per futuri regni
fidem, per resurrectionis ex mortuis sacramentum,
per illum qui praeparatus est diabolo et angelis suis
aeternum ignem, sic non illum locum aeterna haereditate
<pb n="0735"/>
possideat, <hi>ubi est fletus et stridor dentium <note>(Matth.
8. 12)</note>
          </hi>; et ubi <hi>ignis eorum non extinguetur, et vermis
eorum non morietur <note>(Marc. 9. 43)</note>
          </hi>, ne quis addat aliquid
huic scripturae, ne auferat, ne inferat, ne immutet;
sed conferat cum exemplaribus, unde scripserit,
et emendet ad litteram, et distinguat, <emph>511</emph> 
et inemendatum vel non distinctum codicem non habeat;
ne sensuum difficultas, si distinctus codex non
sit, majores obscuritates legentibus generet. » 
</p>
        </div3>
      </div1>

<div1>
        <head>EPISTOLA LXXXI. AD RUFFINUM.</head>
<p divs_removed="true"> <hi>Cum obliquis Ruffini laudibus in suspicionem traheretur
haeresis Origenianae, incitantibus etiam amicis,
respondet superiori epistolae, qua eum monet, ne se
posthac simili modo laudet.</hi> 

        </p>
        <div3 moved_from_p="true">
            <head>1.</head>
          <p>
 Diu te Romae moratum sermo proprius indicavit.
Nec dubito spiritalium parentum ad patriam revocatum
desiderio, quem matris luctus ire prohibebat,
ne magis coram doleres, quod absens vix ferre poteras.
Quod quereris, stomacho suo unumquemque
servire, et nostro non acquiescere judicio, conscientiae
nostrae testis est Dominus, post reconciliatas
amicitias nullum intercessisse rancorem, quo quempiam
laederemus: quin potius cum omni cautione
providimus, ne saltem casus in malevolentiam verteretur.
Sed quid possumus facere, si unusquisque
juste putat se facere quod facit? et videtur sibi
remordere potius quam mordere? Vera amicitia quod
sentit dissimulare non debet. Praefatiuncula librorum <foreign xml:lang="greek">περὶ Ἀρχῶν</foreign>
 ad me missa est, quam ex stylo intellexi
tuam esse, in qua oblique, imo aperte ego petor:
qua mente sit scripta, tu videris: qua intelligatur,
et stultis patet. Poteram et ego, qui saepissime figuratas
controversias declamavi, aliquid de vetere artificio
repetere, et tuo te more laudare. Sed absit a me,
ut quod reprehendo in te, imiter: quin potius ita
sententiam temperavi, ut et objectum crimen effugerem,
et amicum quantum in me est, nec laesus
laederem. Sed obsecro te, ut si deinceps aliquem sequi
volueris, tuo tantum judicio sis contentus. Aut
enim bona sunt quae appetimus, aut mala. Si bona,
non indigent alterius auxilio; si mala, peccantium multitudo
non parit <emph>512</emph> errori patrocinium. Haec apud
te amice potius expostulare volui, quam lacessitus
publice desaevire; ut animadvertas, me reconciliatas
amicitias pure colere, et non juxta Plautinam sententiam,
altera manu lapidem tenere, panem offerre
altera.</p>
        </div3>
<div3>
          <head>2.</head>
          <p>
 Frater meus Paulinianus necdum de patria
reversus est, et puto quod eum Aquileiae apud sanctum
Papam Chromatium videris. Sanctum quoque
<pb n="0736"/>
Presbyterum Ruffinum ob quamdam causam per
Romam Mediolanum misimus; et oravimus, ut nostro
animo et obsequio vos videret. Caeterisque amicis
eadem significavimus, ne mordentes invicem,
consumamini ab invicem. Jam tuae moderationis est,
et tuorum, nullam occasionem impatientibus dare,
ne non omnes similes mei invenias, qui possint figuratis
laudibus delectari.
</p>
        </div3>
      </div1>

<div1>
        <head>EPISTOLA LXXXII. AD THEOPHILUM. <hi>Adversus Joannem Jerosolymitanum.</hi> </head>
<p divs_removed="true"> <hi>Missis a Theophilo Alexandrino Episcopo litteris ad se
et Monachos, qui secum degebant, ut pacem inter eos
et Joannem Episcopum Jerosolymitanum reconciliaret,
respondet, nihil potius habere se, quam ut dissidium
componatur, et pax Christi inter utrosque resurciatur.
Suas deinde interpretationes Latinas Origenis,
ac fratris Pauliniani ordinationem defendit
adversus querimonias ejusdem Joannis.</hi> 

        </p>
        <div3 moved_from_p="true">
            <head>1.</head>
          <p>
 Epistola tua hereditatis Dominicae te indicans
possessorem, qui pergens ad Patrem; Apostolis loquebatur:
 « Pacem meam do vobis, pacem meam
relinquo vobis »  <note>(Joan. 14. 20)</note>, illius quoque felicitatis
compotem te esse testata est, in qua  « beati
pacifici »  nuncupantur <note>(Matth. 5)</note>. Blandiris ut pater,
erudis ut magister, instituis ut Pontifex. Venisti
ad nos non in austeritate virgae, sed in spiritu benignitatis
et lenitatis et mansuetudinis: ut humilitatem
Christi primo statim sermone resonares, qui mortalium
genus non fulminans et tonans, <emph>513</emph> sed in
praesepi vagiens, et tacens salvavit in cruce. Legeras
enim in typo illius ante praedictum:  « Memento, Domine,
David, et omnis mansuetudinis ejus »  <note>(Ps. 31. 1)</note>;
et in ipso postea praesentatum:  « Discite a me,
quia mitis sum, et humilis corde »  <note>(Matth. 11. 19)</note>.
Unde et multa de sacris voluminibus super pacis laude
perstringens, ac per varios Scripturarum campos
more apum volans, quidquid dulce et aptum concordiae
fuit, artifici eloquio messuisti. Currentes igitur
ad pacem incitati sumus: exposita ad navigandum
vela, crebrior exhortationis tuae aura complevit; ut
non tam retrectantibus et fastidiosis, quam avidis
[al. <hi>quam ut avidis</hi> ] et plenis faucibus, dulcia pacis
fluenta biberemus.</p>
        </div3>
<div3>
          <head>2.</head>
          <p>
 Verum quid facimus, in quorum potestate voluntas
tantum pacis est, non effectus? Et quanquam voluntas
quoque apud Deum propositi sui mercedem
habeat, tamen imperfectum opus etiam volentes moerore
contristat. Quod sciens et Apostolus, perfectissimam
videlicet pacem in utriusque partis voluntate
consistere: <hi>Quantum,</hi> inquit, <hi>ex vobis est, cum omnibus
<pb n="0737"/>
hominibus pacem habentes <note>(Rom. 12. 18)</note>
          </hi>. Et propheta. <hi>Pax, pax. Et ubi est pax? 
 <note>(Jer. 4. 10. juxt. LXX)</note>
          </hi>.
Nihil enim grande est, pacem voce praetendere, et
opere destruere. Aliud niti, aliud demonstrare: verbis
sonare concordiam: re exigere servitutem. Volumus
et nos pacem; et non solum volumus: sed et rogamus.
Sed pacem Christi, pacem veram, pacem sine inimicitiis,
pacem in qua non sit bellum involutum; pacem
quae non ut adversarios subjiciat, sed ut amicos jungat.
Quid dominationem pacem vocamus; et non reddimus
unicuique rei vocabulum suum? Ubi odium est.
appellentur inimicitiae: ubi caritas, ibi tantummodo
pax vocetur. Nos nec Ecclesiam scindimus, neque a
patrum communione dividimur: sed ab ipsis, ut ita
dicam, incunabulis catholico sumus lacte nutriti. Nemo
namque magis Ecclesiasticus est, quam qui nunquam
haereticus fuit. Sed ignoramus absque caritate <emph>514</emph> 
 pacem, sine pace communionem. Legimus
quoque in Evangelio: <hi>Si offers munus tuum ad altare,
et ibi recordatus fueris, quia frater tuus habet aliquid
adversum te, dimitte ibi munus tuum coram altari, et
vade prius reconciliari fratri tuo; et tunc veniens, offer
munus tuum <note>(Matth. 5. 13. 24)</note>
          </hi>. Si munera nostra
absque pace offerre non possumus: quanto magis et
Christi corpus accipere? Qua conscientia ad Eucharistiam
Christi accedam, et respondebo Amen, dum
de caritate dubitem porrigentis?</p>
        </div3>
<div3>
          <head>3.</head>
          <p>
 Quaeso te, ut patienter me audias, nec veritatem
adulationem putes. Quisquamne tibi invitus communicat?
quisquamne extenta manu vertit faciem; et
inter sacras epulas Judae osculum porrigit? Ad adventum,
 ut reor, tuum non pavet Monachorum
turba; sed gaudet: cum certatim tibi procedunt
obviam, et de eremi latibulis exeuntes, sua te cupiunt
humilitate superare. Quis eos compellit exire? Nonne
amor tui? Quis per eremum separatos in unum cogit?
Nonne tua dilectio? Amare enim parens debet.
AMARI parens et Episcopus debet, non timeri. Antiqua
sententia est: <hi>quem metuit quis, odit: quem odit,
periisse cupit <note>(Apud Cicer. lib. 2. Officior.)</note>
          </hi>. Unde
et in nostris literis, cum initia parvulorum in timore
consistant, <hi>perfecta dilectio foras mittit timorem <note>(1.
Joan. 4. 18)</note>
          </hi>. Non quaeris Monachos tibi esse subjectos:
ideo magis subjectos habes. Tu offers osculum,
<pb n="0738"/>
illi colla submittunt. Exhibes militem, et ducem impetras,
quasi unus in pluribus es, ut sis unus ex pluribus.
Cito indignatur libertas, si opprimitur. Nemo
plus impetrat a libero, quam qui servire non cogit.
Novimus Canones Ecclesiasticos. Non ignoramus ordines
singulorum: et lectione et quotidianis exemplis,
usque ad hanc aetatem multa didicimus, multa
experti sumus. Qui scorpionibus caedit; et lumbis
patris habere se putat digitos grossiores, cito regnum
mansueti David dissipat <note>(3. Reg 12)</note>. Certe Romanus
populus, ne in rege quidem <emph>515</emph> superbiam tulit.
Dux ille Israelitici exercitus, qui decem plagis affixerat
Aegyptum, et ad cujus imperium coelum et terra
et maria serviebant, inter cunctos homines, quos tunc
terra generavit, mansuetissimus praedicatur. Et ideo
per quadraginta annos obtinuit principatum, quia potestatis
superbiam lenitate et mansuetudine temperabat.
Lapidabatur a populo, et pro lapidantibus rogabat;
quin potius deleri ipse vult de libro Dei, ne
commissus sibi grex pereat. Cupiebat enim illum
imitari Pastorem, quem sciebat etiam errantes oves
suis humeris portaturum. <hi>Pastor,</hi> inquit, <hi>bonus ponit
animam suam pro ovibus suis <note>(Joan. 10. 11)</note>
          </hi>. Boni quippe
pastoris discipulus optat anathema esse pro fratribus
suis <note>(Rom. 9. 4)</note>, atque cognatis, qui sunt Israelitae
secundum carnem. Et si ille perire cupit, ne perditi
pereant: quanto magis bonis parentibus providendum
est, ne ad iracundiam provocent filios suos, et nimietate
duritiae, etiam lenissimos, asperos esse compellant?</p>
        </div3>
<div3>
          <head>4.</head>
          <p>
 Epistola cogit me brevius loqui, dolor longius.
Scribit in suis illis, ut ille vult pacificis, ut ego sentio,
mordacissimis litteris, quod nunquam a me laesus sit,
nec dictus haereticus. Quonam igitur modo me ipse
laedit, aegrotantem morbo pessimo, et rebellem Ecclesiae
ventilans? Ab aliis lacessitus, accurrit adversariis
parcere, laedere non laedentem? Antequam ordinaretur
frater meus <hi>(Paulinianus),</hi> nunquam [al. <hi>nullam</hi> ]
dixit fuisse inter se et sanctum Papam Epiphanium
de dogmatibus quaestionem. Et quae cum ratio compellebat,
sicut ipse tandem scribit, inde inter populos
disputare, unde nemo quaerebat? Scit enim
prudentia tua periculosas esse hujusmodi quaestiones,
et nihil esse tutius quam tacere: nisi forte necesse
est loqui de grandibus. Certe quod illud tantum ingenium
flumenque [al. <hi>fulmenque</hi> ] eloquentiae fuit, ut in
uno Ecclesiae tractatu, cuncta comprehendisse se dicat,
de quibus singulis novimus eruditissimos viros
infinita versuum millia conscripsisse? Sed hoc quid
ad me? Noverit ille qui audivit, sciat ipse qui scripsit,
meque ab accusatione sui ipse etiam liberet. Ego nec
interfui, nec audivi. Unus e populo sum, imo ne
unus quidem, quia multis clamantibus, <emph>516</emph> tacui.
Conferamus arguentis accusatique personas: et cujus
vel meritum, vel vita, vel doctrina praecesserit, illi
magis accommodemus fidem.
<pb n="0739"/>
</p>
        </div3>
<div3>
          <head>5. </head>
          <p>
Videsne, quod clausis, ut dicitur, oculis summa
quaeque perstringam: non tam eloquens quod mente
concepi, quam indicans quid reticeam. Intellexi et
probavi dispensationem [al. <hi>disputationem</hi> ] tuam,
quod Ecclesiasticae paci consulens, quasi sireneos
cantus obturata aure pertransis. Alioqui quia a parva
aetate sacris litteris eruditus es, nosti quo sensu unumquodque
dicatur: quomodo in ambiguis sententiis
[Ms. <hi>ambiguas sententias</hi> ] tuus sermo libratus, et aliena
non damnet, et nostra non deneget. Sed fides
pura et aperta confessio non quaerit strophas et
argumenta verborum. Quod simpliciter creditur, simpliciter
confitendum est. Poteram quidem libere proclamare,
et inter gladios quoque ignesque Babylonios
dicere: cur aliud respondetur quam quaeritur? cur
non simplex est, nec aperta confessio? Totum timet,
totum temperat, totum relinquit ambiguum, et quasi
super aristas graditur. Verum studio et exspectatione
pacis, fervente stomacho, verba non quomodo quaeruntur,
respondet. Laedunt libere alii, quos laedere
laesus ipse non audet. Ego interim sileo: nunc et dispensationem
meam vel imperitiam simulabo, vel metum.
Quid mihi accusanti facturus est, qui ut ipse
testatur, laudandi detrahit?</p>
        </div3>
<div3>
          <head>6.</head>
          <p>
 Tota ejus Epistola, non tam expositione, quam
nostri [al. <hi>nostris</hi> ] plena est contumeliis. Nomen meum
absque ullis officiis, quibus non invicem palpare solemus
homines, frequenter assumitur, carpitur, ventilatur,
 quasi de libro viventium deletus sim:
quasi illius me litterae suggillaverint; aut istiusmodi
nugas unquam quaesierim, qui ab adolescentia in
Monasterii clausus cellulis, magis esse voluerim aliquid,
quam videri. Quosdam ex nobis sic cum honore
appellat, ut laceret, quasi et nos non possimus dicere,
quae nemo tacet. E servo Clericum factum criminatur,
cum et ipse nonnullos ejuscemodi Clericos habeat; et
Onesimum legerit inter Pauli renatum vincula, Diaconum
coepisse esse de servo <note>(Philem. 1)</note>. Sycophantam
jactitat, et ne probare cogatur, audisse se dicit. O si
et mihi <emph>517</emph> liberet dicere, quae multi clamitant,
et aliorum maledictis acquiescerem; jam et nos intelligeret
scire quae omnes sciunt, et me quoque audire,
quae nullus ignorat. Dicit ei velut praemia pro calumnia
restituta. Quis tam argutum et callens non perhorrescat
ingenium? quis tanto possit eloquentiae fulmini
[al. <hi>flumini</hi> ] respondere? Quid est plus, sustinere
calumniam, an facere? Accusare quem postea diligas,
an peccanti [al. <hi>peccati</hi> ] veniam tribuere? Quid minus
ferendum, de sycophanta Aedilem fieri, an Consulem?
Scit et ipse quid taceam, quid loquar, quid et
ego audierim: quid pro Christi metu fortasse non
credam.
<pb n="0740"/>
</p>
        </div3>
<div3>
          <head>7. </head>
          <p>
 <hi>Hilarius vertit Origenem.</hi> --Origenem me arguit
vertisse in Latinum. Hoc non solus ego feci, sed et
Confessor Hilarius fecit: et tamen uterque nostrum
noxia quaeque detruncans, utilia transtulit. Legat ipse,
 si novit (arbitror enim eum assidua confabulatione
et quotidiano Latinorum consortio Romanum
non ignorare sermonem) aut si certe penitus non
imbibit, interpretentur ei qui solent, et tunc sciet,
me in hoc ipso laudandum esse quod detrahit. Sicut
enim interpretationem et idiomata Scripturarum
Origeni semper attribui, ita dogmatum constantissime
abstuli veritatem. Numquid ego in turbam mitto Origenem?
numquid caeteros Tractatores? Scio aliter
habere Apostolos, aliter reliquos Tractatores. Illos
semper vera dicere, istos in quibusdam ut homines
aberrare. Novum defensionis [al. <hi>malitiae</hi> ] genus, sic
Origenis vitia non negare, ut cum illo caeteros crimineris.
Videlicet cum [al <hi>quem</hi> ] aperte defendere non
audeas, multorum simili errore tuearis. Sex mille
Origenis tomos non poterat quisquam legere, quos
ille non scripsit: faciliusque credo testem hujus sermonis,
quam auctorem esse mentitum.</p>
        </div3>
<div3>
          <head>8.</head>
          <p>
 Fratrem meum (Paulinianum) causam dicit esse
discordiae <emph>518:</emph> hominem, qui quiescit in Monasterii
cellula; et Clericatum non honorem interpretatur,
sed onus. Cumque nos usque ad praesentem diem ficta
pacis ostensione lactaverit, Occidentalium Sacerdotum
commovit aures, dicens eum adolescentulum et
pene puerum in paroecia sua Bethleem Presbyterum
constitutum. Si hoc verum est, cuncti Palaestini Episcopi
non ignorant. Monasterium enim sancti papae
Epiphanii nomine Vetus dictum, in quo frater
meus ordinatus est Presbyter, in Eleutheropolitano
territorio, et non in Aeliensi situm est. Porro aetas
ejus et Beatitudini tuae nota est, et cum ad triginta
annorum spatia jam pervenerit, puto eam in hoc non
esse reprehendendam, quae juxta mysterium assumpti
hominis in Christo perfecta est. Recordetur legis antiquae,
et post viginti quinque annos a Levitica tribu
<pb n="0741"/>
eligi in Sacerdotium pervidebit <note>(Num. 8)</note>. Aut si in
hoc testimonio solo Hebraicam sequitur Veritatem,
noverit triginta annorum fieri Sacerdotem. Ac ne
forsitan dicat, <hi>Vetera transierunt, et facta sunt omnia
nova <note>(2. Cor. 5. 17)</note>
          </hi>, audiat cum Timotheo: <hi>Adolescentiam
tuam nemo contemnat <note>(1. Tim. 4. 12)</note>
          </hi>. Certe
ipse quando Episcopus ordinatus est, non multum ab
ea, in qua nunc frater meus est, distabat aetate. Vel
si hoc in Episcopis licet, in Presbyteris non licet,
ne per antiphrasim a suo nomine discrepare videantur: 
cur ipse aut ejus, aut minoris aetatis; et quod
his amplius est, ministrum alterius Ecclesiae ordinavit
Presbyterum? Quod si non potest pacem habere
cum fratre: nisi cum subdito, et ordinationis suae
 Episcopo renuntiante, ostendit se non tam pacem
cupere, quam sub pacis occasione vindictam; nec
aliter quietis et pacis otio esse contentum, nisi integrum
habeat quod minatur. Etiam si ipse eum ordinasset,
et sic secreti amator quiescere vellet; ne
quidquam exerceret. <emph>519</emph> Quod si Ecclesiam scinderet,
nihil ei deberet praeter honorem cunctis Sacerdotibus
debitum.</p>
        </div3>
<div3>
          <head>9.</head>
          <p>
 Hucusque apologia ejus, imo categoria, et
laciniosus contra nos sermo protractus est. Cui ego
quidem in Epistola breviter praeteriensque respondi,
ut ex his quae dixi, intelligat, quid tacuerim; et noverit
nos homines esse rationale animal, et prudentiam
suam posse intelligere: nec ita obtusi cordis,
ut instar brutorum animalium, verborum tantum
sonum et non sententias audiamus. Nunc quaeso te,
ut veniam tribuas dolori meo; ET SI SUPERBUM est
respondisse, multo sit superbius accusasse. Quanquam
ita responderim, ut silentium potius meum indicaverim,
quam sermonem. Quid procul pacem
quaerunt, et volunt eam nobis ab aliis imperari? Sint
pacifici, et illico pax sequetur. Cur nomine Sanctitudinis
tuae contra nos pro terrore abutuntur, cum
Epistola tua pacem et mansuetudinem sonet: illorum
verba duritiem comminentur? Denique quam pacificas
et ad concordiam pertinentes per Isidorum Presbyterum
litteras nobis miseris, hinc probamus, quod
illas qui pacem falso jactant, reddere noluerint.
Eligant itaque quod volunt: Aut boni sumus, aut
mali. Si boni, dimittant quiescere: si mali, quid
malorum expetunt societatem? Quantum valeat humilitas,
experimento didicit. Qui nunc dissuit, quae
suo consilio olim disjuncta sociavit, probat se nunc
ad alterius voluntatem, tunc copulata discerpere.</p>
        </div3>
<div3>
          <head>10.</head>
          <p>
 <hi>Exilium impetratum Hieronymo ab Joanne.</hi> --Nuper
nobis postulavit et impetravit exilium: atque
utinam implere potuisset, ut sicut illi voluntas imputatur
pro opere; ita et nos non solum voluntate,
sed et effectu coronam haberemus exilii. Fundendo
sanguinem, et patiendo magis, quam faciendo contumelias,
<pb n="0742"/>
Christi fundata est Ecclesia. PERSECUTIONIBUS
crevit, martyriis coronata est. Aut si isti soli
juxta quos degimus, amant rigorem, et non noverunt
persecutionem sustinere, sed facere; sunt et hic
Judaei: sunt variorum dogmatum Haeretici, et maxime <emph>520</emph> 
 impurissimi Manichaei, cur eorum ne verbo
quidem quempiam audent laedere? Nos solos expellere
cupiunt? Nos soli qui Ecclesiae communicamus,
Ecclesiam scindere dicimur? Oro te, nonne aequa est
ista postulatio, ut aut illos nobiscum expellant, aut
nos cum illis teneant? Nisi quod in eo magis honorant,
quos saltem exilio ab Haereticis separant. Monachus,
proh dolor, Monachis et minatur et impetrat
[al. <hi>importat</hi> ] exilium, et hoc Monachus, Apostolicam
Cathedram habere se jactans. Non novit terrori
natio ista succumbere, et impendenti gladio magis
cervices, quam manus subjicit. QUIS ENIM Monachorum
exul patriae, non exul est mundi? Quid opus
est auctoritate publica; et Rescripti impendiis, et
toto orbe discursibus? Tangat saltem digitulo, et
ultro exibimus. <hi>Domini est terra, et plenitudo ejus <note>(Ps. 23. 1)</note>
          </hi>.
CHRISTUS loco non tenetur inclusus.</p>
        </div3>
<div3>
          <head>11.</head>
          <p>
 Praeterea, quod scribit nos per te, et Romanam
Ecclesiam communicare ei, a qua videmur
communione separati: non necesse est ire tam longe,
et hic in Palaestina eodem modo ei jungimur. Et ne
hoc quod procul sit, in viculo Bethleem Presbyteris
ejus, quantum in nobis est, communione sociamur.
Ex quo perspicuum est, dolorem proprium causam
Ecclesiae non putandum: nec stomachum unius hominis,
imo per illum aliorum, generali Ecclesiae
vocabulo nuncupandum. Quapropter quod in principio
Epistolae dixi, etiam nunc repeto, nos velle pacem
Christi, optare concordiam: et te rogare, ut illum
[al. <hi>illos</hi> ] moneas, pacem non extorquere, sed velle.
Sit praeteritarum nostrarum contumeliarum dolore
contentus. Veterata vulnera, saltem nova obliteret
caritate. Sit talis, qualis ante fuit, quando nos suo
arbitrio diligebat. Verba ei de alieno stomacho non
fluant. Faciat quod vult, et non quod velle compellitur.
AUT QUASI PONTIFEX cunctis aequaliter imperet;
aut quasi imitator Apostoli, universorum saluti ex
aequo serviat. Si talem se praebuerit, ultro praebemus
manus, extendimus brachia; amicos <emph>521</emph> et parentes
habeat; et sentiat in Christo, sicut omnibus
Sanctis, ita et sibi nos esse subjectos. « Caritas
patiens est, caritas benigna est, caritas non aemulatur,
non inflatur, omnia sustinet, omnia credit <note>(1.
Cor. 13)</note>. Cunctarum virtutum mater est caritas; et
<pb n="0743"/>
quasi spartum triplex Apostoli sententia roboratur
dicentis, <hi>fides, spes, caritas.</hi> Credimus, speramus:
atque ita per fidem et spem, dilectionis vinculo copulamur.
Idcirco enim et nos patrias nostras dimisimus,
ut quieti absque ullis simultatibus in agris et in
solitudine viveremus: ut Pontifices Christi, (qui
tamen rectam fidem praedicant) non dominorum metu,
sed patrum honore veneremur; ut deferamus Episcopis
ut Episcopis, et non sub nomine alterius, aliis
quibus nolumus, servire cogamur. Non sumus tam
inflati cordis, ut ignoremus quid debeatur Sacerdotibus
Christi. Qui enim eos recipit, non tam eos recipit,
quam illum cujus Episcopi sunt. Sed contenti
sint honore suo. Patres se sciant esse, non dominos,
maxime apud eos qui spretis ambitionibus saeculi,
nihil quieti et otio praeferunt. Tribuat autem orationibus
tuis Christus Deus Omnipotens, ut pacis non
ficto nomine, sed vero et fideli amore sociemur: ne
mordentes invicem, consumamur ab invicem <note>(Gal. 5)</note>.
</p>
        </div3>
      </div1>

<div1>
        <head>EPISTOLA LXXXIII.</head>
<p> <hi>Pammachius et Oceanus exstimulant Hieronymum, ut
librum</hi> <foreign xml:lang="greek">περὶ Ἀρχῶν</foreign> <hi>in Latinum sermonem exacte transferat,
et a calumniis Ruffini et hominum suspicionibus
se purget, et ostendat ab Origenistarum errore
alienum.</hi> </p>
<p>PAMMACHIUS ET OCEANUS HIERONYMO presbytero
Salutem.</p>
<p> <hi>Sanctus aliquis ex fratribus schedulas ad nos cujusdam
detulit, quae Origenis volumen, quod</hi> <foreign xml:lang="greek">περὶ Ἀρχῶν</foreign> <hi>inscribitur, in Latinum sermonem conversum tenerent.
Et quoniam in his multa sunt, quae tenuitatem nostri
ingenii 
 permovent, quaeque minus catholice dicta
existimamus, suspicamur etiam ad excusationem Auctoris,
multa de libris ejus esse subtracta, quae apertam
impietatem ejusdem monstrare potuissent, quaesumus</hi> <emph>522</emph> 
 <hi>Praestantiam tuam, ut in hoc specialiter, non
tam nobis, quam universis qui in Urbe habitant, profuturum
opus digneris impendere, ut supra dictum librum
Origenis ad fidem, quemadmodum ab ipso Auctore
editus est, tuo sermone manifestes; et quae a defensore
ejus interpolata sunt, prodas. Et quae etiam in his schedulis,
quas ad Sanctitatem tuam direximus, vel contra
catholicam regulam vel imperite edita sunt, redarguas
atque convincas. Sane subtiliter in Praefatione operis
sui mentionem, tacito nomine tuae Sanctitatis, expressit,
quod a te promissum opus ipse compleverit:
illud oblique agens, etiam te simili ratione sentire. Purga
ergo suspiciones hominum, et convince criminantem,
ne si dissimulaveris, consentire videaris.</hi> </p>
</div1>

<div1>
        <head>EPISTOLA LXXXIV.</head>
<p> <hi>Respondens superiori Epistolae, exponit, quo animo
legerit, laudaritque Origenem, quem ab omnibus
legi cupiat, si fieri possit absque periculo pietatis: et
<pb n="0744"/>
aemulorum calumnias refellit, ac suspiciones hominum
diluit. Coactusque prodit errores Origenis, quos
frustra conabantur defendere, qui suam haeresim illius
praetextu defendere studebant.</hi> </p>
<p divs_removed="true">HIERONYMUS PAMMACHIO ET OCEANO Fratribus Salutem.

        </p>
        <div3 moved_from_p="true">
            <head>1.</head>
          <p>
 Schedulae quas misistis, honorifica me affecere
contumelia, sic ingenium praedicantes, ut fidei tollerent
veritatem. Et quia eadem et Alexandriae et Romae,
 et in toto pene orbe boni homines super meo
nomine jactare consueverunt; et tantum me diligunt,
ut sine me haeretici esse non possint, omittam personas:
rebus tantum et criminibus respondebo. Neque
enim causae prodest maledicentibus remaledicere,
et adversarios talione mordere, cui praecipitur
malum pro malo non reddere, sed vincere in bono
malum <note>(Rom. 12; et 1. Thes. 5)</note>: saturari opprobriis,
et alteram verberanti praebere maxillam <note>(Matth. 5)</note>.</p>
        </div3>
<div3>
          <head>2.</head>
          <p>
 <hi>Quare Origenem laudaverit.</hi> --Objiciunt mihi,
quare Origenem aliquando laudaverim. Ni fallor duo
loca sunt, in quibus eum laudavi: Praefatiuncula
ad Damasum in Homilias <emph>523</emph> Cantici Canticorum,
et Prologus in librum Hebraicorum Nominum. Quid
ibi de dogmatibus Ecclesiae dicitur? quid de Patre et
Filio et Spiritu Sancto? quid de carnis resurrectione?
quid de animae statu atque substantia? Simplex interpretatio,
atque doctrina, simplici voce laudata est.
Nihil ibi de fide, nihil de dogmatibus comprehensum
est. Moralis tantum tractatur locus, et allegoriae nubilum,
serena expositione discutitur. Laudavi interpretem,
non dogmatisten: ingenium, non fidem:
Philosophum, non Apostolum. Quod si volunt super
Origene meum scire judicium, legant in Ecclesiasten
Commentarios: replicent in Epistolam ad Ephesios
tria volumina, et intelligent, me semper ejus dogmatibus
contraisse. Quae enim stultitia est, sic alicujus
laudare doctrinam, ut sequaris et blasphemiam? Et
beatus Cyprianus Tertulliano magistro utitur, ut ejus
scripta probant; cumque eruditi et ardentis viri
delectetur ingenio, Montanum cum eo Maximillamque
non sequitur. Fortissimos libros contra Porphyrium
scribit Apollinarius: Ecclesiasticam pulchre
Eusebius historiam texuit; alter eorum dimidiatam
Christi introduxit oeconomiam; alter impietatis
Arii apertissimus propugnator est. <hi>Vae,</hi> inquit Isaias, <hi>qui dicunt bonum malum, et malum bonum, et qui faciunt
amarum dulce, et dulce amarum 
 <note>(Isai. 5. 20)</note>
          </hi>.
Nec bonis adversariorum (si honestum quid habuerint)
<pb n="0745"/>
detrahendum est, nec amicorum laudanda sunt
vitia; ET UNUMQUODQUE non personarum, sed rerum
pondere judicandum est. Mordetur et Lucilius,
quod incomposito currat pede; et tamen sales ejus
leposque laudantur.</p>
        </div3>
<div3>
          <head>3.</head>
          <p>
 Dum essem juvenis, miro discendi ferebar ardore,
nec juxta quorumdam praesumptionem, ipse me
docui. Apollinarium Laodicenum audivi Antiochiae
frequenter, et colui; et cum me in sanctis Scripturis
erudiret, nunquam <emph>524</emph> illius contentiosum
super sensu dogma suscepi. Jam canis spargebatur
caput, et magistrum potius quam discipulum decebat.
Perrexi tamen Alexandriam, audivi Didymum: in
multis ei gratias ago. Quod nescivi, didici: quod sciebam,
illo docente, non perdidi. Putabant me homines
finem fecisse discendi. Veni rursum Jerosolymam
et Bethleem. Quo labore, quo pretio Baraninam
nocturnum habui praeceptorem! Timebat enim Judaeos,
et mihi alterum exhibebat Nicodemum <note>(Joan.
3. 1)</note>. Horum omnium frequenter in opusculis meis
facio mentionem. Certe Apollinarii et Didymi inter se
dogma contrarium est. Rapiat me ergo utraque turma
diversum altrinsecus, quia magistrum utrumque
confiteor. Si expedit odisse homines, et gentem aliquam
detestari, miro odio adversor circumcisos.
Usque hodie enim persequuntur Dominum nostrum
Jesum Christum in synagogis Satanae. Objiciat mihi
quispiam, cur hominem Judaeum habuerim praeceptorem?
Et audet quidam proferre litteras meas ad Didymum,
quasi ad Magistrum? Grande crimen discipuli,
si hominem eruditum et senem magistrum
dixerim. Et tamen volo inspicere ipsam Epistolam,
quae tanto tempore in calumniam reservata est. Nihil
praeter honorem et salutationem continet. Inepta sunt
haec et frivola. Arguite potius ubi haeresim defenderim,
ubi pravum Origenis dogma laudaverim. In lectione
Isaiae <note>(Cap. 6)</note>, in qua duo Seraphim clamantia describuntur,
illo interpretante Filium et Spiritum Sanctum,
nonne ego detestandam expositionem in duo
Testamenta mutavi? Habetur liber in manibus, ante
viginti annos editus. Tot opuscula mea, et maxime
Commentarii, juxta opportunitatem locorum gentilem
sectam lacerant. Quod autem opponunt, congregasse
me libros illius, super cunctos homines: utinam
<pb n="0746"/>
omnium Tractatorum haberem volumina, ut tarditatem
ingenii, <emph>525</emph> lectionis diligentia compensarem.
Congregavi libros ejus, fateor; et ideo errores
non sequor, quia scio universa quae scripsit. Credite
experto, quasi Christianus Christianis loquor: Venenata
sunt illius dogmata, aliena a Scripturis sanctis,
vim Scripturis facientia. Legi, inquam, legi
Origenem; et si in legendo crimen est fateor; et
nostrum marsupium Alexandrinae chartae evacuarunt.
Si mihi creditis, Origenistes nunquam fui; si non
creditis, nunc esse cessavi. Quod si nec sic adducimini
ad fidem, compellitis me ad defensionem mei,
contra amasium vestrum scribere: ut si non creditis
neganti, credatis saltem accusanti. Sed libentius mihi
erranti creditur, quam correcto. Nec mirum, putant
enim me suum esse <foreign xml:lang="greek">συμμύστην,</foreign> et propter animales
et luteos nolle palam dogmata confiteri. Ipsorum enim
decretum est, non facile margaritas ante porcos esse
mittendas, nec dandum sanctum canibus <note>(Matth. 7)</note>,
et cum David dicere: <hi>Abscondi in corde meo eloquia
tua, ut non peccem tibi <note>(Ps. 118. 11)</note>
          </hi>. Et in alio loco
super justo: <hi>Qui loquitur,</hi> inquit, <hi>veritatem cum proximo
suo <note>(Ps. 14. 3. et 23. 4)</note>
          </hi>, id est, cum his qui
domestici fidei sunt. Ex quo volunt intelligi, nos
qui necdum initiati sumus, debere audire mendacium:
ne parvuli atque lactentes solidioris cibi edulio
suffocemur. Quod autem perjuriorum atque mendacii
inter se orgiis foederentur, sextus Stromateon liber
(in quo Platonis sententiae nostrum dogma componit)
planissime docet.</p>
        </div3>
<div3>
          <head>4.</head>
          <p>
 Quid igitur faciam? Negem me ejusdem dogmatis
esse? Non credent. Jurem? Ridebunt, et dicent:
domi nobis ista nascuntur. Faciam quod solum cavent,
ut sacra eorum atque mysteria in publicum
proferam, et omnis prudentia eorum qua nos simplices
ludunt, in propatulo sit: et qui neganti voci non
credunt, credant saltem arguenti stylo. Hoc enim vel
maxime cavent, ne quando contra auctorem suum
eorum scripta teneantur. Facile dicunt cum juramento,
quod postea alio solvant <emph>526</emph> perjurio. Ad
subscriptionem tergiversantur, quaeruntque suffugia.
Alius, Non possum, inquit, damnare, quod
nemo damnavit. Alius, Nihil super hoc a Patribus statutum
est: ut dum totius orbis provocatur auctoritas,
subscribendi necessitas differatur. Quidam constantius,
Quomodo, inquit, damnabimus, quos Synodus
Nicaena non tetigit? Quae enim damnavit Arium,
damnasset utique et Origenem, si illius dogmata reprobasset.
Scilicet uno medicamine omnes simul
morbos debuere curare; et idcirco Spiritus Sancti
neganda majestas est, quia in illa Synodo super substantia
<pb n="0747"/>
ejus silentium fuit. De Ario tunc, non de
Origene quaestio fuit: de Filio, non de Spiritu Sancto.
CONFESSI SUNT quod negabatur: tacuerunt de quo
nemo quaerebat. Quanquam latenter Origenem fontem
Arii percusserunt; damnantes enim eos, qui
Filium de Patris negant esse substantia, illum pariter,
Ariumque damnaverunt. Alioqui hoc argumento,
nec Valentinus, nec Marcion, nec Cataphryges, nec
Manichaeus damnari debent: quia Synodus Nicaena
eos non nominat: quos certe ante Synodum fuisse,
non dubium est. Quod si quando urgeri coeperint, et
aut subscribendum eis fuerit, aut exeundum de Ecclesia,
miras strophas videas. Sic verba temperant,
sic ordinem vertunt, et ambigua quaeque concinnant,
ut et nostram et adversariorum confessionem teneant,
ut aliter haereticus, aliter catholicus audiat. Quasi
non eodem spiritu et Apollo Delphicus, atque
Loxias oracula fuderit Croeso et Pyrrho diversis temporibus,
sed pari illudens stropha? Exempli causa
pauca subjiciam.</p>
        </div3>
<div3>
          <head>5.</head>
          <p>
 Credimus, inquiunt, resurrectionem futuram
corporum. Hoc si bene dicatur, pura confessio est.
Sed quia corpora sunt coelestia et terrestria, et aer
iste et aura tenuis, juxta naturam suam corpora nominantur,
corpus ponunt, non carnem, ut orthodoxus
corpus audiens, carnem putet; haereticus
spiritum recognoscat. Haec <emph>527</emph> est eorum prima
decipula: quae si deprehensa fuerit, instruunt (Ms. <hi>struunt</hi> 
] alios dolos, et innocentiam simulant, et malitiosos
nos vocant, et quasi simpliciter credentes,
aiunt: Credimus resurrectionem carnis. Hoc vero
cum dixerint, vulgus indoctum putat sibi sufficere
[Ms. <hi>posse sufficere</hi> ], maxime quia idipsum et in Symbolo
creditur. Interroges ultra, circuli strepitus commovetur,
fautores clamitant: Audisti resurrectionem
carnis, quid quaeris amplius? et in perversum studiis
commutatis, nos sycophantae, illi simplices appellantur.
Quod si obduraveris frontem, et urgere coeperis,
carnem digitis tenens, an ipsam dicant resurrecturam,
quae cernitur, quae tangitur, quae incedit et loquitur;
primo rident, deinde annuunt. Dicentibusque
nobis, utrum capillos et dentes, pectus et ventrem,
manus et pedes, caeterosque artus ex integro resurrectio
exhibeat: tunc vero risu se tenere non possunt,
cachinnoque ora solventes, tonsores nobis
[Ms. <hi>bonis</hi> ] necessarios, et placentas, et medicos, ac
sutores ingerunt. Ultroque interrogant, utrum credamus
et genitalia utriusque sexus resurgere, nostras
genas hirtas, feminarum laeves fore, et habitudinem
corporis pro maris ac feminae distinctione diversam.
Quod si dederimus, statim expetunt vulvam et coitum,
et caetera quae in ventre sunt et sub ventre. Singula
<pb n="0748"/>
membra negant, et corpus quod constat ex membris,
 dicunt resurgere.</p>
        </div3>
<div3>
          <head>6.</head>
          <p>
 Non est hujus temporis contra dogma perversum
rhetoricum jactare sermonem. Non mihi dives
Ciceronis lingua sufficiat, non fervens Demosthenis
oratio animi mei possit implere fervorem, si velim
Haereticorum fraudulentias prodere, qui verbo tenus
resurrectionem fatentes, animo negant. Solent enim
mulierculae eorum mammas tenere, ventri applaudere,
lumbos et semina et putres attrectare axillas,
et dicere: Quid nobis prodest resurrectio, si
fragile corpus resurget? Et futurae Angelorum similes
 Angelorum habebimus et naturam. Dedignantur
videlicet cum carne et ossibus resurgere, cum
quibus resurrexit et Christus. Sed fac <emph>528</emph> me errasse
in adolescentia, et Philosophorum, id est,
Gentilium studiis eruditum, in principio fidei dogmata
ignorasse Christiana: et hoc putasse in Apostolis,
quod in Pythagora et Platone et Empedocle
legeram: Cur parvuli in Christo atque lactentis
errorem sequimini? cur ab eo impietatem discitis,
qui necdum pietatem noverat? Secunda post naufragium
tabula est, culpam simpliciter confiteri. Imitati
estis errantem, imitamini et correctum. Erravimus
juvenes, emendemur senes. Jungamus gemitus, lacrymas
copulemus, ploremus, et convertamur ad
Dominum, qui fecit nos <note>(Psal. 94)</note>: non expectemus
diaboli poenitentiam. Vana est illa praesumptio, et in
gehennae trahens profundum: hic aut quaeritur vita,
aut amittitur. Si Origenem nunquam secutus sum,
frustra infamare me quaeritis [Ms. <hi>cupitis</hi> ]; si discipulus
ejus fui, imitamini poenitentem. Credidistis
confitenti: credite et neganti.</p>
        </div3>
<div3>
          <head>7.</head>
          <p>
 Si ista, ut ais, inquit, noveras, cur eum laudasti
in opusculis tuis? Et hodie laudarem, nisi vos
ejus laudaretis errores: non mihi displiceret ingenium,
nisi quibusdam ejus [al. <hi>etiam</hi> ] placeret impietas.
Et Apostolus praecipit: <hi>Omnia legentes, quae
bona sunt retinentes <note>(I. Thess. 5)</note>
          </hi>. Lactantius in libris
suis, et maxime in epistolis ad Demetrianum, Spiritus
sancti omnino negat substantiam, et errore
Judaico dicit eum vel ad Patrem referri, vel Filium,
et sanctificationem utriusque personae sub ejus nomine
demonstrari. Quis mihi interdicere potest, ne
legam Institutionum ejus libros, quibus contra gentes
scripsit fortissime, quia superior sententia detestanda
est? Apollinarius contra Porphyrium egregia
scripsit volumina, probo laborem viri, licet fatuum
in plerisque dogma contemnam. Confitemini et vos
<pb n="0749"/>
in quibusdam errare Origenem; et mu ultra non
faciam. Dicite eum male sensisse de Filio, pejus de
Spiritu sancto; animarum de coelo ruinas impie protulisse;
resurrectionem carnis verbo tantum confiteri,
caeterum assertione destruere; et post multa saecula,
atque unam omnium restitutionem, id ipsum fore
Gabrielem, quod diabolum; Paulum, quod <emph>529</emph> 
Caipham, virgines, quod prostibulas. Cum haec rejeceritis,
et quasi censoria virgula separaveritis a
fide Ecclesiae, tuto legam caetera; nec venena jam timebo,
cum antidotum praebibero. Non mihi nocebit,
si dixero: Origenes, cum in caeteris libris omnes vicerit,
in Cantico canticorum ipse se vicit; nec formidabo
sententiam, qua illum doctorem Ecclesiarum quondam
 adolescentulus nominavi. Nisi forte accusare
debui, cujus rogatu [al. <hi>rogatus</hi> ] opuscula transferebam,
et dicere in prologo: Hic cujus interpretor libros
haereticus est, cave lector, ne legas: fuge viperam:
aut si legere volueris, scito a malis hominibus
et haereticis corrupta esse, quae transtuli; quanquam
timere non debeas; ego enim omnia, quae vitiata
fuerant, correxi. Hoc est aliis verbis dicere: ego,
qui interpretor, catholicus sum; hic, quem interpretor,
haereticus est. Denique et vos satis simpliciter,
et ingenue, et non malitiose, parvi scilicet pendentes
praecepta rhetorica, et praestigias oratorum,
dum libros ejus <foreign xml:lang="greek">περὶ Ἀρχῶν</foreign> haereticos confitemini, et
in alios crimen transferre vultis, injecistis legentibus
scrupulum, ut totam auctoris vitam discuterent, et
ex caeteris libris ejus conjecturam praesentis facerent
quaestionis. Ego callidus, qui emendavi, silens quod
volui, et dissimulans crimina, non feci invidiam
criminoso. Aiunt et medici, grandes morbos non esse
curandos, sed dimittendos naturae, ne medela langorem
exasperet. Centum quinquaginta anni prope
sunt, ex quo Origenes mortuus est Tyri. Quis Latinorum
ausus est unquam transferre libros ejus de resurrectione, <foreign xml:lang="greek">περὶ Ἀρχῶν, στρωματέας</foreign>
 et <foreign xml:lang="greek">τόμους</foreign>? quis
per infame opus se ipsum voluit infamari? Nec disertiores
sumus Hilario, nec fideliores Victorino, qui
ejus tractatus non ut interpretes, sed ut auctores
proprii operis transtulerunt. Nuper Sanctus Ambrosius
sic Hexaemeron illius compilavit, ut magis
Hippolyti sententias Basiliique sequeretur. Ego ipse,
cujus aemulatores esse vos dicitis, et, ad caeteros
talpae, caprearum in me oculos possidetis, si malo
animo fuissem erga Origenem, interpretatus essem
hos ipsos, quos supra dixi, libros, ut mala ejus
etiam Latinis nota facerem; sed <emph>530</emph> nunquam
feci, et multis rogantibus acquiescere nolui. Non
enim consuevi eorum insultare erroribus, quorum
miror ingenia. Ipse, si adhuc viveret. Origenes irasceretur
vobis fautoribus suis, et cum Jacob diceret, <hi>Odiosum me fecistis in mundo 
 <note>(Gen. 34)</note>
          </hi>.</p>
        </div3>
<div3>
          <head>8.</head>
          <p>
 Vult aliquis laudare Origenem? laudet, ut
laudo: magnus vir ab infantia, et vere martyris
<pb n="0750"/>
[Leonidis Martyris] filius: Alexandriae ecclesiasticam
scholam tenuit, succedens eruditissimo viro Clementi
presbytero: voluptates in tantum fugit, ut zelo Dei,
sed tamen non secundum scientiam ferro truncaret
genitalia: calcavit avaritiam: Scripturas memoriter
tenuit, et in studio explanationis earum, diebus
desudavit ac noctibus. Mille et co amplius tractatus
 in Ecclesia locutus est: edidit innumerabiles praeterea
commentarios, quos ipse appellat <foreign xml:lang="greek">τόμους,</foreign> et quos
nunc praetereo, ne videar operum ejus indicem texere.
Quis nostrum tanta potest legere, quanta ille conscripsit?
quis ardentem in Scripturis animum non
miretur? Quod si quis Judas zelotes opposuerit nobis
errores ejus, audiat libere:
</p>
          <l rend="indent"> <hi>Interdum magnus dormitat Homerus.</hi> </l>
<l> <hi>Verum opere in longo fas est obrepere somnum.</hi> </l>
          <p> <note>(HORAT. Art. Poet.)</note> 
</p>
          <p>Non imitemur ejus vitia, cujus virtutes non possumus
sequi. Erraverunt in fide alii tam Graeci, quam
Latini, quorum non necesse est proferre nomina, ne
videamur eum non sui merito, sed aliorum errore
defendere. Hoc non est, inquies, excusare Origenem,
sed accusare caeteros. Pulchre, si eum errasse non
dicerem, si in fidei pravitate saltem Apostolum Paulum,
vel Angelum de coelo audiendum crederem <note>(Galat. 1)</note>.
Nunc vero, cum simpliciter errorem ejus
fatear, sic legam ut caeteros, quia sic erravit ut caeteri.
Sed dicas: si multorum communis est error,
cur solum persequimini? Quia vos solum laudatis ut
Apostolum. Tolle amoris <foreign xml:lang="greek">ὑπερβολὴν,</foreign> et nos tollimus
odii magnitudinem. Caeterorum vitia de libris suis ad
hoc tantum excerpitis, ut hujus defendatis errorem:
Origenem sic fertis in coelum, ut nihil eum errasse
dicatis. Quisquis es assertor novorum dogmatum,
quaeso te, ut parcas Romanis auribus: parcas fidei,
quae Apostoli voce laudata est. Cur post quadringentos <emph>531</emph> 
 annos docere nos niteris, quod ante nescivimus?
cur profers in medium, quod Petrus et Paulus
edere noluerunt? Usque ad hunc diem sine ista
doctrina mundus Christianus fuit. Illam senex tenebo
fidem, in qua puer renatus sum. Pelusiotas nos
appellant, et luteos animalesque, et carneos, quod
non recipiamus ea, quae spiritus sunt; illi scilicet
Jerosolymitae, quorum mater in coelo est. Non contemno
carnem, in qua Christus natus est, et resurrexit:
non despicio lutum, quod excoctum in testam
purissimam, regnat in coelo; et tamen miror, cur
carni detrahentes, vivant carnaliter, et inimicam
suam foveant, et nutriant delicate, nisi forte implere
volunt Scripturam dicentem: <hi>Amate inimicos
vestros: benefacite iis, qui persequuntur vos (Luc.
<pb n="0751"/>
6; Matth. 5)</hi>. Amo carnem castam, virginem, jejunantem:
amo carnis non opera, sed substantiam: amo
carnem, quae judicandam se esse novit: amo illam,
quae pro Christo in martyrio caeditur, laniatur, exuritur.</p>
        </div3>
<div3>
          <head>10.</head>
          <p>
 <hi>An corrupti Origenis libri?</hi> --Illud vero, quod
asserunt, a quibusdam haereticis et malevolis hominibus
libros ejus esse violatos, quam ineptum sit, hinc
probari potest. Quis prudentior, doctior, eloquentior
Eusebio, et Didymo, assertoribus Origenis, inveniri
potest? quorum alter sex voluminibus <foreign xml:lang="greek">τῆς ἀπολογίας</foreign>
ita eum, ut se, sensisse confirmat: alter sic ejus
errores nititur excusare, ut tamen illius esse fateatur;
non scriptum negans, sed sensum scribentis
edisserens. Aliud est, si qua ab haereticis addita
sunt, aliud si quis quasi bene dicta defendat. Solus
inventus est Origenes, cujus scripta in toto orbe
falsarentur, et, quasi ad Mithridatis litteras, omnis
veritas uno die de voluminibus illius raderetur. Si
unus violatus est liber, num universa ejus opera,
quae diversis et locis et temporibus edidit, simul
corrumpi potuerunt? Ipse Origenes in epistola,
quam scribit ad Fabianum Romanae urbis Episcopum,
poenitentiam <emph>532</emph> agit, cur talia scripserit, et causas
temeritatis in Ambrosium refert, quod secreto
edita, in publicum protulerit: et quid adhuc <foreign xml:lang="greek">ἐυρεσιλογοῦσιν,</foreign>
 aliena esse, quae displicent?</p>
        </div3>
<div3>
          <head>11.</head>
          <p>
 <hi>An Pamphilus Origenis laudator.</hi> --Porro, quod
Pamphilum proferunt laudatorem ejus, gratias illis
ago meo nomine, quod dignum me putaverunt,
quem cum martyre calumniarentur. Si enim ab inimicis
Origenis libros ejus dicitis esse violatos, ut
infamarentur: quare mihi non liceat dicere, ab
amicis ejus et sectatoribus compositum esse sub nomine
Pamphili volumen, quod illum testimonio martyris
ab infamia vindicaret? Ecce vos emendatis in
Origenis libris, quod ille non scripsit: et miramini,
si edat aliquis librum, quem ille non edidit? Vos in
edito opere potestis coargui: ille, qui nihil aliud edidit,
facilius patet calumniae. Date quodlibet aliud
opus Pamphili: nusquam reperietis: hoc unum est;
<pb n="0752"/>
unde igitur sciam, quod Pamphili sit? videlicet stylus
et saliva docere me poterit. Nunquam credam,
quod doctus vir primos ingenii sui fructus quaestionibus
et infamiae dedicarit: et ipsum nomen apologetici
ostendit accusationem: non enim defenditur, nisi
quod in crimine est. Unum nunc proferam, cui contradicere
vel stulti sit, vel impudentis. Sexti libri
Eusebii super Origenis defensione principium usque
ad mille ferme versus liber iste, qui Pamphili dicitur,
continet. Et in reliquis scriptor ejusdem operis profert
testimonia, quibus nititur approbare Origenem
fuisse catholicum. Eusebius et Pamphilus tantam
inter se habuere concordiam, ut unius animae homines
putes, et ab uno alter nomen acceperit. Quomodo
igitur inter se dissentire potuerunt, ut Eusebius in
toto opere suo Origenem Ariani probet dogmatis, et
Pamphilus Nicaenae synodi, quae fuit postea, defensorem?
Ex quo ostenditur, vel Didymi, vel cujuslibet
alterius esse opusculum, qui sexti libri <emph>533</emph> 
capite detruncato, caetera membra sociarit. Sed
concedamus, ex superfluo, ut Pamphili sit, sed necdum
martyris; ante enim scripsit, quam martyrium
perpeteretur. Et quo modo, inquies, martyrio dignus
fuit? Scilicet ut martyrio deleret errorem, ut unam
culpam sanguinis sui effusione purgaret. Quanti in
toto orbe martyres, antequam caederentur, variis
subjacuere peccatis? Defendamus ergo peccata, quia
qui postea martyres, prius peccatores fuerunt.</p>
        </div3>
<div3>
          <head>12.</head>
          <p>
 Haec, fratres amantissimi, ad epistolam vestram
celeri sermone dictavi, vincens propositum, ut
contra eum scriberem, cujus ingenium ante laudaveram:
malens existimatione periclitari, quam fide.
Hoc mihi praestiterunt amici mei, ut si tacuero,
reus: si respondero, inimicus judicer. Dura utraque
conditio; sed a duobus eligam quod levius est: simultas
redintegrari potest, blasphemia veniam non
meretur. Quid autem laboris in libris transferendis <foreign xml:lang="greek">περὶ Ἀρχῶν</foreign>
 sustinuerim, vestro judicio derelinquo;
dum et mutare quippiam de Graeco, non est vertentis
sed evertentis: et eadem ad verbum exprimere,
nequaquam ejus, qui servare velit eloquii venustatem.
</p>
        </div3>
      </div1>

<div1>
        <head>EPISTOLA LXXXV. AD PAULINUM.</head>
<p divs_removed="true"> <hi>Alteri e duabus Paulini quaestionibus sibi propositis
breviter respondet: priorem, quod in libris</hi> <foreign xml:lang="greek">περὶ
Ἀρχῶν</foreign> <hi>a se nuper Latine versis enucleetur, omittit.
Tum quo animo Origenem legerit, docet.</hi> 

        </p>
        <div3 moved_from_p="true">
            <head>1.</head>
          <p>
 Voce me provocas ad scribendum, terres eloquentia;
et in epistolari stylo prope Tullium repraesentas.
Quod quereris, me parvas et incomptas
litterulas mittere, non venit de incuria, sed timore
tui, ne verbosius ad te loquens, plura reprehendenda
transmittam: et ut sanctae menti tuae simpliciter
fatear, uno ad Occidentem navigandi tempore, tantae
a me simul epistolae flagitantur, ut si cuncta ad singulos
velim rescribere, occurrere nequeam. Unde
<pb n="0753"/>
accidit, ut omisca compositione verborum et scribentium
sollicitudine, dictem quidquid <emph>534</emph> in
buccam venerit; et amicum te tantum meorum dictorum,
non judicem considerem.</p>
        </div3>
<div3>
          <head>2.</head>
          <p>
 Duas quaestiunculas tuae litterae praeferebant.
Unam, Quare sit a Deo induratum cor Pharaonis <note>(Exod. 4. 7. 10. 14)</note>;
et Apostolus dixerit: <hi>Non volentis,
neque currentis; sed miserentis est Dei <note>(Rom. 9.
16)</note>
          </hi>, et caetera, quae liberum videntur tollere arbitrium.
Alteram, Quomodo sancti sint, qui de
fidelibus, id est, baptizatis nascuntur: cum sine
dono gratiae postea acceptae et custoditae, salvi esse
non possint.</p>
        </div3>
<div3>
          <head>3.</head>
          <p>
 <hi>Libri</hi> <foreign xml:lang="greek">περὶ Ἀρχῶν</foreign> <hi>Latine redditi.</hi> --Primae in libris <foreign xml:lang="greek">περὶ Ἀρχῶν,</foreign>
 quos nuper, Pammachio nostro jubente,
interpretatus sum, Origenes fortissime respondet:
quo detentus opere, implere non potui
quod promiseram tibi, et Danielem nostrum rursum
comperendinavi. Et quidem quamvis mei amantissimi
et egregii viri Pammachii, tamen unius voluntatem
in tempus aliud distulissem, nisi omnis pene
fraternitas de Urbe eadem postulasset, asserens multos
periclitari, et perversis dogmatibus acquiescere.
Unde necessitate compulsus sum transferre libros,
in quibus mali plus, quam boni est: et hanc servare
mensuram, ut nec adderem quid, nec demerem,
Graecamque fidem Latina integritate servarem. Quorum
exemplaria a supradicto fratre poteris mutuari:
licet tibi Graeca sufficiant; et non debeas turbidos
nostri ingenioli rivulos quaerere, qui de ipsis fontibus
bibis.</p>
        </div3>
<div3>
          <head>4.</head>
          <p>
 <hi>Quo animo legendus Origenes.</hi> --Praeterea quia
docto viro loquor, et tam divinis Scripturis, quam
saeculi litteris erudito, illud dignationem tuam admonitam
volo, ne me putes in modum rustici Balatronis
cuncta Origenis reprobare quae scripsit: quod in
me criminantur <foreign xml:lang="greek">ἀκαιροσπουδασταὶ</foreign> ejus: et quasi
Dionysium Philosophum arguant, subito mutasse
sententiam: sed tantum prava dogmata repudiare.
Scio enim aequali maledicto eos subjacere, qui bona
mala dicunt; et illos qui mala bona judicant: qui
faciunt amarum dulce, et dulce amarum <note>(Isai. 5)</note>.
Aut quae est tanta pertinacia, sic laudare alicujus
doctrinam, ut sequare blasphemiam?</p>
        </div3>
<div3>
          <head>5.</head>
          <p>
 De secundo problemate tuo, Tertullianus in libris
de Monogamia disseruit, <emph>535</emph> asserens, sanctos
dici fidelium filios, quod quasi candidati sint fidei,
et nullis idololatriae sordibus polluantur. Simulque
considera, quod et vasa sacra in tabernaculo legimus,
<pb n="0754"/>
et caetera quae ad ritum caeremoniarum pertinent:
cum utique sancta esse non possint, nisi ea quae
sentiunt et venerantur Deum. Idioma igitur
Scripturarum est, ut interdum sanctos pro mundis
et purificatis atque expiatis nominent: sicut et Bethsabee
sanctificata scribitur ab immunditia sua: et
ipsum Templum, Sanctuarium nominatur.</p>
        </div3>
<div3>
          <head>6.</head>
          <p>
 Obsecro te, ne tacito mentis judicio, me aut
vanitatis arguas, aut falsitatis. Testis est enim mihi
conscientiae meae Deus, quod ab ipso procinctu
et interpretationis exordio supradicta necessitas
me retraxit; et scis ipse non bene fieri, quod occupato
animo fiat. Pileolum textura breve, caritate
latissimum, senili capiti confovendo, libenter accepi,
et munere et muneris auctore laetatus.
</p>
        </div3>
      </div1>

<div1>
        <head>EPISTOLA LXXXVI. AD THEOPHILUM.</head>
<p> <hi>Laudat prudentiam Theophili, cujus opera victa est
factio Origenistarum.</hi> </p>
<p divs_removed="true">BEATISSIMO PAPAE THEOPHILO HIERONYMUS.

        </p>
        <div3 moved_from_p="true">
            <head>1.</head>
          <p>
 Nuper tuae Beatitudinis percepi scripta, emendantia
vetus silentium, et me ad solitum officium
provocantia. Unde licet per sanctos fratres, Priscum
et Eubulum, tuus ad nos sermo cessaverit: tamen
quia vidimus illos zelo fidei concitatos, raptim Palaestinae
lustrasse regiones, et dispersos regulos
( <hi>Basiliscos</hi> ) usque ad suas latebras persecutos, breviter
scribimus, quod totus mundus exultet, et in
tuis victoriis glorietur: erectumque Alexandriae
vexillum crucis, et adversus haeresim trophaea fulgentia,
gaudens populorum turba prospectet. Macte
virtute, macte zelo fidei: OSTENDISTI, quod hucusque
taciturnitas dispensatio fuit, non consensus. Libere
enim Reverentiae tuae loquor. Dolebamus te nimium
esse patientem, et ignorantes magistri gubernacula,
gestiebamus in interitum perditorum. Sed, ut
video, exaltasti manum diu, et suspendisti plagam,
ut ferires fortius. Super susceptione cujusdam non
debes contra urbis hujus dolere Pontificem: quia
nihil tuis litteris praecepisti, et temerarium fuit de
eo quod nesciebat, ferre sententiam: tamen reor
illum, nec audere, nec velle te in aliquo laedere.
</p>
        </div3>
      </div1>

<div1>
        <head>EPISTOLA LXXXVII THEOPHILI AD HIERONYMUM.</head>

<pb n="0755"/>
<p> <hi>Nuntiat expulsos e Nitriae monasteriis Origenistas,
hortaturque, si qui alii decepti sunt, ut emendet.</hi> </p>
<p>Dilectissimo et amantissimo fratri HIERONYMO Presbytero
THEOPHILUS Episcopus.</p>
<p> « Sanctus Episcopus Agatho, cum dilectissimo
Diacono Athanasio in ecclesiastica directus est
causa: quam cum didiceris, non ambigo quin nostrum
studium probes, et in Ecclesiae victoria glorieris.
Namque Origenis haeresim in monasteriis Nitriae
quidam nequam et furiosi homines serere et
fundare [ <hi>al. fundere</hi> ] cupientes, Prophetica falce
succisi sunt. Quia recordati sumus commonentis
Apostoli: »  Argue eos severe <note>(Tit. 2. 15)</note>. « Festina
igitur et tu, partem hujus praemii recepturus, deceptos
 quosque congruis Scripturarum emendare
sermonibus. Optamus, si fieri potest, in diebus nostris
catholicam fidem, et Ecclesiae regulas cum subjectis
nobis populis custodire, et omnes novas sopire
doctrinas. » </p>
</div1>

<div1>
        <head>EPISTOLA LXXXVIII AD THEOPHILUM.</head>
<p> <hi>Respondet superiori, laudatque Theophilum, per quem
non solum Aegyptus et Syria, sed et Italia omnis
liberata sit ab haeresi.</hi> </p>
<p>BEATISSIMO PAPAE THEOPHILO HIERONYMUS.</p>
<p>Duplicem mihi gratiam Beatitudinis tuae litterae
praestiterunt: quod et sanctos et venerabiles Agathonem
Episcopum, et Diaconum Athanasium <emph>537</emph> 
 habuerint portitores: et adversum sceleratissimam
haeresim, zelum fidei demonstrarint. Vox
Beatitudinis tuae in toto orbe pertonuit, et cunctis
Christi Ecclesiis laetantibus, diaboli venena
siluere. Nequaquam amplius antiquus serpens sibilat;
sed contortus et evisceratus, in cavernarum tenebris
delitescens, solem clarum ferre non sustinet.
Equidem super hac re, et antequam scriberes, ad
Occidentem Epistolas miseram, ex parte haereticorum
strophas, meae linguae hominibus indicans. Ex
dispensatione Dei factum puto, ut eodem tempore
tu quoque ad Anastasium Papam scriberes, et
nostram, dum ignoras, sententiam roborares.
Verum a te nunc admoniti, magis studium accommodabimus,
ut hic et procul simplices ab errore revocemus.
Nec timeamus subire odia quorumdam;
nec enim debemus hominibus placere, sed Deo:
quanquam ardentius ab illis defendatur haeresis,
<pb n="0756"/>
quam a nobis oppugnetur. Simulque obsecro: ut si
qua Synodica habes, ad me dirigas: quo possim tanti
Pontificis auctoritate firmatus, liberius et confidentius
pro Christo ora reserare. Vincentius Presbyter
ante biduum, quam hanc Epistolam darem, de Urbe
venit, et suppliciter te salutat, crebroque sermone
concelebrat, Romam et totam pene Italiam tuis
post Christum Epistolis liberatam. Adnitere ergo,
Papa amantissime atque beatissime, et per omnem
occasionem ad Occidentales Episcopos scribe, ut
mala germina, acuta, ut ipse significas, succidere
falce non cessent.</p>
</div1>

<div1>
        <head>EPISTOLA LXXXIX THEOPHILI AD HIERONYMUM.</head>
<p> <hi>Monet, explosos Origenistas, ut occultos, si qui sunt
Palaestinae, insectetur.</hi> </p>
<p>Domino dilectissimo et amantissimo fratri HIERONYMO,
presbytero THEOPHILUS Episcopus.</p>
<p> « Didici, quod et sanctitas tua noverit, Theodorum
Monachum, ejusque studium <emph>538</emph> comprobavi: quia
cum a nobis Romam navigaturus exiret, noluit ante
proficisci, nisi te sanctos fratres qui tecum sunt in Monasterio,
quasi sua viscera amplexaretur et inviseret.
Quem cum susceperis, pro Ecclesiae tranquillitate
laetare. Vidit enim cuncta Nitriae Monasteria, et referre
potest continentiam et mansuetudinem Monachorum:
quomodo extinctis et fugatis Origenis secta
toribus, pax Ecclesiae reddita sit, et disciplina Domini
conservetur. Atque utinam apud vos quoque
deponerent hypocrisim, qui occulte dicuntur subruere
veritatem: de quibus non bene sentientes, in iis regionibus
 fratres, haec me scribere provocarunt.
Quamobrem cavete, et effugite hujuscemodi homines,
juxta quod scriptum est: <hi>Si quis non affert ad vos
Ecclesiasticam fidem, huic nec ave dixeritis <note>(2 Joan. 2)</note>
          </hi>.
Quanquam ex superfluo faciam, haec tibi scribere,
qui errantes potes ab errore revocare; TAMEN NIHIL
nocet, et prudentes et eruditos viros pro sollicitudine
fidei commoneri. Omnes fratres qui tecum sunt,
nomine meo salutari volo. » </p>
</div1>

<div1>
        <head>EPISTOLA XC. THEOPHILI AD EPIPHANIUM.</head>
<p> <hi>Hortatur Epiphanium, ut modis omnibus adnitatur,
quo convocata Synodo, Origenistarum haeresis publica
auctoritate damnetur; simulque illi a se scriptam
Synodicam mittit.</hi> </p>
<p> Domino dilectissimo fratri, et coepiscopo
EPIPHANIO THEOPHILUS.</p>
<p> « Dominus qui locutus est ad Prophetam:  « Ecce
constitui te hodie super gentes et regna, eradicare,
et suffodere, et disperdere, et rursum aedificare ac
<pb n="0757"/>
plantare <note>(Jerem. 1, 10)</note>, »  singulis temporibus eamdem
Ecclesiae suae largitur gratiam: ut integrum
corpus conservetur, et in nullo haereticorum dogmatum
venena praevaleant. Quod quidem nunc videmus
expletum. Nam Ecclesia Christi,  « quae non habet
maculam, neque rugam, aut aliquid istiusmodi » <note>(Ephes. 5.)</note> 
 <emph>539</emph> egredientes de cavernis suis Origenis
colubros evangelico ense truncavit: et secundum
Nitriae monachorum agmen, contagione pestifera
liberavit. Pauca ergo ex his quae gesta sunt,
in generali Epistola, quam ad omnes in commune
direxi, prout patiebatur angustia temporis, comprehendi.
Dignationis tuae est, quae in hujuscemodi
certaminibus saepe ante nos pugnavit, et positos in
praelio consolari, et congregare totius insulae Episcopos;
ac synodicas litteras, tam ad nos, quam ad
Constantinopolitanae urbis Episcopum, et si quos
alios putaveris, mittere: ut consensu omnium, et
ipse Origenes nominatim, et haeresis nefaria condemnetur.
Didici [al. <hi>Dicis</hi> ] enim quod calumniatores verae
fidei, Ammonius, Eusebius, et Euthymius, novo
pro haeresi furore bacchantes, Constantinopolim navigarint,
ut et novos, si quos valuerint, decipiant:
et veteribus suae impietatis sociis conjugantur. Curae
igitur tuae sit, ut cunctis Episcopis per Isauriam
atque Pamphiliam, et caeterarum provinciarum, quae
in vicino sunt, rei ordinem pandas: et nostram, si
dignum putas, Epistolam subjicias, ut omnes uno
spiritu congregati, cum virtute Domini nostri Jesu
Christi tradamus eos Satanae in interitum impietatis,
quae possidet eos. Et ut celerius nostra Constantinopolim
scripta perveniant, mitte industrium virum,
et aliquem de Clericis, sicut et nos de ipsis Nitriae
monasteriis patres monachorum cum aliis sanctis
et continentissimis viris misimus, qui possint cunctos
in praesenti docere quae gesta sunt; et super omnia
quaesumus, ut impensas ad Dominum fundas preces,
quo possimus etiam in isto certamine victoriam consequi;
non enim parva laetitia, et in Alexandria et
per totam Aegyptum populorum corda pervasit, ex
quo pauci homines ejecti sunt, ut purum corpus Ecclesiae
permaneret. Saluto fratres qui tecum sunt.
Te plebs quae nobiscum est, in Domino salutat. » </p>
</div1>

<div1>
        <head>EPISTOLA XCI EPIPHANII AD HIERONYMUM.</head>
<p> <hi>Nuntiat, Origenistarum factionem opera Theophili damnatam:
<pb n="0758"/>
atque exemplar Epist. Synodicae ad eum
mittens, hortatur, ut quos adversus eam haeresim
scripsisset libros, in vulgus edat.</hi> </p>
<p>Domino amantissimo filio ac fratri HIERONYMO Presbytero,
EPIPHANIUS in Domino salutem.</p>
<p> <emph>540</emph>  « Generalis Epistola, quae ad omnes Catholicos
scripta est, ad te proprie pertinet, qui zelum
fidei adversus cunctas haereses habens, Origenis proprie,
et Apollinarii discipulis adversaris: quorum
venenatas radices, et in altum defixam impietatem
omnipotens Deus protraxit in medium, ut in Alexandria
proditae, in toto orbe arescerent. Scito enim,
fili carissime, Amalech usque ad stirpem esse deletum,
et in monte Raphidim erectum trophaeum crucis.
Etenim quomodo porrectis in altum Moysi manibus,
vincebat Israel <note>(Exod. 17)</note>, sic Dominus confortavit
famulum suum Theophilum, ut super altare
Ecclesiae Alexandrinae, contra Origenem vexillum
poneret; et impleretur in eo quod dicitur: <hi>Scribe
signum hoc, quia delebo funditus</hi> Origenis haeresim
a facie terrae cum ipso <hi>Amalech.</hi>  « Et ne videar
eadem rursus iterare, et prolixiorem Epistolam
texere, ipsa ad vos scripta direxi, ut scire possitis,
quae nobis scripserit; et quantum boni ultimae
aetati meae concesserit Dominus, ut quod semper
clamabam, tanti Pontificis testimonio probaretur. Jam
autem puto et te aliquid operis edidisse, et juxta
priorem Epistolam, qua te super hac re fueram
cohortatus, elimasse librum, quem tuae linguae homines
legant. Audio enim et ad Occidentem quorumdam
hominum naufragia pervenisse; qui non contenti perditione
sua, volunt plures mortis habere participes;
QUASI MULTITUDO peccantium scelus minuat; et non
numerositate lignorum, major gehennae flamma succrescat.
Sanctos fratres, qui tecum sunt in Monasterio
Domino servientes, et tecum et per te plurimum
salutamus. » </p>
</div1>

<div1>
        <head> EPISTOLA XCII. SEU THEOPHILI SYNODICA AD EPISCOPOS PALAESTINOS, ET AD CYPRIOS.</head>
<p>
          <pb n="0759"/> <hi>De Origenianae haereseos damnatione a S. Hieronymo
latine reddita.</hi> </p>
<p> <emph>541</emph> <hi>Nuntiat convocatos in Alexandrina Synodo Episcopos
contra quosdam Nitriae Monachos impie furentes
pro Origenis haeresi: cujus errores praecipuos singillatim
enumerans, damnatos a Patribus fuisse uno ore
significat. Tum dolet factiosos homines sibi vim fecisse,
ut Isidorum Presbyterum haereticae impietatis
ducem, aliorumque criminum reum Episcoporum
judicio eriperent. Denique exsecratus iterum Origenis
doctrinam, cunctis Ecclesiis sub anathematis nota
auctor est, eam, ejusque asseclas ne recipiant.</hi> </p>
<p> Haec epistola uniformis ad PALAESTINOS, et CYPRIOS
Episcopos missa est. Utriusque principia tulimus.</p>
<p>
          <emph> <emph>542</emph> AD PALAESTINOS.</emph>
        </p>
<p> <hi>Dominis dilectissimis fratribus et coepiscopis EULOGIO, JOANNI, ZEBIANO,
AUXENTIO, DIONYSIO, GENNADIO,
ZENONI, THEUDOSIO, DICTERIO, PORPHYRIO,
<pb n="0760"/>
SATURNINO, ALANI, PAULO, AMMONIO, HELIANO, alteri PAULO, EUSEBIO,
et omnibus, qui in Aeliae 
 Encaeniis congregati
sunt, Catholicis Episcopis Theophilus in Domino salutem.</hi> </p>
<p>
          <emph>Dicit ad CYPRIOS.</emph>
        </p>
<p divs_removed="true"> <hi>Dominis dilectissimis, et fratribus, et coepiscopis EPIPHANIO, MARCIANO, AGAPETO,
BOETHIO, HELPIDIO, EUTASIO, NORBANO,
MACEDONIO, ARISTONI, ZENONI,
ASIATICO, HERACLIDI, alteri ZENONI,
KIRIACO, APHRODITO, Theophilus in Domino
salutem.</hi> <emph>543</emph>

        </p>
        <div3 moved_from_p="true">
            <head>1.</head>
          <p>
 Arbitror quod ante nostras litteras velox ad
vos fama pertulerit, quosdam in monasteriis Nitriae
 Origenis haeresim serere, et Monachorum purissimum
coetum potione turbida propinare. Quamobrem
compulsi sumus ad ipsa loca pertimescentes Sanctorum
precibus, et maxime Patrum et Presbyterorum,
qui prae sunt monasteriis, ne dum nos ire cessamus,
ii, qui prurientibus blandiuntur auribus,
simplicium corda perverterent. Quorum nobilitas
in scelere est, et tam rabidus furor ad omne facinus,
quod imperitia superbiaque suggesserit, ut praecipites
ruant, nec intelligant mensuram suam, sed apud
semetipsos sapientes, qui fons erroris est, maximos
 putantes se quod non sunt. Denique in tantam
<pb n="0761"/>
prorumpentes dementiam [Mss. <hi>tanta dementia</hi> ], ut
 in se verterent manus, et propria ferro membra
truncarent; putantes stultae cogitationis arbitrio,
hinc religiosos et humiles se probari, si mutilata
fronte, et sectis auribus incederent. E quibus et unus
linguae partem medicus amputavit, ut ignorantibus
quoque ostenderet, quam timide Dei jura servaret
[Mss. <hi>servarent et monstrarent</hi> ] eloquii, <emph>544</emph> quanto
furore pectoris aestuaret. Quos quia reperi cum quibusdam
peregrinis, qui in Aegypto parumper habitant,
ad vestram provinciam transmigrasse, et
homines pauperes, gratia et pecuniis inescatos, qui
debuerant manu et labore victum quaerere, ut impleatur
in eis quod scriptum est,  « In circuitu impii
 ambulabunt »  <note>(Ps. 11. 19)</note>, velle in similitudinem
Judaeorum prius igne consumi, quam Origenis
videre scripta damnari: quodammodo proclamantes,
 « Posuimus mendacium spem nostram, et mendacio
protegamur »  <note>(Isai. 28. 19. juxta LXX)</note>: ne forte
et in illis partibus plebis [Ms. <hi>plebs</hi> ] et Monachorum
turbent animos, et qui debuerant pro scelere correpti
agere poenitentiam, nitantur contra nos, et
mendaciorum cuniculis subvertant veritatem; justissimum
duxi scribere Sanctitati vestrae, et brevitor
nuntiare, quod e vicino Episcopis congregatis,
qui prope implerent numerum Synodi perrexerim
<pb n="0762"/>
Nitriam: et coram multis Patribus, qui de tota pene
Aegypto convolaverunt, lecti sunt libri Origenis, in
quibus impio labore sudavit et consensu omnium condemnati.</p>
        </div3>
<div3>
          <head>2.</head>
          <p>
 <hi>Errores Origenis.</hi> Nam cum legeretur volumen <foreign xml:lang="greek">περὶ
Ἀρχῶν,</foreign> quem nos <hi>de Principiis</hi> possumus <emph>545</emph> dicere,
in quibus scriptum est quod Filius nobis comparatus,
sit veritas, Patri conlatus, mendacium: Et
rursum, Quantum differt Paulus et Petrus a Salvatore,
tanto Salvator minor est Patre: Et iterum, Christi
regnum finietur aliquando, et Diabolus cunctis
peccatorum sordibus liberatus, aequo honore decorabitur,
et cum Christo subjicietur: Et in alio libro,
qui <hi>de Oratione</hi> inscribitur: Non debemus
orare Filium, sed solum Patrem, nec Patrem cum
Filio, obturavimus aures nostras, et tam Origenem,
<pb n="0763"/>
quam discipulos ejus consona voce damnavimus,
ne modicum fermentum totam massam corrumperet <note>(1. Cor. 5. 6; et Gal. 5. 9)</note>.
Quid loquar de
resurrectione mortuorum, in qua perspicue blasphemat,
et dicit, quod post multos saeculorum recursus
corpora nostra paulatim redigantur in nihilum,
et in auram tenuem dissolvantur; ac ne parvum <emph>546</emph> 
 hoc putaremus, adjecit: Resurgens corpus non
solum corruptibile, sed mortale erit. Ut scilicet Dominus
atque Salvator frustra destruxerit Zabulum,
qui mortis habebat imperium; siquidem et post
resurrectionem corruptio, et mortalitas in nihilum
resolutis corporibus dominatur humanis. De Angelis
quoque temeraria aliqua confinxit, ut cuncta
in coelo ministeria servitutis Dei non sint in coelo
creata, sed diversis lapsibus et ruinis varia officiorum
sortiti sunt nomina; causasque veteres praecessisse,
quibus creverint, vel decreverint. Et inter
haec quasi doloris impatiens, clamante populo. « Quae
sursum est Jerusalem, libera est, »  nihil in ea purum,
nihil a vitiis liberum et perpetua securum virtute
contendit. Non stetit haec tenus profana de
Angelis disputatio, sed proficiens in scelere: Sicut
Daemones, inquit, nidore hostiarum, assidentes aris <emph>547</emph> 
 Gentilium pascebantur, ita et Angeli sanguine
victimarum, quas spiritualium typus immolat Israel,
fumo thymiamatis delectati, versabantur prope altaria,
et hujuscemodi alebantur cibis. Quis non putet
eum nihil ultra invenire potuisse, in quod mens vesana
corrueret? Praescientiam quoque futurorum,
<pb n="0764"/>
quae soli Domino nota est stellarum motibus tribuit,
ut ex earum cursu, et varietate formarum,
Daemones futura cognoscant, et vel agant aliqua,
vel ab his agenda demandent. Ex quo perspicuum
est, eum Idololatriam, et Astrologiam, et varias
Ethnicorum fraudolentae [Ms. <hi>fraudolentiae</hi> ] divinationis
praestigias approbare.</p>
        </div3>
<div3>
          <head>3.</head>
          <p>
 Haec et hujuscemodi sub nomine Monachorum
quidam sentientes, et docentes in monasteriis versabantur.
Cumque indigne ferrent, auctorem tanti mali
cum suo errore damnari, quosdam inopes et servos
spe gulae sollicitatos suo junxere comitatui, et facto
cuneo, sedenti in Alexandria vim facere conati <emph>548</emph> 
 sunt; volentes causam Isidori, quem nos
propter verecundiam, et Ecclesiae disciplinam Episcoporum
judicio servabamus proferre in medium, et
auribus ethnicorum dictu [Ms. <hi>dicta</hi> ] pudenda ingerere,
ut seditio et turbae contra Ecclesiam miscerentur;
quorum consilia destruxit Deus, sicut Achitophel <note>(2. Reg. 15)</note>.
Omnis autem conatus eorum hic erat,
ut sub nomine Isidori, haeresim defenderent; qui
multis Episcopis propter varias causas a communione
<pb n="0765"/>
Sanctorum fuerat separatus. Interim mulier,
et filius ejus adolescens ab his producitur in medium,
et in loco urbis celeberrimo, quem ni
fallor Genium vocant, collocantur. Clamitant quidquid
in nostram invidiam esse credebant, Gentilium
contra nos populos concitantes, ea quae aures Infidelium
libenter audirent. Inter quae et destructionis
 Serapii, et aliorum Idolorum, eos qui in
fugam admonentes, vociferantur. Non sic in jura templorum
in Nitriae monasteriis. Haec <emph>549</emph> autem universa
faciebant, putantes sic turbas jungi Infidelium,
et Isidorum Episcoporum judicio eripi; ne cum
matre audiretur, et puero, et nobis invidiam concitarent,
qui volebamus eum, praesentibus Clericis, et
fideli populo in Ecclesia, patienter audiri, et servari
in persona ejus cum omni timore Dei, et mansuetudine
Ecclesiasticam regulam. Neque enim inimici ejus
sumus, nec in aliqua re tam illum, quam paucos servos
atque fugitivos, qui ejus negotii socii sunt, laesimus;
sed Dei timorem et normam rigoris Evangelici
 familiaritati pristinae et necessitudini praetulimus
[Ms. <hi>pertulimus</hi> ]. Qui cum accersitus esset ad
quaestionem coram Episcopis, et omni clero negotium
dicere [Ms. <hi>diceret</hi> ], et crebrius vocaretur ad causam,
coepit subterfugere, et differre diem ex die: illa videlicet
<pb n="0766"/>
spe, ut multorum sermo narrabat, quod paulatim
mulieris silentium redimeret. Et hoc faciens,
sanctorum fratrum animos vulnerabat. Quis enim
ambigit [Ms. <hi>abigit</hi> ], fiduciam bonae esse conscientiae;
fugam autem, et dissimulationem, ut parcius loquar,
et aperte proferam quod sentio, apud plerosque genus
confessionis judicari? Praesertim cum grave ei
mulier datis libellis crimen impingeret, et hoc per
populos jactaretur, illum magnopere agere, ut quolibet
potius genere, quam Episcoporum judicio res
finem acciperet. Quae mulier, ignorante me, amicorum
ejus studio, et in albo [Ms. <hi>alvo</hi> ] viduarum descripta
est, ut refrigeriis eleemosynae dolorem vulneris solaretur.
Quod postquam a quodam Diacono didici, qui
intrepidus nuntiabat, mulierem scriptam in viduarum
numero, ut taceret, quod objecerat: <emph>550</emph> illico per
multos Isidoro indicem prodidi, et monui, ut Episcoporum
se judicio praepararet, muliere dumtaxat a
caeterarum consortio separata, donec causae videremus
eventum. Neque enim fas erat, eam Ecclesiae
opibus sustentari, quae tantum crimen aut dixisset
temere, aut tacuisset. Iste est signifer haereticae factionis.
Hoc utuntur duce vel locupletissimo si, quos
in exordio epistolae descripsimus: qui possit praebere
cibos, et peregrinationis eorum incommoda sustentare.
Ubi furor, et caedes necessariae sunt, nullius
alterius indigent auxilio; ubi expensae et sumptus
varii, nihil largitore accommodatius.</p>
        </div3>
<div3>
          <head>4.</head>
          <p>
 Dolent contra me, atque insaniunt, quare solitudines,
et habitacula Monachorum, in quibus sancta
conversatio est, non permiserim impiis Origenis dogmatibus
pollui. E quibus ut caetera praetermittam
in libris Resurrectionis, quos [Ms. <hi>quod</hi> ] scripsit ad
Ambrosium, dialecticum morem imitans disputandi,
in quo sciscitatio est, atque responsio, artis magicae
praedicator his verbis est. Ars magica non mihi
videtur alicujus rei subsistentis vocabulum [Ms. <hi>vocabulo</hi> ],
sed etsi sit, nequaquam est operis mali, nec
quod haberi possit contemptui. Quae dicens, perspicue
Domino contradicit, qui loquitur per Prophetam, <hi>Sta
nunc in incantationibus tuis, in multis veneficiis</hi> [Ms. <hi>beneficiis] tuis, quae didicisti ab adolescentia tua, si
possint tibi prodesse. Laborasti in consiliis tuis: stent
Astrologi coeli, et salvum</hi> 
 [Ms. <hi>salvam] te faciant, qui
<pb n="0767"/>
contemplati sunt sidera, nuntient tibi, quid super te futurum
sit <note>(Isai. 47. 12. 13. juxta LXX)</note>
          </hi>. Praeterea in
libris <foreign xml:lang="greek">περὶ Αρχῶν</foreign> et hoc persuadere conatur, <emph>551</emph> 
quod vivens Dei Sermo non assumpserit corpus
humanum, et contra Apostoli vadens sententiam scripsit,
Quod qui in forma Dei aequalis erat Deo <note>(Philip.
2. 7)</note>, non fuerit Verbum Dei, sed anima de coelesti
regione descendens, et se de forma aeternae majestatis
evacuans, humanum corpus assumpserit. Quae dicens
Joanni apertissime contradicit scribenti, et <hi>Verbum
caro factum est <note>(Joan. 1. 14)</note>
          </hi>. Nec potest anima
credi Salvatoris, et non Deus Verbum, et formam, et
aequalitatem paternae majestatis habuisse. In alias
quoque impietates furibundus exsultat [Ms. <hi>exaltat</hi> ],
volens eum, qui in consummatione saeculorum, et in
destructione peccati semel passus est, Dominum nostrum
Jesum Christum pro Daemonibus quoque,
et spiritualibus nequitiis crucem aliquando passurum.
Nec meminit Pauli scribentis, <hi>Impossibile est, eos qui
semel sunt illuminati, gustaverunt et donum caeleste, et
participes sunt facti Spiritus Sancti, gustaverunt nihilominus
bonum Dei Verbum virtutesque saeculi venturi, et
prolapsi sunt, renovari iterum ad poenitentiam, rursum
crucifigentes sibimet ipsis Filium Dei, et ostentui habentes <note>(Hebr. 6. 6)</note>
          </hi>.
Si hoc scire voluisset [Ms. <hi>voluisti</hi> ], imo
si non ea quae scit, contemneret [Ms. <hi>contemnet</hi> ],
nunquam Apostolo contradicens, pro Daemonibus
quoque diceret [Ms. <hi>dicet</hi> ], Christum passurum, et
eum praeberet [Ms. <hi>praebet</hi> ] ostentui: clausa, quod
legimus, aure pertransiens, <hi>Christus resurgens a
mortuis, ultra non moritur: mors ei nequaquam dominabitur.
Quod enim mortuus est peccato, mortuus est
semel, quod autem vivit, vivit in Domino <note>(Rom. 6. 9.
10)</note>
          </hi>. Hoc enim quod dicitur <hi>semel</hi> non secundum recipit,
nec tertium: unde Apostolus sciens eum semel
crucifigi, tota ad Hebraeos affirmat audacia: <hi>Hoc enim
fecit semel se ipsum offerens <note>(Heb. 7. 27)</note>
          </hi>.</p>
        </div3>
<div3>
          <head>5.</head>
          <p>
 Ob haec et alia plurima, de quibus scribere epistolaris
sermo non patitur, condemnati sunt, et ejecti
de Ecclesia; sed fatuitati juncta superbia, Episcoporum <emph>552</emph> 
 judiciis contradicunt, cohaereticum suum
nitentes seditione defendere, et per alienas provincias
<pb n="0768"/>
suberrantes, damnati damnatum habent ducem,
et hujus operis eriguntur. Obsecro itaque vos, fratres
carissimi, ut si istuc [Ms. <hi>illuc</hi> ] veniunt, praeceptis
Evangelicis eos ad lacrymas provocetis. Voti nostri
esse, et illos, et alios errores corrigere poenitentia,
et digne suo nomine conversantes, ut qui vocantur
Monachi, si tamen hoc esse cupiunt, quod dicuntur,
silentium diligant, et fidem Catholicam, quibus
nihil omnino est praeferendum [Ms. <hi>perferendum</hi> ].
Sed ut audio, imitantes Zabulum, huc illucque discurrunt,
et quaerunt quos suis impietatibus devorent <note>(1. Petr. 5. 8.)</note> 
 Putant enim insaniam, fidem, audaciam,
fortitudinem; et idcirco erecti in superbiam,
Ecclesiasticae praedicationi [Ms. <hi>praedicationis</hi> ] Origenis
doctrinam, quae Idololatriae mixta est, praeferunt.
Sicubi ergo fratres, et plebem quae vobis credita est,
turbare tentaverint, custodite gregem Domini, et insanos
impetus eorum reprimite. Nihil eis nocuimus,
nihil tulimus: una causa in nos odiorum est, quod
usque ad mortem parati sumus fidem defendere.</p>
        </div3>
<div3>
          <head>6.</head>
          <p>
 Caetera praetermitto, quomodo nobis necem inferre
tentaverint, et quibus insidiis id machinati sunt,
quando et Ecclesiam, quae est in Monasterio Nitriae,
postquam damnati sunt, occupaverunt; ut et nos, et
plurimi nobiscum Episcopi [Ms. <hi>plurimis</hi> et <hi>Episcopis</hi> ].
ac Monachorum patres, et vita, et aetate venerabiles
ingressu ejus prohiberentur [Ms. <hi>prohibentur</hi> ],
conductis libertinis et servis, qui propter gulam, et
ventrem ad omne facinus armati sunt. Cumque opportuniora
Ecclesiae quasi in obsidione urbis, tenerent
loca, palmarum ramis fustes, et bacillos protegebant,
ut sub pacis insignibus paratos ad caedem
animos dissimularent. Et ut firmior esset factio, et
promptior cuneus ad audaciam, multis <emph>553</emph> ingenuorum
pecunias divisere, qui acceperunt, non ut
sceleri consentirent, sed ut nobis providerent
conatus eorum, et paratas insidias panderent ad
cavendum. Quod cum cerneret innumerabilis frequentia
Monachorum, coeperunt omnes vociferari, et
paucorum furorem consono clamore terrere, ut saltem
metu Collectam fieri sinerent [Ms. <hi>sineret</hi> ], et
Ecclesiae jura servari. Et nisi gratia Dei multitudinis
impetum refrenasset, evenisset aliquid, quod solet
in seditionibus fieri; in tantam enim nefarii homines
temeritatem, imo insaniam praeruperant, ut sanctae
quoque conversationis Monachi, et semper mansuetissimi
eorum furorem sustinere non possent [Ms.
<pb n="0769"/> <hi>possint.</hi> 
] Quae nos omnia Dei auribus patienter, et
humiliter tulimus, providentes saluti eorum, qui
contra nos hostiliter pugnabant: ita dumtaxat, ut
Ecclesiasticas regulas et fidem rectam nullius amicitiis
donaremus: quod potens est Dominus et nobis,
et omnibus servis suis in commune concedere, ut necessitudini
hominum praeferamus fidei unitatem. Simulque
et vos petimus, ut singuli cum populis qui
vobis crediti sunt, oretis attentius, et Deum misericordiam
deprecemini, quo possimus haereticorum insidiis
resistentes, habere pacem cum his, qui semper
pro veritate pugnaverunt, omnesque simul coronam
justitiae praestolemur. Fratres qui vobiscum sunt,
plebs quae mecum est, in Domino salutat.
</p>
        </div3>
      </div1>

<div1>
        <head> <emph>554</emph> EPISTOLA XCIII SIVE RESPONSUM JEROSOLYMITANAE SYNODI AD SUPERIOREM THEOPHILI. S. HIERONYMO, UT VIDETUR, INTERPRETE.</head>
<p> <hi>Respondent Synodi Patres, immunem ab Origeniana,
quam subinde exsecrantur haeresi, esse Palaestinam;
tamen quaecumque Theophilus in superiori Synodica
damnaverat, dogmata, et personas damnare se profitentur.</hi> </p>
<p divs_removed="true">Domino et honorabilissimo Episcopo THEOPHILO
EULOGIUS, JOANNES, et caeteri episcopi, qui Jerosolymis
in Sancta Encaeniorum die reperti
sunt.

        </p>
        <div3 moved_from_p="true">
            <head>1.</head>
          <p>
 « Nosti, Domine, cuncta laudabiliter peragi
et ante nostras litteras, quod omnis propemodum
Palaestina gratia Christi ab haereticorum aliena sit
scandalo, praeter paucos, qui Apollinaris erroribus
acquiescentes, noxia praeceptoris sui scripta meditantur.
Atque utinam Sanctorum orationibus, non nos
inquietarent Judaici serpentes, et Samaritanorum
<pb n="0770"/>
incredibilis stultitia, atque Gentilium apertissimae
impietates, quorum turba quamplurima et ad veritatem
praedicationis omnino auribus obturantes in similitudinem
luporum gregem Christi circuientes, non
parvas nobis [Ms. <hi>vobis</hi> ] excubias, et laborem incutiunt,
dum volumus oves Domini custodire, ne ab
his dilacerentur. Et quia scripsit nobis Sanctitas tua,
repertos quosdam in Aegypto, qui ex Origenis dogmatibus
pestifera quaedam velint introducere in Ecclesiis,
et simplicium corda decipere: ideo necessarium
duximus significare Sanctitudini tuae, quod
istiusmodi praedicatio a nostris auribus aliena sit. Neque
enim audivimus unquam docentes, quod Christi
regnum aliquando sit terminandum. <emph>555</emph> Absit
hoc a Fidelium auribus, Gabriel Angelo loquente ad
Mariam de eo qui nasciturus est Christus, atque dicente, <hi>Regnabit super domum Jacob in aeternum, et regni
ejus non erit finis 
 <note>(Luc. 1. 33)</note>
            </hi>. Neque, quod Zabulus
cunctis peccatorum vitiis liberatus dignitatem
obtineat, quam habuit antequam caderet, ita ut et
ipse, et Christus sub unum Dei Patris redigantur imperium.
Qui enim ita credunt, ituri sunt in tenebras,
quae praeparatae sunt Diabolo, et Angelis ejus. Quod
si qui sunt, qui in suis Tractatibus tradiderunt, quod
Filius nobis comparatus, sit veritas, Patri conlatus,
mendacium: et quod est, inquiunt, Petrus et
Paulus ad Salvatorem, hoc est Unigenitus Filius,
et Dei Verbum, comparatus Patri: et ut breviter nostram
sententiam declaremus (neque necesse est
eadem rursus tractare) quicumque hoc praedicat,
quae Beatitudo tua damnanda significat, et quae discordant
ab ea fide, quam pio sensu Patres nostri in urbe
Nicaena scripserunt et ipsi, et dogmata eorum sint
Ecclesiae anathema, cum Apollinare, qui contra
sanctas Scripturas vadens, imperfectum hominem
dicit a Domino Jesu Christo nostro esse susceptum,
et non plenam assumptionem ejus et animae et
corporis salutem datam. Nos enim insistentes Patrum
vestigiis, et Scripturarum vocibus eruditi, docemus
<pb n="0771"/>
et praedicamus in Ecclesiis, et confitemur, Trinitatem
increatam, aeternam, unius esse in tribus subsistentiis,
et in una Deitate adorantes. Si quis autem
tua Reverentia, vel propter dogmatum pravitatem,
vel propter alias causas a communione sejungit, sicuti
nobis indicare dignatus <emph>556</emph> es, scias in nostris
Ecclesiis non recipiendos, donec tu poenitentiae
eorum, si tamen voluerint damnare perversa, veniam
dederis. Saluta omnes qui tecum sunt sacerdotales
grado.
<pb n="0771"/>
</p>
        </div3>
      </div1>

<div1>
        <head> EPISTOLA XCIV DIONYSII AD THEOPHILUM. A S. HIERONYMO, UT VIDETUR, LATINE REDDITA.</head>
<p> <hi>Theophilum continuo laudat, quod ejus opera damnata
sit haeresis Origeniana, quam ut persequi ad finem
usque non desinat, vehementer hortatur.</hi> </p>
<p>Domino Beatissimo THEOPHILO DIONYSIUS Liddensis
Episcopus.</p>
<p> « Bonus Deus noster, qui in conciliis sanctorum
glorificatur <note>(Ps. 88. 2)</note>, et amicos sibi, ac Prophetas
singulis temporibus praeparat, si ordinem nostrae
generationis aspicias, te, Domine frater beatissime,
aemulatorem rectae fidei suscitavit ut et superstitionem
haereticam de Gentilium fonte manantem
Apostolico rigore contereres, et humanum
genus, quod multis trahitur erroribus, ac dispersum
gregem Christi ad suum Pastorem reduceres; qui
tempore passionis idcirco pro cunctis dedit animam
suam, ut nunc possimus credentes dicere, <hi>Vere Deus
in nobis est <note>(1. Cor. 14. 25)</note>
          </hi>. Quis enim ita aut stultus,
aut impius est, ut non confiteatur, te maximum orbi
dedisse munus, deletis sceleratissimis blasphemis
[fort. <hi>blasphemi</hi> ] Origenis discipulis, ne Ecclesia
<pb n="0772"/>
Christi ab his polluatur, quorum cancer, et insanabilis <emph>557</emph> 
 lepra sic multorum corda pervasit,
ut et qui simulant poenitentiam, haeresi jungant
perjurium; et nos, quos tacere cogunt, odire non
desinant.</p>
<div3>
          <head>2.</head>
          <p>
 Confortare igitur et viriliter age <note>(1. Paral. 22. 13)</note>,
Dei famule, et usque in finem Origenis figmenta
persequere, ne simplicium mentes sub umbra sapientiae
blandis ejus capiantur illecebris, et fiat in
corpore Christi scissurae divisio. Omnes enim qui
sapiunt, quae sursum sunt, te Patrem, et spem, et
coronam fidei alacres profitentur, quod Arii Magistrum,
et discipulum ejus Evangelico mucrone
confoderis. Fratres cellulae meae oppido te salutant,
et fratres qui tecum sunt. » 
</p>
        </div3>
      </div1>

<div1>
        <head>EPISTOLA XCV <emph>558</emph> ANASTASII PAPAE AD SIMPLICIANUM.</head>
<p> <hi>Studium Theophili, ac vigilantiam laudat, cujus litteris
conventus, Simpliciano Mediolanensi Episcopo
denuntiat, a se quoque Origenianae haeresi inflictum
esse anathema.</hi> </p>
<p divs_removed="true"> <hi>Domino Fratri</hi> SIMPLICIANO, ANASTASIUS.

        </p>
        <div3 moved_from_p="true">
            <head>1.</head>
          <p>
 « Grandem sollicitudinem atque excubias
super gregem suum pastor habere approbatur.
<pb n="0773"/>
Similiter et ex alta turre causa civitatis diu noctuque
cautus speculator observat. Magister providus
<pb n="0774"/>
navis <emph>559</emph> hora tempestatis, et periculi
magnam patitur animi jactationem, ne procellis, atque
asperrimis fluctibus navis elidatur in saxa. Pari
animo vir sanctus et honorabilis Theophilus, frater
et coepiscopus noster, circa salutis commoda non desinit
vigilare, ne Dei populus per diversas Ecclesias,
Origenem legendo, in magnas incurrat blasphemias. » </p>
        </div3>
<div3>
          <head>2.</head>
          <p>
 « Conventus litteris memorati, convenio Sanctitatem
tuam, ut sicuti nos in urbe Roma positi,
quam princeps apostolorum statuit, et fide sua confirmavit
gloriosus Petrus, ne quis contra praeceptum
legat haec quae diximus, damnavimus, et cum magnis
precibus postulavimus, ut Evangeliorum instituta,
quae ex ore suo Dei et Christi docuit censura, ab
hac recedi omnino <emph>560</emph> non debere, sed illud in
memoriam deduci quod Paulus venerabilis apostolus
praedixit, atque commonuit, <hi>Si quis vobis evangelizaverit
praeter quod evangelizatum est vobis, anathema
sit <note>(Galat. 1. 8)</note>
          </hi>. Igitur hoc praeceptum tenentes, illud
quidquid est fidei nostrae contrarium, ab Origene
quondam scriptum, indicavimus, a nobis esse alienum
atque punitum. » </p>
        </div3>
<div3>
          <head>3.</head>
          <p>
 Haec sanctitati tuae scripsimus per Eusebium
presbyterum, qui calorem fidei gestans, et amorem
circa Dominum habens, quaedam capitula blasphemiae
obtulit, quae nos non solum horruimus, et judicavimus,
verum et si qua alia sunt ab Origene exposita,
cum suo auctore pariter a nobis scias esse
damnata. Dominus te incolumem custodiat, Domine
frater, merito honorabilis. » 
</p>
        </div3>
      </div1>


<div1>
        <head> <hi>QUARTA CLASSIS</hi> COMPLECTENS EPISTOLAS AB INEUNTE ANNO 401, USQUE AD 420. SIVE HIERONYMI VITAE FINEM.</head>
        <pb n="0773"/>
        <head>EPISTOLA XCVI. SIVE THEOPHILI ALEXANDRINI EPISCOPI PASCHALIS ANNI 401. AD TOTIUS AEGYPTI EPISCOPOS, A S. HIERONYMO LATINE REDDITA.</head>
<p divs_removed="true"> <hi>Christi divinitas maxime contra Apollinarem asseritur,
tum Origenis errores plerique sigillatim proponuntur,
<pb n="0774"/>
ac refutantur; denique in proximos dilectio,
ad celebrandum, ut par est, Dominicum Pascha,
praecipua virtus laudatur.</hi> <emph>561</emph>

        </p>
        <div3 moved_from_p="true">
            <head>1.</head>
          <p>
 Christum Jesum, Dominum gloriae, fratres
carissimi, rursum consona voce laudemus, et
alacriter adorantes, et prophetae verba complentes,
<pb n="0775"/>
qui dicit: <hi>Cantate Domino hymnum novum <note>(Psal.
149)</note>
            </hi>; quotquot fidei perducentis ad regna coelorum
participes sumus, sanctae solemnitatis suscipiamus adventum,
et imminentia festa totius nobiscum orbis
festivitate celebremus: clamante uno de sapientibus: <hi>Veni, comede in laetitia panem tuum, et bibe in corde
bono vinum tuum, quoniam complacuerunt Deo opera
tua 
 <note>(Eccl. 9. 7)</note>
            </hi>. Qui enim bonorum operum sunt, et
lacte infantiae derelicto, solidioris cibi alimenta suscipiunt,
divinos sensus altius intuentur, et saturati
spirituali cibo, laudatorem et testem vitae suae habent
Deum; et ad istiusmodi convivas Ecclesiastes <emph>562</emph> 
loquitur: <hi>Omni tempore sint vestimenta tua candida, et
oleum de capite tuo non deficiat <note>(Eccles. 9)</note>
            </hi>. Ut virtutum
veste circumdati, splendorem solis imitemur,
et quotidiana lectione sanctarum Scripturarum quisque
infundat oleum sensui suo, et paret mentis lucernam
quae, juxta praeceptum Evangelii, <hi>luceat omnibus
qui in domo sunt <note>(Matth. 5)</note>
            </hi>.</p>
        </div3>
<div3>
          <head>2.</head>
          <p>
 Igitur convivas tales, et qui sic passionis dominicae
festa concelebrant, aemulantes, cum sancto
dicamus: <hi>Laudabo Dominum in vita mea, psallam Deo
meo, quamdiu sum <note>(Psal. 103)</note>
          </hi>; festinemusque ad
Angelorum metropolim, quae libera est, et nulla malitiae
sorde maculatur, in qua nec dissensiones sunt,
nec ruinae, et de altero ad alterum transmigratio,
omnique voluptate calcata, et compressis luxuriae
fluctibus, qui adversum nos crebrius intumescunt,
coelestibus misceamur choris, ut jam nunc illuc mente
translati, et augustiora videntes loca, simus <emph>563</emph> 
quod futuri sumus. Qua beatitudine indignos se fecere
Judaei, qui Scripturae sanctae opibus derelictis,
 et ad pauperis intelligentiae acquiescentes magistros,
hodie audiunt: <hi>Semper errant corde <note>(Psal.
94)</note>
          </hi>; et nolunt, praesente Christo, dicere: <hi>Benedictus
qui venit in nomine Domini <note>(Psal. 117)</note>
          </hi>. Praesertim
cum omni voce opera clariora, Deum illum esse
testentur, et nequaquam dicere: <hi>Haec dicit Dominus,</hi> 
sed, <hi>Ego dico vobis:</hi> per quae ostendit se latorem
legum, et Dominum Deum verum, et non esse unum
quemlibet prophetarum.</p>
        </div3>
<div3>
          <head>3.</head>
          <p>
 Neque enim divinitatem ejus, quae nullis locorum
spatiis circumscribitur, assumptio servilis formae
poterat obscurare, nec angustia humani corporis
ineffabilem majestatis ejus terminare virtutem,
quem operum magnitudo Dei filium comprobabat.
Nam cum frementis maris elatos gurgites, et instar
montium intumescentes, tranquillitati subitae reddidisset,
<pb n="0776"/>
 Apostolorum navicula de naufragio liberata,
et imperium praesentis Domini aquarum profunda
sensissent, cumque, colluctantibus ventis, et
ex omni parte fluctibus excitatis, tanta discrimina
Salvatoris jussione cessassent, quasi divino spiritu
afflati, qui pariter navigabant: <hi>Vere,</hi> inquiunt, <hi>filius
Dei es <note>(Matth. 14)</note>
          </hi>: non ambigentes de divinitate,
cujus magnitudinem opera loquebantur. De illo enim
prophetale vaticinium est: <hi>Tu dominaris fortitudinis
maris, et motum fluctuum ejus tu comprimis <note>(Psal.
88)</note>
          </hi>. Et ipse propheta canticum signat [al. <hi>significat</hi> ],
 ut non solum in verbo, sed et in virtute
Deus verus, qui visus est, crederetur, excellentia
operum quod latebat, ostendente. Perfectus Deus
propria voluntate quidquid humanae fuit et naturae
et conditionis assumens, absque <emph>564</emph> peccato duntaxat
et malitia, quae nullam habet substantiam, infans
nascitur, EMMANUEL adoratur, Magi de Oriente
veniunt, Deum Dei filium, genu posito, confitentur:
qui, et tempore passionis, pendens in cruce, solis
obscurat radios, novo inauditoque miraculo divinitatis
suae exprimens magnitudinem. Et indivisus et
inseparabilis, nec in duos salvatores quorumdam
errore sejunctus. Unde et ad discipulos loquebatur: <hi>Nolite vocare magistrum super terram: unus est enim
magister vester Christus 
 <note>(Matth. 23. 8)</note>
          </hi>. Neque enim
cum haec apostolis diceret, a corpore, quod patebat
aspectui, divinitatis excellentiam separabat. Nec
quando unum se Christum Dei filium testabatur,
animam dividebat et carnem: non alter et alter,
sed unus atque idem utrumque subsistens, Deus et
homo, dum servus videtur, et dominus adoratur:
siquidem in humani corporis vilitate ineffabilem celabat
Deum, et rursum fragilitatem carnis divinis
operibus excedebat: et ne unus quilibet sanctorum,
ut a plerisque aestimatum est, crederetur: sed
ille quem et Paulus ostendere volens, scribit: <hi>Unus
Deus, unus et mediator Dei et hominum, homo Christus
Jesus:</hi> Et iterum, <hi>Mediator autem unius non est, Deus
autem unius est <note>(1. Tim. 2)</note>
          </hi>; quia unus Filius Patris
nostrique mediator, nec aequalitatem ejus amisit, nec
<pb n="0777"/>
a nostro consortio separatus est, invisibilis Deus, et
visibilis homo: forma servi absconditus est, et dominus
gloriae confessione credentium comprobatur.</p>
        </div3>
<div3>
          <head>4.</head>
          <p>
 Neque enim privavit eum Pater naturae suae
nomine, postquam pro nobis homo et pauper effectus
est, nec in Jordane fluvio baptizatum altero
appellavit vocabulo, sed filium unigenitum: <hi>Tu es
filius meus dilectus, in quo mihi</hi> <emph>565</emph> <hi>complacui <note>(Luc. 2)</note>
          </hi>.
Nec similitudo nostra in divinitatis est
mutata naturam, nec divinitas in nostrae naturae
versa est similitudinem: sed manens quod a principio
erat, Deus verbum, et in se nos glorificans,
non venit, juxta Jeremiam, ut diceret: <hi>Heu mihi
mater, ut quid me genuisti? virum qui judicer, et
discernar omni terrae: non profui, neque profuit mihi
quisquam <note>(Jerem. 15. 10)</note>
          </hi>, qui libertatem donaturus
advenerat: nec juxta Isaiam vociferabatur: <hi>Vae
mihi, quia cum sim homo, et immunda labia habens,
et in medio populi immunda labia habentis habitem,
regem Dominum sabbaoth vidi oculis meis <note>(Isai. 6. 6)</note>
          </hi>.
Ipse enim erat rex gloriae, ut in vicesimo tertio
Psalmo scriptum est: In patibulo victor existens, et
hostilia bella compescens, ut hominem fictum ex
humo coelorum habitatorem faceret, et trophaei sui
communione donaret.</p>
        </div3>
<div3>
          <head>5.</head>
          <p>
 Igitur quanquam hoc nolint, qui eum putant
in alium commutatum, <hi>Jesus Christus heri et hodie
ipse est, et in aeternum <note>(Hebr. 13. 8)</note>
          </hi>, nunquam habiturus
regni sui finem, juxta sceleratum Origenis
errorem, ne cessante regno, etiam aeternitate privetur,
sed coram omnibus loquens: <hi>Ego in Patre, et
Pater in me <note>(Joan. 11. 34)</note>
          </hi>. Et docere nos cupiens,
quod et Pater in Filio, et Filius in Patre creaturis
omnibus imperaret, et hoc ipsum roborans, inferebat: <hi>Ego et Pater unum sumus 
 <note>(Joan. 14. 11)</note>
          </hi>, ne
quis unum suum, Patrisque regnum humanae carnis
occasione divideret. Quod si juxta Origenis insaniam
aliquando amissurus est regnum Christus unigenitus
Filius Dei, quomodo ipse Apostolis loquebatur: <hi>Ego
et Pater unum sumus,</hi> non unum postea habiturus
imperium? ut scilicet hic habeat gloriam, quam ibi
depositurus est. Et ubi erit quod semper Filius in
Patre, et Pater in Filio est, si regnum Filii non erit
 certum? Verum hoc qui ita se habere contendunt,
si tamen non egerint poenitentiam, pereant, et ad hos
zelo fidei pietatisque commotus loquatur Moyses: <hi>Maledictus tu in civitate, et maledictus in agro 
 (Deut.
<pb n="0778"/>
28)</hi>: Psalmista pariter increpante: <hi>Deficiant peccatores
de terra, et iniqui, ut ultra non subsistant <note>(Psal. 103)</note>
          </hi>. <emph>566</emph>
</p>
        </div3>
<div3>
          <head>6.</head>
          <p>
 Equidem scire non possum, qua temeritate
Origenes tanta confingens, et non Scripturarum
auctoritatem, sed suum errorem sequens, ausus sit
cunctis in medium nocitura proferre, nec aestimaverit
unquam ullum hominum fore, qui suis assertionibus
contrairet, si philosophorum argutias
propriis tractatibus miscuisset, et a malo exordio in
fabulas quasdam et deliramenta procedens, Christianum
dogma ludum et jocum faceret, nequaquam
divinae doctrinae veritate utens [al. <hi>nitens</hi> ], sed humanae
mentis arbitrio, et in tantam, seipso magistro, intumescens
superbiam, ut non imitaretur humilitatem
Pauli, qui plenus Spiritu Sancto contulit cum prioribus
apostolis evangelium, <hi>Ne forte in vacuum curreret,
aut cucurrisset <note>(Gal. 2. 2)</note>
          </hi>: ignorans quod daemoniaci
spiritus esset instinctus, sophismata humanarum
mentium sequi, et aliquid extra Scripturarum auctoritatem
putare divinum. Quiescant ergo aliquando,
qui regni Christi finem somniantes, verbositatis Origenis
cupiunt esse parasiti, nec cum fidelibus ambulantes,
fidem quam non habent, simulent. Quin potius
discant, quod omnis dolus, et fraudulentia, aliud
sit et aliud ostendat: ut sub virtutis specie vitia
celare nitatur. Etenim cum in crucis ignominia,
quam pro nobis passus est, non amiserit Christus
esse <hi>Dominus gloriae,</hi> juxta beatum Apostolum, clamantibus
contra Judaeis: <hi>Qui destruis templum, et in
triduo aedificas, salvum teipsum fac: si filius Dei es,
descende de cruce <note>(Matth. 27)</note>
          </hi>; et in carne patiens,
pendensque in patibulo, fortitudinem propriae majestatis
ostendit, solem de cursu quiescere faciens, et
signorum magnitudine plenam fidei vocem latroni
extorquens: <hi>Memento mei, Domine, cum veneris in
regnum tuum <note>(Luc. 23)</note>
          </hi>. Nunquam post resurrectionis
gloriam, perditurus est regnum, licet innumeros
contra eum Origenes blasphemiarum lapides jactet.
Aut cujus est consequentiae, perpetuitatem regni discipulis
polliceri, et dicere: <hi>Venite, benedicti Patris
mei, possidete paratum vobis regnum a constitutione
mundi <note>(Matth. 25)</note>
          </hi>: et ipsum <emph>567</emph> carere illo quod
aliis tribuit? vel quomodo, scribente Paulo ad Corinthios, <hi>Absque nobis regnatis, et utinam regnaretis, ut
et nos regnaremus vobiscum 
 <note>(1. Cor. 4)</note>
          </hi>, intelligi poterit
regnum Christi post multa tempora terminandum?
praesertim cum Joannes clamet: <hi>Et qui desursum
venit, super omnes est <note>(Joan. 3. 31)</note>
          </hi>: Et Apostolus
scribat, <hi>Quorum Patres, et ex quibus juxta
carnem Christus, qui est super omnia Deus benedictus
in aeternum <note>(Rom. 9. 5)</note>
          </hi>.</p>
        </div3>
<div3>
          <head>7.</head>
          <p>
 Itaque nulli dubium est, quin qui Deus permamanet
<pb n="0779"/>
in aeternum, simul habeat et regnum, et super
ipsos quoque, quos regni possessione donavit,
rex perpetuus appelletur, congruum habens divinitatis
imperium, nec quicquam in se rude et novum,
nisi assumptionem fragilitatis humanae. Si enim,
juxta Origenis insaniam, post multorum circulos
saeculorum, Christi regnum est finiendum, consequens
impietati ejus est dicere, ut et Deus esse
aliquando desistat: et qui regni terminos ponit, cogitur
idem de divinitate sentire, quae perpetuitatem
imperii naturaliter possidet. Quod si regnat Sermo
Dei ( <foreign xml:lang="greek">Λόγος Θεοῦ</foreign> Verbum Dei), utique Deus est, et
hac ratione colligitur, quicumque tentaverit finem
regno ejus imponere, ad id eum devolvi, ut Christum
credere compellatur et Deum esse desinere. Sed
haec garriat magister indoctus cum sectatoribus
impiis, nos Christi regnum credamus aeternum, et
in solemni die cantemus cum Angelo, atque dicamus: <hi>Regni ejus non erit finis 
 <note>(Luc. 1. 33)</note>
          </hi>. Si enim
unum cum Patre est, nunquam ex eo quod unum
est, cessaturus est, et unio Patris et Filii nunquam
dividetur in partes, ne quod dicitur, <hi>unum sunt,</hi> 
aliquando unum esse desistat.</p>
        </div3>
<div3>
          <head>8.</head>
          <p>
 Facessant igitur stultissimi mortalium, imo <hi>descendant
in infernum viventes <note>(Psal. 54. 16)</note>
          </hi>, sicut Psalmista
testatur, et praeceptorem impietatis suae ibi
esse cernentes, clamitent; <hi>Et tu captus es sicut et
nos: inter nos reputatus es: descendit in infernum
gloria tua,</hi> et reliqua. Talis pastor gregis morbidi
Christum ubique suggillat injuriis, et diabolum honore
sustollit, dum illum adserit, purgatum vitiis
atque peccatis, pristinam aliquando gloriam recepturum,
et hunc regnare desistere, simulque cum diabolo
sub Patris <emph>568</emph> imperio redigendum; ut magis
ad Origenis blasphemias, quam ad vociferationem
Judaeorum propheta mirabundus exclamet: <hi>Obstupuit
coelum super hoc, et horruit valde, dicit Dominus,
eo quod duo mala fecerit <note>(Jer. 2. 12)</note>
          </hi>. Origenes,
Christum asserens regnare desinere, et diabolum ad
culmen, de quo ceciderat, ascensurum; talem sceleris
sui profundum lacum fodiens, qui aquas continere
non possit: aequalem, quantum in se est,
diabolo facit Filium Dei, dum detrahit illi regni
gloriam sempiternam, et imperio Patris eum subjicit
cum daemonibus. Verum istiusmodi vox impia proteratur,
ut sciamus, regnum Christi esse perpetuum,
ipso loquente ad discipulos suos: <hi>Vos perseverastis mecum 
 in tentationibus meis, et ego statuo vobis testamentum
aeternum, ut bibatis et comedatis semper super
<pb n="0780"/>
mensam meam in regno meo <note>(Luc. 22. 28. 29)</note>
          </hi>. Quomodo
enim impleri potest hoc, quod dicitur, <hi>semper,</hi> 
nisi perpetuum regnum sit, et nullo fine claudendum?
Quod et Magi intelligentes, versi ad poenitentiam,
studiosius percunctabantur, <hi>Ubi est qui natus
est Rex Judaeorum? vidimus enim stellam ejus in
Oriente et venimus ut adoremus eum <note>(Matth. 2. 22)</note>
          </hi>.
Magi fatentur Christum regem, et Origenes negat,
dicens eum non perpetuo regnaturum, nec animadvertit
se Judaeorum blasphemiis similem.</p>
        </div3>
<div3>
          <head>9.</head>
          <p>
 Legimus in evangelio: cum Dominus atque
Salvator fortitudinis suae et patientiae insigne exemplar
ostendens, crucem scanderet, Pilatus inscripsit
titulum, et posuit super caput ejus: <hi>Scriptum autem
erat: Jesus Nazarenus rex Judaeorum <note>(Joan. 19. 19)</note>
          </hi>.
Istum titulum multi legerunt Judaeorum, qui erat
scriptus Hebraice, Graece, et Latine. Dicebant ergo
Pilato principes sacerdotum et Judaeorum: <hi>Noli
scribere quod rex Judaeorum sit, sed quod ille se dixerit
regem Judaeorum.</hi> Respondit Pilatus: <hi>Quod scripsi,
scripsi <note>(Ibidem. 29)</note>
          </hi>. Cum ergo Pilatus nec seditione,
nec precibus ad hoc potuerit adduci, ut regnum
Christi de titulo tolleret: sciat Origenes absque ulla
necessitate se hoc facere, quod fecerunt Judaei, ut
regnum Christi aestimet terminandum. Et illi quidem
in terra positum regem negabant, hic regnantem in
coelo, quantum in se est, detrahere nititur, ut accusatorem
sceleris <emph>569</emph> sui habeat Pilatum, qui Judaeis
respondit: <hi>Quod scripsi, scripsi.</hi> Veniat et prophetalis
sermo in medium, ac regnum Christi tota
praedicet libertate: <hi>Gaude filia Sion, praedica filia
Jerusalem, laetare et exulta de toto corde tuo, filia Jerusalem</hi> 
[al. <hi>Israel]: abstulit Dominus iniquitates tuas,
redemit te de manu inimicorum tuorum, rex Israel in
medio tui, non videbis ultra mala [Soph. 3, 14. ex
Graec.]</hi>. Neque enim quos semel salvos fecit, iterum
praecipitabit e coelo, et dimittet juxta Origenis deliramenta
et fabulas, ut rursum de sublimibus corruant.
Et hoc quod dicitur, <hi>Non videbis</hi> [al. <hi>videbitis]
ultra mala,</hi> aeternae securitatis indicium est, quod
qui semel fuerint liberati, et regni coelorum possessione
perfruiti, nequaquam vitiis trahantur ad terram,
nec Dei priventur auxilio, qui eis juxta eloquium prophetale,
ponet murum, et circummurale, sua eos virtute
circumdans. Unde et Psalmista canit: <hi>Non commovebitur
in aeternum, qui habitat in Jerusalem <note>(Psal.
124)</note>
          </hi>. Et Dominus protestatur: <hi>Non te dimittam,
nec deseram.</hi> Frustraque somniat ascendere animas
in coelum, et descendere, et nunc proficere, nunc
ad inferiora delabi, ut per ruinas innumerabiles
saepe moriantur, et Christi passio irrita fiat. Qui
enim semel pro nobis mortuus est, aeternam nobis
victoriae suae laetitiam dedit, quae nulla vitiorum
mole extenuetur [al. <hi>tenetur</hi> ]. Nec quisquam hominum
crebrius moritur, quod Origenes ausus est scribere,
Stoicorum impiissimum dogma, divinarum
cupiens Scripturarum auctoritate firmare.
<pb n="0781"/>
</p>
        </div3>
<div3>
          <head>10. </head>
          <p>
 <hi>Christum pro Daemonibus passurum.</hi> --Verum
quid ista memoramus? cum in tantam irruperit
vecordiam, imo dementiam, ut aliud Salvatori crimen
impingat, dicens eum et pro daemonibus ac spiritualibus
nequitiis apud superos affigendum cruci.
Nec intelligit in quam profundum impietatis corruat
barathrum. Si enim Christus pro hominibus passus,
homo factus est, ut Scripturarum testantur eloquia,
consequens erit ut dicat Origenes, Et pro daemonibus
passurus, daemon futurus est: hoc enim necessitate
cogetur inferre, ne ab eo quod coepit, discrepare videatur;
ut imitetur blasphemias Judaeorum, quos
semper imitatur; et illi enim Christo similiter loquebantur: <hi>Daemonium habes:</hi> 
 <emph>570</emph> Et, <hi>In Beelzebub
principe daemoniorum ejicis daemonia <note>(Luc. 11. 15)</note>
          </hi>. Sed
absit ut pro daemonibus Christus passurus sit, ne et
ipse daemon fiat. Et qui hoc credunt, rursum crucifigunt,
et ostentui habent Filium Dei <note>(Hebr. 6. 6)</note>, qui
nequaquam ut semen Abraham apprehendit, ita assumet
et daemonum [al. <hi>Daemonium</hi> ], ut pro illis quoque
crucifigatur. Nec daemones pro se Deum in passione
cernentes, cum Propheta clamabunt: <hi>Hic peccata nostra
portavit, et pro nobis dolet.</hi> Neque cum Isaia dicent: <hi>Livore ejus sanati sumus 
 <note>(Isai. 53. 4)</note>
          </hi>. Nec pro
daemonibus, sicut pro hominum genere, quasi ovis
Christus ducetur ad victimam; nec pro eorum salute
dicetur: <hi>Proprio Filio non pepercit <note>(Jerem. 11)</note>
          </hi>; quia
nec daemones clamabunt: <hi>Traditus est pro peccatis
nostris, et resurrexit pro justificatione nostra <note>(1. Cor.
11)</note>
          </hi>. Paulus quidem scribit: <hi>Tradidi enim vobis in
primis, quod et accepi, quia Christus mortuus est pro
peccatis nostris, secundum Scripturas <note>(1. Cor. 15)</note>
          </hi>:
illas in testimonium vocans, et volens earum auctoritate
firmare quod dubium est; Origenes autem absque
ullo divinae vocis testimonio vim facere nititur
veritati, et extincta lucerna, invenire eam.</p>
        </div3>
<div3>
          <head>11.</head>
          <p>
 Fautor daemonum et non hominum, crebris
calumniis lacessit Filium Dei, et denuo crucifigit, non
intelligens in quam profundam et horribilem impietatis
voraginem detrahatur. Consequens enim est, ut
qui priora susceperit, suscipiat et quae sequuntur: et
qui pro daemonibus Christum dixerit crucifigi, ad
ipsos quoque dicendum esse suscipiat: <hi>Accipite et
edite: hoc est Corpus meum.</hi> Et: <hi>Accipite, et bibite:
hic est sanguis meus <note>(Matth. 26. 26)</note>
          </hi>. Si enim et pro
daemonibus crucifigatur, ut novorum dogmatum assertor
affirmat, quod erit privilegium, aut quae ratio, ut
soli homines corpori ejus sanguinique communicent,
<pb n="0782"/>
et non daemones quoque, pro quibus in passione sanguinem
fuderit? Sed nec daemones audient:  « Accipite,
et edite: »  Et,  « Accipite, et bibite; »  nec Dominus
sua praecepta dissolvet, qui discipulis ait:
 « Nolite dare sanctum canibus, nec mittatis margaritas
vestras ante porcos, ne forte conculcent eas pedibus
suis, et conversi disrumpant vos <note>(Matth. 7)</note>. »  Nam
et Apostolus scribens,  « Nolo vos participes daemonum
fieri. Non potestis calicem <emph>571</emph> Domini bibere,
et calicem daemoniorum: non potestis mensae Domini
participari, et mensae daemoniorum <note>(1. Cor. 10)</note>: » 
per haec impossibile esse demonstrat, daemones de
calice Domini bibere, et de mensa ejus participari.
Cibus diaboli negatores Dei sunt, Abacuc loquente: <hi>Escae ejus electae 
 <note>(Abac. 1)</note>
          </hi>; cibus autem impiorum
omnium execrabilis ipse diabolus, Prophetae vaticinio
concrepante: <hi>Dedisti eum escam populis Aethiopibus <note>(Psal. 73. 14)</note>
          </hi>.
Ex quibus omnibus approbatur,
Christum pro daemonibus non posse crucifigi, ne
daemones Corporis et Sanguinis ejus participes fiant.</p>
        </div3>
<div3>
          <head>12.</head>
          <p>
 Cum ergo et Apostolus de Salvatore significet: <hi>Hoc enim fecit semel, seipsum offerens 
 <note>(Hebr. 7. 27)</note>
          </hi>;
et Origenes tanta confidentia illius sententiae contradicat,
tempus est illud inferre: <hi>Terra, terra audi verbum
Domini, scribe virum istum abdicatum <note>(Jer. 22)</note>
          </hi>.
Quis enim infernus haec mala suscipere potest? quis
tartarus de rebus istiusmodi cogitare? quae gigantum
insania tam rebellis exstitit, et turrim impietatis exstruxit?
quae libido lasciviens, et daemonum amore
deperiens, sic universo dogmati transeunti divaricavit
crura mentis suae? quis intantum de Sodomitica
vinea bibit, ut inebriatus vino furoris ejus, toto
corde conciderit? quis Babyloniorum ita fluminum
gurgitibus irrigatus, vivos Israel fontes reliquit? quis
egrediens de Jerusalem, et Hieroboam filii Nabath
imitator existens, tot errorum fabricatus altaria est,
et ararum profana thura succendit <note>(3. Reg. 12)</note>?
Cur Dathan et Abiron, qui minora peccarunt, non
veniant ante tribunal Christi, et sui eum comparatione
condemnent, qui extra Ecclesiam Salvatoris variarum
doctrinarum thuribula diabolico igne complevit? Neque
enim Dominus qui loquitur per Prophetam: <hi>Ego
visiones multiplicavi, et in manibus Prophetarum assimilatus
sum <note>(Osee 12. 10. juxta LXX)</note>
          </hi>, adulterinas
eum docuit proferre doctrinas, nec qui a principio
ipsi viderunt, et ministri fuerunt verbi Dei, nec Prophetarum
chorus, qui olim vocabantur <hi>Videntes,</hi> haec
eum instituit: sed ipse suae mentis arbitrio, furori
daemonum serviens, et blando cogitationum errore
deceptus, gregem, et ut ita dicam, <emph>572</emph> examen dogmatum
perversorum, per totum orbem immisit mentibus
indoctorum. Iste est qui Assyriis Babyloniisque
fluminibus aperuit os suum, qui navem Ecclesiae bonarum
mercium salutaris doctrinae plenam, fluctibus
<pb n="0783"/>
operire conatus est: dum imperitorum laude
sustollitur, et Scripturarum sensum, aliter quam se
habet veritas edisserens, gloriatur in confusione sua.
Quis enim innumerabiles adeo et garrulos, et verbositatis
atque imperitiae plenos conscripsit libros, et
infatigabili studio dies noctesque conjunxit, ut errorum
monimenta dimittens, mereretur audire: <hi>Multis
itineribus tuis deceptus es?</hi> Usus est enim duce pessimo,
aura populari, et plurimis falsae scientiae voluminibus
exaratis, ac rebelli contra Deum mente
pugnans, unguento coelestium doctrinarum saniem
quamdam, et pedorem sui foetoris immiscuit, ut rursum
ad suam animam diceretur: <hi>Immunda et famosa,
et nimia iniquitatibus.</hi> Neque enim Prophetam audire
voluit commonentem: <hi>Quare diligitis vanitatem et
quaeritis mendacium <note>(Psal. 4. 3)</note>
          </hi>? is qui pro daemonibus
Christum affigit cruci, ut non solum Dei et hominum,
sed daemonum quoque mediator fiat. Verum
absit tam immane nefas de Salvatore credere, ut
templum corporis sui, quod pro nobis suscitare dignatus
est, amissurus, aliud sibi templum daemoniacae
conditionis affigat, ut illorum quoque recepta similitudine,
pro ipsis patibulum subeat.</p>
        </div3>
<div3>
          <head>13.</head>
          <p>
 Obsecro, Fratres carissimi, ut ignoscatis dolori
meo, doctrinis impiis resistenti: dum enim impudentiam
sectatorum ejus repercutere nitimur, compagem
loricae ipsius, et venenati pectoris fraudulentias
in medium protulimus, ut illud quoque compleretur
in eo: <hi>Revelabo ignominiam tuam, et ostendam eam
amatoribus tuis <note>(Ezech. 16. 36)</note>
          </hi>. Nam inter caetera
etiam resurrectionem a mortuis, quae spes salutis nostrae
est, ita corrumpit et violat, ut audeat dicere,
corpora nostra suscitatum quidem iri: sed sic ut
corruptelae rursus ac morti subjaceant. Responde
mihi, o impietatis caput, quomodo, juxta Apostolum
Paulum, vicerit Christus eum, qui <emph>573</emph> mortis habebat
imperium, hoc est diabolum, si corruptibilia
et mortalia iterum corpora surrectura sunt? Quid nobis
profuit Christi passio, si mors atque corruptio denuo
nostra corpora possessura est? Aut quid sibi vult
Apostolus, scribens: <hi>Sicut enim in Adam omnes moriuntur,
ita in Christo omnes vivificabuntur <note>(1. Cor. 15)</note>
          </hi>,
si resurgentibus mors saeva dominabitur? Vel quomodo
qui ista credunt, possunt ex animo dicere: <hi>Christus Dei virtus, et Dei sapientia 
 <note>(1. Cor. 1. 24)</note>
          </hi>?
volentes illo fortiorem esse mortem, quae suscitata ab
eo corpora deletura est, nec probetur ex omni parte
superata? Verum et Origenem tam impie resistentem
Christus Dominus noster, simul et mortem vicit, et
diabolum, qui habebat mortis imperium, sua virtute
<pb n="0784"/>
destruxit, parato nobis in coelo victoriarum suarum
triumpho. Nec idcirco corpora suscitabit, ut rursum
pereant, sed pro illorum incorruptione perpetua,
mortem corruptionemque delevit.</p>
        </div3>
<div3>
          <head>14.</head>
          <p>
 Unde liberati a cunctis malis, passionis dominicae
festa celebremus, et juxta Evangelii parabolam <note>(Matth. 22)</note>,
cernentes a sapientia immolari tauros
et altilia, vescamur fortioribus, plenisque nervorum,
et pinguioribus doctrinarum cibis, ut lac infantiae deserentes,
solidiora capiamus alimenta, causamque
malorum omnium fugiamus, imperitiam, quae cum
multorum diversis haeresibus vinxerit pedes, Origene
maxime sui fruitur amatore, qui inter caetera ausus
est licere. Non esse orandum Filium, neque cum
Filio Patrem: ac post multa saecula Pharaonis instauravit
blasphemiam, dicentis: <hi>Quis est ut audiam
vocem ejus? nescio Dominum, et Israel non dimittam <note>(Exod. 5. 2)</note>
          </hi>.
Nec est aliud dicere, <hi>nescio Dominum,</hi> 
quam hoc quod dicit Origenes, non est orandus Filius,
quem certe Dominum confitetur. Et quanquam
ille in tam apertam proruperit blasphemiam, tamen
orandus est de quo Propheta testatur, dicens: <hi>Et
adorabunt te, et in te deprecabuntur, quia in te est Deus,
et absque te non est Deus <note>(Isai. 4. 5. 14)</note>
          </hi>. Et rursum, <hi>Omnis qui invocaverit nomen Domini, salvus erit 
 <note>(Rom.
10. 13)</note>
          </hi>. Et <emph>574</emph> Paulus disputans: <hi>Quomodo,</hi> 
inquit, <hi>in vocabunt, in quem non crediderunt <note>(Ibid. v.
14)</note>
          </hi>? Oportet primum credere, quod Filius Dei sit,
ut recta et consequens fiat ejus invocatio. Et quomodo
orandus non est, qui non est Deus: sic e contrario,
quem Deum esse constiterit, adorandus et orandus.
Unde et Stephanus, positis genibus, et obsecrans pro
his qui se lapidibus obruebant, dicebat ad Filium: <hi>Domine, ne statuas illis hoc peccatum. In nomine quoque
Jesu Christi omne genu flectetur, coelestium, terrestrium,
et infernorum 
 <note>(Act. 7)</note>
          </hi>. Quod autem dicitur, <hi>Genu flectetur,</hi> 
 sollicitae et humillimae orationis indicium
est: Itaque nec Deum credit Origenes Filium
Dei, quem non putat orandum, et lacerat eum conviciis:
cumque sibi in Scripturarum memoria blandiatur,
et putet se eas intelligere, non audit contra
se loquentem Moysen: <hi>Homo qui maledixerit Deum,
peccatum habebit, et qui nominaverit nomen Domini,
morte morietur: lapidibus obruet eum omnis multitudo</hi> 
<pb n="0785"/> <note>(Levit. 24. 16)</note>.
At quis tantis Christum afficit contumeliis,
ut hic, qui ausus est dicere, Non debet orari,
cassum et inane tantum ei divinitatis nomen indulgens?</p>
        </div3>
<div3>
          <head>15.</head>
          <p>
 Verum quid necesse est in tam impiis immorari?
ad alium ejus transeamus errorem. Dicit corpora
quae resurgunt, post multa saecula in nihilum
dissolvenda, nec futura aliquid, nisi cum de coelorum
mansionibus animae ad inferiora dilapsae indiguerint
 novis, quae alia rursum fiant, prioribus omnino
deletis. Quis ista audiens, non et mente, et corpore
pertremiscat? Si enim post resurrectionem corpora
redigentur in nihilum, fortior erit mors secunda,
quam prima: quae delere omnino poterit substantiam
corporalem. Cur Paulus scribit sic: <hi>Mors non dominabitur
illius, quod enim mortuum est peccato, mortuum
est semel <note>(Rom. 6. 10)</note>
          </hi>: si corpora delenda sunt penitus?
Aut quomodo hoc quod dicitur <hi>semel,</hi> firmum
erit: cum caro ab animae consortio separata, redigenda
sit in nihilum? Qua ratione rursus adjunxit? <hi>Seminatur in corruptione, surget in incorruptione:</hi> <emph>575</emph> 
 <hi>seminatur in infirmitate, surget in virtute:
seminatur in ignobilitate, resurget in gloria: seminatur
corpus animale, surget corpus spirituale <note>(1. Cor.
15)</note>
          </hi>. Si enim incorruptio in nihilum redigit, consequens
fuerat dicere, corruptioni ea in perpetuum
reservari, essetque fortior incorrupto corruptio. Sed
absit Paulum contraria sibi scribere, et incorruptionis
 et corruptionis eamdem esse naturam. Quod
si, ut falso putat Origenes, non solum corruptibile,
sed et mortale corpus est suscitandum, ergo unum
atque idem corruptio et incorruptio, mors et vita
dicentur, et eamdem habebunt in suscitatis corporibus
potestatem, et nequaquam rebus, sed tantum nominibus
corruptio et incorruptio, mors et vita separabuntur.
Sin autem corruptibile et mortale corpus
resurrecturum est, consequentius fuerat Apostolum
dicere: <hi>Seminatur in corruptione, surget in corruptione:
seminatur in infirmitate, surget in infirmitate:
seminatur in ignobilitate, surget ignobilitate: seminatur
corpus animale, surget corpus animale.</hi> Quod si
corruptionem, et infirmitatem, et ignobilitatem amovet
a corporibus suscitatis, et dicit e contrario incorruptione,
et fortitudine, et gloria corpora vestienda,
et pro animali spirituale corpus esse reddendum;
soluta erit mors, et in corporibus suscitatis pro morte
et corruptione, immortalitas incorruptioque regnabunt:
quia et ipsum corpus immortale et incorruptum
resurget, ut possit permanere animae coaeternum.
Igitur et Salvator pignus salutis nostris corporibus in
resurrectione sui corporis tribuens, non potest credi
<pb n="0786"/>
ultra moriturus, Apostolo in hanc sententiam congruente: <hi>Christus resurgens ex mortuis, ultra non moritur,
mors ei nequaquam dominabitur 
 <note>(Rom. 6. 9)</note>
          </hi>.
Nisi illius fuerit dominata, nec dominetur nostri.</p>
        </div3>
<div3>
          <head>16.</head>
          <p>
 <hi>Artem magicam haud malam.</hi> --Confundatur
Origenes, inter caetera flagitiorum genera, quae confingit,
magicis quoque artibus patrocinium tribuens:
 nam in tractatibus suis, his locutus est verbis:  « Ars
magica non mihi videtur alicujus rei subsistentis
vocabulum, sed et si sit, non est operis <emph>576</emph> 
mali, »  ne quis habere possit contemptui. Haec
dicens utique fautorem se esse demonstrat Elymae
magi, qui Apostolis repugnavit, et Jamne atque Mambre,
qui Moysi magicis artibus restiterunt. Sed nullas
Origenis patrocinium habebit vires, quia Christus
magorum praestigias suo delevit adventu. Respondeat
novae impietatis assertor, imo aperte audiat: Si non
est malum ars magica, non erit malum et idololatria,
quae artis magicae viribus nititur. Quod si malum est
idololatria, malum erit et ars magica, ex qua subsistit
idololatria. Cum autem idololatria Christi majestate
deleta sit, indicat et parentem suam artem magicam
secum pariter dissolutam, Propheta super hoc
liquido proclamante: <hi>Sta nunc in incantationibus tuis,
et multis veneficiis tuis, quae didicisti ab adolescentia
tua, si potuerint prodesse tibi <note>(Isai. 47. 12)</note>
          </hi>. Cum igitur
haec Prophetarum scripta testentur, et nullus
unquam ausus sit memoriae prodere, magorum artes
inter optima quaeque numerandas, leges quoque publicae
magos et maleficos puniant: scire non possum
qua ratione impulsus Origenes, qui Christianum se
jactat, Sedechiae pseudoprophetae aemulator existens,
cornua sibi ferrea fecerit, quibus contra dogmata veritatis
armatus incedat, nec sapiat quidquam de coelesti
Jerusalem, neque imitetur Moysen, et Daniel,
Petrumque, et alios sanctos, qui contra magos et incantatores,
quasi in acie stantes indefesso certamine
dimicarunt. Cum quibus festae diei ducamus choros,
quod per media Babylonis pericula transeuntes, Origenis
venena vitavimus [al. <hi>vitamus</hi> ], et obedivimus
Prophetae sermonibus, imperantis: <hi>Egredere de Babylone,
qui fugis de terra Chaldaeorum <note>(Jer. 50. 8)</note>
          </hi>, ut
ingrederemur Jerusalem, in qua praedicatio veritatis
est.</p>
        </div3>
<div3>
          <head>17.</head>
          <p>
 Quanquam mendacio resistentes, passi sumus
aliquid trium puerorum, qui in camino aestuantis
incendii flammarum vicere naturam, tamen non praevaluit
contra nos ignis Babylonius, nec capilli nostri
<pb n="0787"/>
adusti sunt <note>(Dan. 3. 94)</note>, extrema videlicet ecclesiasticae
dogmata veritatis; nec saraballa mutata, quae
in protectionem <emph>577</emph> animarum testimoniis Scripturae
sanctae nobis sapientia texuit, nec odor ignis
in nobis est, perversae scientiae flamma discurrens.
Non enim acquievimus doctrinae ejus, qui propter
lapsum rationabilium creaturarum, corpora fieri suspicatur:
et dicit juxta Graeci sermonis etymologiam,
animas idcirco vocitatas, quod calorem mentis, et in
Deum ferventissimae caritatis amiserint, ut ex frigore
nomen acceperint, ne et Salvatoris animam iisdem
subjacere naeniis sentiremus. Solis quoque et lunae,
ac stellarum cursus, et totius mundi pulcherrimam in
diversitate consonantiam non asserimus ex causis
praecedentibus, variisque peccatis, et animarum vitiis
accidisse: nec bonitatem Dei multo tempore praestolatam;
ut non ante faceret visibiles creaturas, nisi
invisibiles deliquissent. Nec vanitatem appellamus
substantiam corporalem, ut ille aestimat, aliis verbis
in Manichaei scita concidens [f. <hi>concedens</hi> ], ne et
Christi corpus subjaceat vanitati, cujus edulio saturati,
ruminamus quotidie verba, dicentis: <hi>Nisi quis
comederit carnem meam, et biberit Sanguinem meum,
non habebit partem mecum <note>(Joan. 13)</note>
          </hi>. Nam si natura
corporea vana est et futilis, juxta Origenis errorem,
cur Christus resurrexit a mortuis? quare nostra corpora
suscitabit? quid sibi vult Paulus scribens: <hi>Si
mortui non resurgent, nec Christus surrexit: si autem
Christus non resurrexit, vana est fides nostra <note>(1.
Cor. 13)</note>
          </hi>.</p>
        </div3>
<div3>
          <head>18.</head>
          <p>
 Ex quo perspicuum est, non corporum naturam
esse vanam, sed eos credere vanitatem, qui non
putant eam resurgere, et manere perpetuam. Honorabiles
quoque contemnat nuptias, negans subsistere
corpora, nisi prius animae in coelo peccaverint, ut
inde praecipitatae, quasi quibusdam ergastulis corporum
vinctae fuerint. Et ille quidem sentiat ut vult,
loquatur ut non timet: audiat nos cum Paulo
suis auribus inclamantes: <hi>Honorabiles nuptiae, et</hi> <emph>578</emph> 
 <hi>cubile immaculatum <note>(Hebr. 13. 4)</note>
          </hi>. Et quomodo
immaculatum, si anima vitiis sordidata carne circumdatur?
Et culpae subjacebit Anna uxor Helcanae semen
virile postulans, ut propter desiderium mulierculae,
animae in coelis periclitentur, et una earum
peccato gravis labatur in terram, ac pristinam
<pb n="0788"/>
beatitudinem deserat. Nec Moyses imprecans, et dicens: <hi>Dominus Deus vester multiplicet vos, et ecce
estis hodie sicut stellae caeli in multitudine. Dominus
Deus patrum vestrorum addat vobis sicut estis, millies,
et benedicat, ut locutus est 
 <note>(Deuter. 1. 10. et seq)</note>
          </hi>: hoc
petebat ut animarum in coelo catervae peccantes Israelitici
populi gentem conderent. Quod esse discrepans,
apertissime patet, ut qui pro delicto populi precabatur: <hi>Si dimittas peccatum hoc populo, dimitte; sin autem,
dele me de libro quem scripsisti 
 <note>(Exod. 32. 32.
juxta Graecum)</note>
          </hi>, postulet multiplicari filios Israel,
quos si noverat animarum ruinis crescere, non e contrario
precaretur, ne propter vitia melioris substantiae
natura vilior conderetur. Cur David imprecatur
in Psalmo: <hi>Benedicat te Dominus ex Sion, et videas
quae bona sunt in Jerusalem omnibus diebus vitae tuae,
et videas filios filiorum tuorum <note>(Psal. 127. 5)</note>
          </hi>: si animarum
 depulsione et exitio justi viri augetur genus?
Et audet dicere: <hi>Ecce sic benedicetur homo, qui
timet Dominum <note>(Ibid. 4)</note>
          </hi>: cum sciat animas delinquentes
corporum vinculis alligari, et in hujusmodi carcere
judicio Dei poenas luere peccatorum? Quomodo
Deus loquitur per Prophetam: <hi>Si audisses praecepta
mea, fuisset utique quasi fluvius pax tua, et justitia tua
sicut fluctus maris, et sicut arena semen tuum, et soboles
uteri tui, ut pulvis terrae <note>(Isai. 48. 18. 19. ex
Graeco)</note>
          </hi>? Qui enim Dei praecepta conservant, non debent
accipere praemium, animarum de coelo ruinas,
quae ligatae corporibus, sobolis eorum incrementa
multiplicent. Si autem volunt discere, quae sint humani
generis exordia, audiant dicentem Moysen: <hi>Tulit Deus de terra, et finxit hominem, et insufflavit</hi> <emph>579</emph> 
 <hi>in faciem ejus spiritum vitae, et factus est homo
in animam viventem <note>(Gen. 2. 7)</note>
          </hi>, id est, <hi>immortalem.</hi> 
Deus quoque benedicens Adam, et Evam, ait: <hi>Crescite
et multiplicamini, et replete terram <note>(Gen. 9. 1. 7)</note>
          </hi>.</p>
        </div3>
<div3>
          <head>19.</head>
          <p>
 Si animae post peccatum mittuntur in terras,
ut nascantur in corporibus, non erat rationis benedici
Adam et Eva, cum causa peccati maledictionem
potius mereretur. Denique postquam plasmavit eos,
benedictionis vocibus prosecutus est: quos postea
voluntate peccantes, maledictione percussit. Ex quibus
colligitur nequaquam propter animarum peccata
corporum substitisse naturam. Audiant rursum
dicentem: <hi>Ego feci terram, et hominem in ea</hi> 
<pb n="0789"/> <note>(Jer. 27. 5)</note>.
Et David: <hi>Coelum coeli Domino, terram
autem dedit filiis hominum <note>(Psal. 113)</note>
          </hi>. Et cessent
ultra cogitationum suarum errores sequi, et Scripturarum
magis auctoritate ducantur. Sicut enim qui
voluptatibus enervati sunt, et quorum in pectore libido
dominatur, contemplantes corporum venustatem,
non quaerunt morum pulchritudinem, sed membrorum;
sensusque eorum praegravatus fece terrena,
nihil altius intuetur: sic qui structa verborum compositione
ducuntur, et capti eloquentiae sono, non intuentur
dogmatum veritatem, erubescunt errorem
pristinum confiteri, et arrogantiae tumore caecati, nolunt
esse discipuli, ne postquam correcti fuerint,
prius errasse videantur.</p>
        </div3>
<div3>
          <head>20.</head>
          <p>
 Abjectis itaque Origenis malis, et Scripturarum,
quae vocantur apocryphae [al. <hi>apocrypha et abscondita</hi> ],
id est absconditae, decipulis praetermissis: <hi>Non enim in abscondito locutus sum 
 <note>(Joan. 18. 20)</note>
          </hi>,
ait Dominus, iterum atque iterum obsecro vos, fratres
carissimi, dominicae passionis festa celebremus, fidem
conversatione decorantes, misericordia in
pauperes imitemur Deum, cui nulla corporalium naturarum
forma consimilis est. Habeamus in cunctis
imaginem bonitatis ejus, poenitentia emendemus errores,
oremus pro inimicis, pro detractoribus obsecremus,
aemulantes Moysen, qui sororis contra se
loquentis culpam oratione delevit. Oleo eleemosynae
peccatorum sordes lavemus: captivorum vincula <emph>580</emph> 
 nos videantur astringere, et propitium illis
imprecemur Deum. Clausos carcere humanitas diurna
sustentet, et his quorum corpora morbus Regius occupavit,
et jugi tabe membra solvuntur, propter repositam
in coelis mercedem, sollicito ministerio serviamus.
Si quando potestas judicii nobis data fuerit,
et jurgantium ad nos fratrum causa delata, non sit
personarum consideratio, sed rerum: corruentibus,
et in tribulatione positis, nos quoque ruamus affectu.
Leges normam teneant veritatis. Caritas prona sit ad
misericordiam, non insultans peccantibus, sed condolens,
facilis est enim lapsus ad vitia, et fragilitas
conditionis humanae quidquid cernit in alio, in se
debet pertimescere. Cumque alius fuerit pro errore
correptus, illius emendatio nostra sit cautio, et super
omnia quasi culmen, et corona virtutum, pietas
in Deum toto cordis timore servetur, execrantesque
Deorum numerum, Patris et Filii et Spiritus sancti
unam confiteamur indiscretamque substantiam, in
qua et baptizati vitam aeternam suscepimus. Et si
Dei tribuerit clementia, cum Angelis merebimur dominicum
Pascha celebrare, habentes Quadragesimae
exordium, ab octavo die mensis, qui secundum
Aegyptios vocatur Phamenoth. Et ipso praebente
<pb n="0790"/>
vires, attentius jejunemus: hebdomadae majoris, id
est Paschae venerabilis, die tertiadecima mensis
Pharmuthi fundamenta jacientes: ita duntaxat, ut
juxta evangelicas traditiones finiamus jejunia intempesta
nocte, octavo decimo die supradicti mensis
Pharmuthi. Et altero die, qui dominicae resurrectionis
est symbolum, id est, nonodecimo ejusdem mensis
verum Pascha celebremus: adjungentes his septem
reliquas hebdomadas, in quibus Pentecostes festivitas
texitur, et praebentes nos dignos communione
Corporis et Sanguinis Christi. Sic enim merebimur
accipere regna coelorum in Christo Jesu Domino nostro,
per quem, et cum quo Deo Patri gloria et imperium,
cum Spiritu Sancto, et nunc, et semper, et
in omnia saecula saeculorum Amen.
</p>
          <p> <emph>581</emph> 21 Salutate invicem in osculo sancto.
Salutant vos qui mecum sunt fratres.</p>
</div3>
      </div1>

<div1>
        <head>EPISTOLA XCVII. AD PAMMACHIUM ET MARCELLAM.</head>
<p divs_removed="true"> <hi>Alteram Theophili Paschalem epistolam contra Origenem
a se Latine explicatam mittit, et quod superiorem
a se immutatam calumniarentur Origenistae, rursus
hoc anno Graecum exemplar versioni suae jungit,
et paucis haereticos impugnat.</hi> 

        </p>
        <div3 moved_from_p="true">
            <head>1.</head>
          <p>
 Rursum Orientalibus vos locupleto mercibus,
et Alexandrinas opes primo Romam vere transmitto.
 <hi>Deus ab Austro veniet, et sanctus de monte
Pharan, umbra condensa <note>(Abac. 3. 3)</note>
            </hi>: unde et sponsa
laetatur in Cantico Canticorum, dicens: <hi>In umbra
ejus concupivi et sedi; et fructus ejus dulcis in faucibus
meis <note>(Cant. 2. 3)</note>
            </hi>. Vere nunc completur Isaiae vaticinium
praedicantis: <hi>In die illa erit altare Domini in
medio terrae Aegypti <note>(Isai. 19. 19)</note>
            </hi>. Ubi abundavit
peccatum, superabundavit et gratia <note>(Rom. 5. 20)</note>. Qui
parvulum Christum foverant, adultum fidei calore
defendunt, ut qui per illos effugerat Herodis manus,
effugiat haereticum blasphemantem. Quem Demetrius
Alexandri urbe pepulit, toto orbe fugat Theophilus,
ad quem Lucas scripsit Actus Apostolorum,
qui ex amore Dei nomen invenit. Ubi nunc est co
luber tortuosus? ubi venenatissima vipera?
</p>
          <l> <hi>Prima hominis facies, utero commissa luporum.</hi> </l>
          <p> <hi>
              <note>(Aeneid. 3)</note>.</hi> 
Ubi haeresis, quae sibilabat in mundo, et me et Papam
Theophilum sui jactabat erroris, latratuque impudentissimorum
canum ad inducendos simplices,
nostrum mentiebatur assemsum? Oppressa est ejus
<pb n="0791"/>
auctoritate, et eloquentia: et in morem daemoniacorum
spirituum de terra loquitur. Nescit enim cum
qui, de sursum veniens, ea loquitur quae sursum
sunt.</p>
        </div3>
<div3>
          <head>2.</head>
          <p>
 Atque utinam serpentina generatio, aut simpliciter
nostra fateatur, aut constanter defendat sua, ut
scire valeamus qui nobis amandi sint, qui cavendi.
Nunc autem novum poenitentiae genus: oderunt nos,
quasi hostes, quorum fidem publice negare non audent. <emph>582</emph> 
 Rogo, quis est iste dolor, qui nec tempore,
nec ratione curatur? Inter micantes gladios,
jacentia corpora, rivos sanguinis profluentes, junguntur
saepe hostiles dextrae, et belli rabiem pax repentina
commutat. Soli sunt hujus haereseos sectatores,
qui cum Ecclesiasticis non valent foederari: quia
quod sermone coguntur dicere, mente condemnant.
Et si quando aperta blasphemia publicis auribus
fuerit revelata, et viderint contra se audientium turbam
circumfremere, tunc simulata simplicitate, dicunt
audisse se primum, quae magistrum dicere ante
nescierint. Cumque eorum scripta teneantur, voce
negant, quod litteris confitentur. Quid necesse est
obsidere Propontidem, mutare loca, diversas
lustrare regiones, et clarissimum Pontificem Christi,
ejusque discipulos rabido ore discerpere? Si vera
loquimini, pristinum erroris ardorem, ardore fidei
commutate. Quid maledictorum pannos hinc inde
consuitis; et eorum carpitis vitam, quorum fidei resistere
non valetis? Num idcirco non estis vos haeretici,
si nos quidam assertione vestra [al. <hi>nostra</hi> ] crediderint
peccatores: et os impietate foedum non
habebitis, si cicatricem poteritis in nostra aure monstrare?
Quid juvat vestram perfidiam, vel prodest
pellis Aethiopica et pardi varietas, si in nostro corpore
naevus apparuerit? En Papa Theophilus tota
Origenem arguit libertate, haereticum esse: nec illi
dicta defendunt, sed fingunt ab haereticis immutata,
multorumque dicunt libros similiter depravatos; ut
illum non sua fide, sed aliorum tueantur erroribus.
Verum haec adversum haereticos dicta sint, qui injusto
contra nos odio saevientes, mentis [al. <hi>mente</hi> ]
fatentur arcanum, et venena pectoris irremediabili
dolore testantur.</p>
        </div3>
<div3>
          <head>3.</head>
          <p>
 Vos Christiani Senatus lumina, accipite et Graecam
et Latinam etiam hoc anno Epistolam, ne rursum
haeretici mentiantur a nobis pleraque vel addita,
vel mutata: in qua laborasse me fateor, ut verborum
elegantiam pari interpretationis venustate servarem;
et intra definitas lineas currens, <emph>583</emph> nec in quoquam
excedens loco, eloquentiae ejus fluenta non
perderem, easdemque res eodem sermone transferrem.
Quod utrum consecutus sim necne, vestro
judicio relinquo. Quam sciatis in quatuor partes esse
divisam. In primo credentes hortatur ad Dominicum
Pascha celebrandum: in secundo et tertio loco
<pb n="0792"/>
Apollinarium et Origenem jugulat: in quarto, id est,
extremo, haereticos ad poenitentiam cohortatur. Si
quid autem hic minus adversus Origenem dictum est,
et in praeteriti anni Epistola continetur, et haec quam
modo vertimus, brevitati studens, dicere plura non
debuit. Porro contra Apollinarium succincta fides et
pura professio non caret subtilitate dialectica, quae
adversarium suum, extorto de manibus ejus pugione,
confodit.</p>
        </div3>
<div3>
          <head>4.</head>
          <p>
 Orate igitur Dominum, ut quod in Graeco placet,
in Latino non displiceat, et quod totus Oriens miratur
et praedicat, laeto sinu Roma suscipiat. Praedicationem
quoque cathedrae Marci Evangelistae cathedra
Petri Apostoli sua praedicatione confirmet. Quanquam
celebri sermone vulgatum sit, beatum quoque
Papam Anastasium, eodem fervore, quia eodem spiritu
est, latitantes in foveis suis haereticos persecutum,
ejusque litterae doceant, damnatum in Occidente
quod in Oriente damnatum est. Cui multos
imprecamur annos, ut haereseos rediviva plantaria,
per illius studium longo tempore arefacta, moriantur.
</p>
        </div3>
      </div1>

<div1>
        <head>EPISTOLA XCVIII. SIVE THEOPHILI ALEXANDRINI ALTERA PASCHALIS ANNI 402. AD TOTIUS AEGYPTI EPISCOPOS S. HIERONYMO INTERPRETE.</head>
<p divs_removed="true"> <hi>Primo credentes hortatur ad Dominicum Pascha celebrandum:
deinde Apollinarii, tertio Origenis errores
impugnat, ac jugulat: postremo haereticos ad poenitentiam
cohortatur.</hi> 

        </p>
        <div3 moved_from_p="true">
            <head>1.</head>
          <p>
 Primum solemnitatis augustae sermo divinus de
coelorum regionibus <emph>584</emph> micans, et splendore suo
jubar solis exsuperans, clarissimum animabus se desiderantium
lumen infundit. Cumque pleno cordis
intuitu radios ejus quiverint sustinere, ad ipsa coelestis
Jerusalem interiora penetralia, atque, ut ita
dicam, Sancta sanctorum eas pertrahit. Unde si volumus
salutis esse participes, et adhaerentes studio
virtutum, animarum vitia purgare, et quidquid in
nobis sordium est, jugi Scripturarum meditatione diluere:
quasi sub sudo apertam doctrinarum scientiam
contemplantes, festinemus supernae laetitiae
festa celebrare, et jungere nos Angelorum choris,
ubi coronae et praemia, et certa victoria est, et desiderata
triumphantibus palma proponitur. Nec differamus,
tumentibus carnis fluctibus liberati, inter diversa
<pb n="0793"/>
voluptatum hinc inde naufragia, clavum tenere
virtutum, et post grandia maris pericula tutissimum
coelorum intrare portum.</p>
        </div3>
<div3>
          <head>2.</head>
          <p>
 Quamobrem et eos, quos cassa vitae hujus cura
sollicitat, et instar frementium gurgitum, perturbationum
profunda circumsonant, quasi de somno
gravi excitantes, ad sapientiae provocemus lucra:
ostendamusque eis veras divinorum sensuum divitias,
et inspirata sanctae celebritatis gaudia: eoque
omnis impraesentiarum assumatur labor, ut et eos
qui paululum negligentes sunt, et nosmetipsos aeternae
gloriae praeparemus. Unde et in Proverbiis indigentes
sensu ad convivium suum Sapientia provocans, clamitat: <hi>Venite, comedite de panibus meis, et bibite vinum
quod miscui vobis 
 <note>(Prov. 9)</note>
          </hi>. Non enim sic coelum
hoc, quod suspicimus, stellarum illustratur
choris, nec in tantum sol et luna, duo mundi, ut ita
dicam, clarissimi oculi, quorum cursu annus evolvitur,
et vicissitudine tempora commutantur, clarum
terris lumen infundunt, ut nostra solemnitas virtutum
choro fulget et radiat. Cujus thesauros et divitias
qui expetunt [al. <hi>expetentes</hi> ], consona cum David
voce decantant: <hi>Quis dabit mihi pennas sicut columbae?
et</hi> <emph>585</emph> <hi>volabo et requiescam <note>(Psal. 54)</note>
          </hi>.
Exultantesque, et quodam tripudio gestientes, et
juxta quod scriptum est, gaudio ineffabili corda perfusi,
rursum clamitant: <hi>Non habemus hic manentem
civitatem, sed futuram inquirimus <note>(Hebr. 13. 14)</note>
          </hi>, cujus
artifex et fabricator est Deus. Sciunt enim
omnium laborum suorum, quibus in hoc mundo pugnatur
et curritur, hanc esse repositam spem, et haec
in futuro praemia constituta, pro quibus nulla pericula
formidantes, quotidie vitae suae cursum [al. <hi>cursum
suum</hi> ] dirigunt, haereticorum vel maxime impietatem,
et tendiculas declinantes, quibus caeci caecos
ducunt in foveam, et quasi quadam veternosa et immundissima
carie deceptorum corda commaculant:
nec hac calce contenti, intimas Scripturarum medullas
bibunt, veritatem dogmatum falsi nominis
scientia condemnantes.</p>
        </div3>
<div3>
          <head>3.</head>
          <p>
 Quod intelligens et patriarcha Jacob, scalam
cernit in somnis, cujus caput pertingebat usque ad
coelum, per quam diversis virtutum gradibus ad superna
conscenditur, et homines provocantur, terrarum
deserentes humilia, cum Ecclesia primitivorum
dominicae passionis festa celebrare. <hi>Non est,</hi> inquit, <hi>hoc nisi domus Dei, et haec est porta coeli 
 <note>(Genes. 28)</note>
          </hi>.
Quam David acutius intuens, et tota cupidine mentis
inquirens, rationesque hujus itineris cogitationibus
tractans, et quasi pretiosa pigmenta fortius terens
atque comminuens, ut suavissimi late odoris fragrantia
spargerent, ad solemnitatem provocat festinantes,
dicens: <hi>Aperite mihi portas justitiae, et ingressus in
eas confitebor Domino: haec est porta Domini, justi
<pb n="0794"/>
intrabunt per eam <note>(Psal. 117)</note>
          </hi>. Non est ergo, non est
haereticorum ulla solemnitas: nec qui errore decepti
sunt, illius possunt communione laetari. Scriptum est
enim, <hi>Si bestia tetigerit montem, lapidabitur <note>(Hebr.
12. 20)</note>
          </hi>. Neque coelestium possunt recipere sacramenta
verborum, qui divinis Ecclesiae dogmatibus
contradicunt. Totis itaque viribus animas nostras ab
omni contagione purgantes, dignas celebritati, quae
imminet, praeparemus, ut possimus cum sanctis canere: <hi>Deus Dominus, et</hi> 
 <emph>586</emph> <hi>illuxit nobis <note>(Psal.
117)</note>
          </hi>. De qua et alius Propheta conscius futurorum
mystica voce testatur: <hi>Apparebit Dominus in eis,
et disperdet omnes deos Gentium <note>(Soph. 2. 11)</note>
          </hi>. Quando
verba in opera commutata sunt, et ambigentium
oculis rerum veritas demonstratur, ut per efficientiam
eorum, quae praedicta sunt, verborum veritas
comprobaretur, victoriae suae nos Deo faciente
participes, ut et solemnitatis possimus cum sanctis
habere consortium, et illustris ejus adventus praeconia
frequentare. Etenim quod omnis terra variis fuerat
illecebris depravata, virtutes aestimans vitia, et
e contrario vitia virtutes, dum inolescente tempore,
consuetudinem legem putaret [al. <hi>putat</hi> ] esse naturae,
et tyrannica superbia iniqui praecesserant, et mendacium
tempore roborarant [al. <hi>roborarent</hi> ], patres
et magistri veritatis putabantur: unde acciderat [al. <hi>acciderit</hi> 
], ut hominum error incresceret, et in ritum
brutorum animalium utilia nescientes, despicerent
verum pastorem Dominum. ac furore raptati, tyrannos
et principes colerent quasi deos, imbecillitatem
suam in ejusdem naturae hominibus consecrantes.
Per quae eveniebat, ut praesens periculum mortis
effugerent, et conciliarent sibi eos, quorum clementia
crudelitate saevior erat.</p>
        </div3>
<div3>
          <head>4.</head>
          <p>
 Idcirco omnibus errore seductis, vivens sermo
Dei in auxilium nostrum venit ad terras, quae
ignorabant cultum Dei, et veritatis solitudinem sustinebant.
Cujus rei testis est ille qui loquitur: <hi>Omnes
deliquerunt, simul inutiles facti <note>(Rom. 3)</note>
          </hi>. Et Prophetae
Christi auxilium deprecantes: <hi>Domine, inclina
tuos coelos, et descende <note>(Psal. 143)</note>
          </hi>. Non ut mutaret
loca, in quo omnia sunt, sed ut propter salutem nostram,
carnem humanae fragilitatis assumeret, Paulo
eadem concinente: <hi>Cum esset dives, pro nobis pauper
factus est, ut nos illius paupertate divites essemus <note>(1.
Cor. 8)</note>
          </hi>. Venitque in terras, et de virginali utero,
quem sanctificavit, egressus homo, interpretationem
nominis sui EMMANUEL, id est, <hi>nobiscum Deus,</hi> 
dispensatione confirmans, mirum in modum coepit
esse quod nos sumus, et non desivit <emph>587</emph> esse quod
fuerat: sic assumens naturam humanam, ut quod
erat ipse non perderet. Quanquam enim Joannes
<pb n="0795"/>
scribat: <hi>Verbum caro factum est <note>(Joan. 1)</note>
          </hi>, id est
aliis verbis, <hi>Homo;</hi> tamen non est versus in carnem,
quia nunquam Deus esse cessavit. Ad quem et sanctus
loquitur David: <hi>Tu autem ipse es <note>(Psal. 101)</note>
          </hi>. Et
Pater de coelo contestatur, et dicit: <hi>Tu es Filius
meus dilectus, in quo mihi bene complacui <note>(Luc. 2)</note>
          </hi>. Ut
et homo factus nostra confessione permanere dicatur
quod fuit priusquam homo fieret, Paulo nobiscum
eadem praedicante: <hi>Jesus Christus heri et hodie, ipse
et in aeternum <note>(Hebr. 13)</note>
          </hi>. In eo enim quod ait, <hi>ipse,</hi> 
ostendit illum pristinam non mutasse naturam, nec
divinitatis suae imminuisse divitias, qui propter nos
pauper effectus, plenam similitudinem nostrae conditionis
assumpserat. Ex tantis et talibus assumpsit
hominem, duntaxat absque peccato, ex quantis et
qualibus nos omnes creati sumus, non ex parte, sed
totus, <hi>Mediator Dei et hominum, homo Christus Jesus <note>(I. Tim. 2. 5)</note>
          </hi>,
nulloque, quod nostrae similitudinis
est, caruit, nisi solo peccato quod substantiam
non habet: neque enim inanimam carnem habuit,
et pro anima rationali ipse in ea Deus Verbum fuit,
sicut dormitantes Apollinaris discipuli suspicantur.
Nec dicens illud in Evangelio: <hi>Nunc anima mea turbata
est <note>(Matth. 26. 38)</note>
          </hi>, divinitatem suam perturbationi
subjacuisse testatur [al. <hi>testetur</hi> ], quod consequens
est eos dicere, qui pro anima divinitatem in
corpore ejus fuisse contendunt; nec rursum solam
animam sibi socians, susceptum implevit hominem,
ne ex similitudine carnis et ex dissimilitudine animae,
mediae assumptionis dispensationem implesse credatur:
in carne nostri similis existens, et in anima
irrationabilium jumentorum, si tamen secundum illos,
irrationabilis et absque mente ac sensu est anima
Salvatoris, quod impium est credere, et procul ab
Ecclesiastica fide, ne protinus illo percutiatur elogio,
quo Propheta corripit delinquentem, dicens: <hi>Ephraim
sicut columba insensata non habens cor <note>(Osse. 7. 11)</note>
          </hi>.
Et quasi irrationalis audiat: <emph>588</emph> <hi>Comparatus est
jumentis insipientibus, et similis factus est illis <note>(Psal.
48)</note>
          </hi>. Nulli enim dubium, quin irrationabilis et sine
sensu ac mente anima jumentis irrationabilibus comparetur:
unde et Moyses scribit: <hi>Bovem triturantem
non infrenabis <note>(Deut. 25)</note>
          </hi>. Et Paulus scriptum edisserens
<pb n="0796"/>
ait: <hi>Numquid de bobus cura est Deo? an propter
nos utique dicit <note>(1. Cor. 9. 10)</note>
          </hi>?</p>
        </div3>
<div3>
          <head>5.</head>
          <p>
 Propter nos igitur homo Salvator est factus,
non propter bruta et irrationabilia jumenta, ut similitudinem
animae jumentorum absque sensu et ratione
susciperet. Sed nec illud, quod ejusdem haereseos
sectatores cavillantur et garriunt, Ecclesia suscipit
[al. <hi>suscepit</hi> ], ut prudentiam carnis appellari putet
animam Salvatoris, cum perspicue Apostolus prudentiam
carnis inimicam Deo appellet, et mortem <note>(Rom. 8. 7)</note>:
quod de Domino dicere nefas est, ut
anima ejus mors, et Dei inimica credatu. Si enim
nobis praecipit: <hi>Nolite timere eos qui possunt occidere
corpus, et animam non valent <note>(Matth. 10. 28)</note>
          </hi>, cogentur
stulta sua disputatione suscipere, meliores esse
nostras animas anima Salvatoris, dum illa prudentia
carnis asseritur, quae mors et inimica est Dei, nostra
autem mori non potest. Quod nequaquam ita intelligendum
est, fratres carissimi, cum etiam prudentia
animae non possit anima nuncupari, et multo inter
se differant: licet enim prudentia animae in ea sit,
cujus prudentia est: tamen alterum habet, alterum
habetur: et prius anima est, sequens versatur in anima.
Quod si prudentia animae non est anima, quanto
magis carnis prudentia anima non potest appellari?
Tendant quantumlibet syllogismorum suorum retia,
et sophismatum decipulas proponentes, seipsos innectant
laqueis, ne id quidem scientes, cujus vana
scientia gloriantur: et discant a nobis, quos gratis
cogunt hujuscemodi disputationem assumere, aliud
esse quod sapit, aliud sapientia, aliud quoque quod
sapitur. Et haec non solum verbis inter se, sed et
sensibus discrepare: quae enim sapit, rationalis est
anima: porro quae ex ipsa est, et <emph>589</emph> ipsius, et
non ipsa quae sapit, appellatur sapientia: quod autem
sapitur, res est quam respicit, eaque gignitur ex sapiente
sapientia, et non sapiens ipse, nec ipsa sapientia.
Tandemque desinant Dialecticae artis strophis
simplicia Ecclesiasticae fidei decreta pervertere,
ut animam Salvatoris prudentiam carnis appellent,
quam Apostolus mortem et inimicam asserit Dei.</p>
        </div3>
<div3>
          <head>6.</head>
          <p>
 Sed et hoc modo nobis contra illos disserendum
videtur. Scriptum est de Verbo Dei: <hi>Omnia per ipsum
facta sunt <note>(Joan. 1. 3)</note>
          </hi>. Num credibile est, sapientiam
vel prudentiam carnis, quam illi animam Salvatoris
intelligunt, a Verbo Dei conditam, ut mortis, et inimicitiae
contra Deum ipse operator existeret, sibique
eas, quod dictu nefas est, copulari? Quod si nefarium
est credere, et anima Salvatoris cunctis virtutibus
pollet: ergo prudentia carnis non erit anima ejus, ne
ipse mortem et inimicitiam contra Deum sibi junxisse
credatur. Cessent Apollinaris discipuli ea quae
<pb n="0797"/>
contra Ecclesiasticas regulas est locutus, propter alia
ejus scripta defendere: licet enim adversus Arianos
et Eunomianos scripserit, et Origenem, aliosque haereticos
sua disputatione subverterit; tamen qui memor
est illius praecepti: <hi>Non accipies personam in judicio <note>(Levit. 19. 15; et Deuter. 1. 17)</note>
          </hi>:
veritatem
semper debet diligere, non personas; et scire quod
in dispensatione hominis, quam pro salute nostra
unigenitus Filius Dei dignatus est assumere, non sit
alienus a culpa, qui super anima illius, perversa et
intellexit, et scripsit. Sicut enim Apostolus ait: <hi>Si
expendero omnem substantiam meam, et tradidero corpus
meum, ut ardeam, caritatem autem non habuero,
nihil mihi proderit <note>(1. Cor. 13)</note>
          </hi>, ita sive iste, de quo
nunc sermo est, sive Origenes, et alii haeretici,
quamvis scripserint aliqua, quae Ecclesiasticae fidei
non repugnent; tamen non erunt absque crimine, et
in his, quae principalia sunt, et ad salutem credentium
pertinent, Ecclesiasticae fidei repugnantes. Neque
enim, ut ipse cum sectatoribus suis nititur approbare,
Dominus <emph>590</emph> noster atque Salvator animam
sine sensu assumpsit et mente, aut mediam partem
ejus, duasque [f. <hi>duasve</hi> ] de tribus, sive tertiam,
ut imperfecte hominem salvaret assumptum: quia
nec media, nec reliquae portiones perfecti nomen
accipient. Et sicut quod perfectum est, caret imperfecti
vitio, sic quod imperfectum est, perfectum non
potest dici. Et si imperfecte similitudinem nostram,
vel ex parte susceperat, quomodo in Evangelio loquebatur: <hi>Nemo tollit animam meam a me: potestatem
habeo ponendi eam, et potestatem habeo sumendi eam? <note>(Joan. 10. 18)</note>
          </hi> 
 Quae autem tollitur, atque deponitur,
nec irrationalis, nec absque mente et intelligentia
dici potest, sed e contrario rationalis et intelligibilis,
et mentem habens, ac sentiens.</p>
        </div3>
<div3>
          <head>7.</head>
          <p>
 Atque ita ipse disputationis ordo convincit, nihil
a Domino imperfectum esse susceptum, sed assumptum
ab eo hominem plene, perfecteque salvatum.
Nulli enim dubium, quin irrationabilium
jumentorum animae non ponantur et resumantur,
sed cum corporibus pereant, et in pulverem dissolvantur.
Porro Salvator tollens animam, et separans
a corpore suo, tempore passionis, rursum eam in resurrectione
suscepit. Et multo antequam id faceret,
loquebatur in Psalmo: <hi>Non derelinques animam meam
in inferno, nec dabis sanctum tuum videre corruptionem</hi> 
<pb n="0798"/> <note>(Psal. 15)</note>.
Nec credibile est quod ad inferos caro
ejus descenderit, vel prudentia carnis, quae appellata
sit anima, inferis apparuerit: sed quod corpus ejus
positum in sepulcro sit, et ipse nec de corpore et
sapientia carnis, nec de divinitate sua dixerit, <hi>Non
derelinques animam meam in inferno,</hi> sed vere de nostrae
naturae anima, ut perfectam ac rationalem, et
intelligibilem atque sensibilem ad inferos animam
descendisse monstraret. Hortamur eos qui talia sapiunt,
 ut relictis haereticorum erroribus, acquiescant
Ecclesiasticae veritati, et festivitatem dominicae
passionis non faciant imperfectam, ne principalem
et majorem hominis partem in Salvatore negent,
absque anima et mente corpus illius asserentes. <emph>591</emph> 
 Si enim ita erat, quid de se volens intelligi,
loquebatur: <hi>Pastor bonus animam suam ponit pro ovibus <note>(Joan. 10)</note>
          </hi>?
Et si tantum carnem hominis assumpserat,
cur in passione dicebat: <hi>Spiritus promptus,
caro autem infirma <note>(Matth. 26)</note>
          </hi>?</p>
        </div3>
<div3>
          <head>8.</head>
          <p>
 Unde sciendum est, quod ex omni parte temperatum
humanae conditionis exhibens sacramentum,
perfectam similitudinem nostrae conditionis assumpserit,
nec carnem tantum, nec animam irrationalem,
et sine sensu, sed totum corpus totamque animam sibi
socians, perfectum in se hominem demonstravit [f. <hi>demonstrarit</hi> 
], ut perfectam cunctis hominibus in se,
et per se largiretur salutem; habensque nostri consortium,
qui de terra conditi sumus, nec carnem
deduxit de coelo, nec animam, quae prius substiterat,
et ante carnem ejus condita erat, suo corpori copulavit,
sicut Origenis nituntur docere discipuli. Si enim
anima Salvatoris, antequam ille humanum corpus
assumeret, in coelorum regionibus morabatur, et necdum
erat anima illius: impiissimum est dicere,
ante corpus eam fuisse Domini, agentem aliquid et
vigentem, et postea in animam illius commutatam.
Aliud est, si possunt de Scripturis docere, antequam
nasceretur ex Maria, habuisse hanc animam Deum
Verbum, et ante carnis assumptionem animam illius
nuncupatam. Quod si et auctoritate Scripturarum,
et ipsa suscipere ratione coguntur, Christum non
habuisse animam, antequam de Maria nasceretur (in
assumptione enim hominis et anima ejus assumpta
est) perspicue convincuntur eamdem animam et illius,
<pb n="0799"/>
et non illius fuisse dicere. Sed cessent illi a
novorum dogmatum impietate furibundi. Nos Scripturarum
normam sequentes, tota cordis audacia
praedicemus, quod nec caro illius, nec anima fuerint
priusquam de Maria nasceretur. Nec ante anima in
coelis sit commorata, quam eam postea sibi junxerit:
nihil enim nostrae conditionis e coelo veniens secum
Dominus deportavit. Unde quidquid <emph>592</emph> contrarium
est veritati, evangelica falce succidens, loquitur: <hi>Omnis plantatio, quam non plantavit Pater meus
coelestis, eradicabitur 
 <note>(Matth. 15. 13)</note>
          </hi>. Verbum opere,
comminationem fine consummans, et dictorum potentiam
expletione rerum probans: ut quidquid sermo
pollicitus est, gestorum veritas exhiberet.</p>
        </div3>
<div3>
          <head>9.</head>
          <p>
 <hi>Origenes impugnatur.</hi> --Sciant igitur se hujus
solemnitatis alienos non posse nobiscum celebrare
Dominicam passionem, qui Origenem, ut loquar aliquid
de fabulis Poetarum, hydram omnium sequuntur
haereseon, et erroris se habere magistrum et
principem gloriantur. Quamvis enim innumerabiles
texuerit libros, et garrulitatis suae, quasi damnosae
possessionis mundo reliquerit haereditatem, tamen
scimus lege praeceptum: <hi>Non poteris constituere super
te hominem alienum, quia non est frater tuus <note>(Deuter.
17. 15)</note>
          </hi>. Qui enim diverso tramite ab Apostolorum
regulis aberravit, quasi indignus et profanus
choro Christi, et consortio mysteriorum ejus, de solemnitate
Christi ejicitur: et a patribus, majoribusque
natu, qui Salvatoris Ecclesiam fundaverunt,
procul pellitur philosophorum pannos laceros ac veteres
nitens novo et firmissimo Ecclesiae consuere
vestimento, et veris falsa sociare, ut ex illorum vicinitate
fortior probetur infirmitas, et hujus pulchritudo
violetur.</p>
        </div3>
<div3>
          <head>10.</head>
          <p>
 <hi>Praecipuae Origenis haereses.</hi> --Quae enim illum
ratio, quis disputationum ordo perduxit, ut allegoriae
umbris et cassis imaginibus Scripturarum tolleret
veritatem? Quis Propheta sentire docuit, propter
ruinam et lapsus de coelis animarum, Deum esse
compulsum corpora fabricare? Quis, juxta beatum
Lucam <note>(Cap. 1. v. 2)</note>, eorum qui viderunt et ministri
fuerunt sermonis Dei, huic tradidit ad docendum, negligentia,
et motu, et fluxu de altioribus rationabilium
creaturarum, provocatum Deum mundi hujus
condere diversitatem? cum creationem ejus Moyses
explicans dixerit, nec indicaverit [al. <hi>judicaverit</hi> ]
propter aliquas causas praecedentes, de rationabilibus
sensibilia, de invisibilibus <emph>593</emph> visibilia, de melioribus
pejora prolata, quod apertissime Origenes
praedicat. Dicit enim propter peccata intelligibilium
creaturarum mundum esse coepisse; nolens Pascha
celebrare cum sanctis, neque cum Paulo dicere: <hi>Invisibilia
Dei, a creatura mundi per ea quae facta sunt,
intellecta conspiciuntur <note>(Rom. 1)</note>
          </hi>: Nec cum Propheta
<pb n="0800"/>
vociferari: <hi>Consideravi opera tua, et obstupui.</hi> Aliter
enim mundi pulchritudo subsistere non valebat, nisi
eum varius creaturarum implesset ornatus. Denique
sol et luna, duo magna luminaria, et stellae reliquae
antequam hoc essent, in quod eas creatas quotidiani
cursus testatur officium, non erant absque corporibus,
nec propter aliquas causas, simplicitatem pristinam
relinquentes, corporibus circumdatae sunt, ut
ille somniat, contraria fidei dogmata struens. Nec
animae in coelorum regionibus aliquid peccaverunt, et
idcirco in corpora relegatae sunt. Si enim hoc ita esset,
oportuerat Salvatorem nec ipsum corpus assumere,
et animas de corporibus liberare debebat eo
tempore, quando in baptismate peccata dimittit; statim
baptizatum de corporis vinculis solvere, quae propter
peccata in condemnatione [f. <hi>condemnationem</hi> ]
peccati facta commemorat. Sed et resurrectionem
corporum frustra pollicetur, si expedit animabus absque
gravitate corporum ad coelum levius subvolare.
Ipse quoque resurgens carnem suam suscitare non
debuit, sed solam divinitati animam copulare, si
melius est absque corporibus quam cum corporibus
vivere.</p>
        </div3>
<div3>
          <head>11.</head>
          <p>
 <hi>De corporibus.</hi> --Quid sibi autem vult, crebro
animas et vinciri corporibus, et ab eis dividi praedicare:
et multas nobis inferre mortes? ignorans Christum
idcirco venisse, non ut post resurrectionem
corporibus animas solveret, aut liberatas rursus aliis
corporibus indueret, et de coelorum regionibus descendentes,
sanguine et carne vestiret; sed ut semel
corpora suscitata incorruptione et aeternitate donaret.
 Sicut enim Christus mortuus ultra non moritur,
nec mors ei dominabitur; ita nec corpora suscitata
post resurrectionem secundo, vel <emph>594</emph> frequenter
intereunt, nec mors eis ultra dominabitur,
neque in nihilum resolventur: quia totum hominem
Christi salvabit (f. <hi>salvavit</hi> ] adventus.</p>
        </div3>
<div3>
          <head>12.</head>
          <p>
 <hi>De Angelis.</hi> --Sed et illud a solemnitate Christi
Origenem alienum facit, quod Principatus, Potestates,
Fortitudines, Thronos, ac Dominationes, non
ab initio in hoc conditas refert, sed post creationem
sui aliquo honore dignas factas, et aliis suis similibus
propter negligentiam ad inferiora delapsis, has
inclytis nominibus appellatas: ut (juxta errorem ejus)
non eas condiderit Deus Principatus et Potestates,
et reliqua: sed aliorum peccata illis materiem tribuerint
gloriarum. Et quomodo Paulus Apostolus scribit:
 « In Christo creata sunt omnia in coelis, et in terra,
visibilia et invisibilia, sive Throni, sive Dominationes,
sive Principatus, sive Potestates, omnia per
illum, et in illo creata sunt, et ipse est ante omnia <note>(Coloss. 1)</note>:
»  si intelligeret vim verbi per quem
<pb n="0801"/>
dicitur: <hi>Creata sunt omnia,</hi> nosset utique ab initio ita
eas conditas, et non aliorum socordiam, et in inferiora
prolapsum, occasionem dedisse Deo, ut illas,
Principatus, et Potestates, et Fortitudines reliquas
nominaret: maxime cum creaturarum pulchritudo
consistat in ordine dignitatum. Sicut enim de sole
et luna, et stellis scriptum est:  « Fecit Deus duo
luminaria magna: luminare majus, ut praeesset diei,
et luminare minus, ut praeesset nocti, et stellas, et
posuit illas in firmamento coeli, ut lucerent super
terram »  <note>(Gen. 1)</note>, nec praemium bonorum operum
reciperent, ut post conditionem sui in firmamento
coeli lucerent, et diebus sive noctibus succederent;
sic Principatus et Potestates, quae in coelorum regionibus
conditae sunt, non post bona opera in haec
profecisse sentimus, sed sic ab initio conditas: neque
enim Origenis et discipulorum ejus imitamur errorem,
qui putant in similitudine [l. <hi>similitudinem</hi> ] daemonum
et diaboli, qui propria voluntate talia nomina
officiaque sortiti sunt, Principatus et Potestates,
Virtutes et Thronos, et Dominationes post conditionem
sui, boni aliquid perpetrasse, ut aliis ad inferiora
delapsis, <emph>595</emph> ad excelsa conscenderent, et
his nominibus insignirentur, habentes postea, quod
prius non habuerant. Quae dicentes, non intelligunt,
Pauli se sententiae contraire, in Christo creatos Principatus,
et Potestates, et Thronos, et Dominationes,
loquentis. Quod autem dicit, <hi>creatos,</hi> nulli dubium
est, quin sic ab exordio conditi sint, et non postea
istiusmodi acceperint dignitates.</p>
        </div3>
<div3>
          <head>13.</head>
          <p>
 <hi>De Spiritu Sancto.</hi> --Verum haec breviter sanxisse
sufficiat: ad aliam ejus veniamus impietatem,
quam velut de profundissimis tenebris eructans loquitur,
et blasphemiarum suarum pessimam mundo
reliquit memoriam. Dicit enim Spiritum Sanctum non
operari ea quae inanima sunt, nec ad irrationabilia
pervenire. Quod asserens non recogitat, aquas in
baptismate mysticas adventu Sancti Spiritus consecrari:
Panemque Dominicum, quo Salvatoris Corpus
ostenditur, et quem frangimus in sanctificationem
nostri: et sacrum calicem (quae in mensa Ecclesiae
collocantur et utique inanima sunt) per invocationem
et adventum Sancti Spiritus sanctificari. Si ad irrationabilia,
et ad ea, quae absque anima sunt, Sancti
Spiritus fortitudo non pervenit, cur David canit: <hi>Quo abibo a Spiritu tuo 
 <note>(Ps. 1. 38. 8)</note>
          </hi>? Quod dicens,
ostendit Sancto Spiritu omnia contineri, et illius majestate
circumdari: si omnia in omnibus, utique et
<pb n="0802"/>
irrationabilia, et inanima sunt. Et aubi legimus: <hi>Spiritus Domini ruplevit orbem terrarum 
 <note>(Sap. 1. 7)</note>
          </hi>.
Quod nunquam Scriptura memoraret, nisi irrationabilia
quaeque, et inanima illius numine complerentur.
Verum non est contentus hoc fine blasphemiae, sed
in morem lunaticorum, qui furorem suum illisione
dentium, et spumantium salivarum ejectione testantur,
rursum eructat, et dicit Filium Dei, id est, rationem
( <foreign xml:lang="greek">τὸν Λόγον</foreign>), et sermonem, ac virtutem ejus, ad
ea tantum quae rationabilia sunt, pervenire. Quod
audiens, miror unde sumpserit, aut quomodo legisse
se nesciat: <hi>Omnia per ipsum facta sunt <note>(Joan. 1)</note>
          </hi>:
ex quo approbatur, ad cuncta Verbi Dei fortitudinem
pervenire. Forsitan oblitus et illius historiae, quando
virtute Christi Lazarus <emph>596</emph> suscitatus est, cujus
utique corpus, eo tempore quo de morte surgebat in
vitam, ut anima, ita et ratione caruit. Ignoravit et illud,
quod de quinque panibus quinque millia saturata sunt
hominum, exceptis mulieribus, et infantibus: et superfuerunt
duodecim cophini fragmentorum <note>(Matth.
14)</note>. Quod utique Christi fortitudo perfecit. Arbitror
eum nec illius miraculi recordatum, quando irrationabiles
maris fluctus divino calcans pede, tranquillitati
navigantium reddidit. Quae Christi virtus, et non
alterius patravit imperium. Quomodo ergo non toto
corde et animo et corpore perhorrescit, dicens, fortitudinem
Verbi Dei irrationabiles creaturas non posse
pertingere? Et qui jactat se in scientia Scripturarum,
et putat tanta legisse, quanta nullus hominum legerit,
sciat scriptum, quod aegrotantes in lectulis deferebant,
et ponebant in triviis et plateis, ut Petri eos umbra
contingeret et sanaret <note>(Act. 5)</note>, quod sacra Apostolorum
Acta testantur, arguentia Origenis stultitiam,
per quae id Apostolorum umbra fecisse convincitur,
quod ille Filium Dei, Verbum Dei non potuisse testatur.</p>
        </div3>
<div3>
          <head>14.</head>
          <p>
 <hi>De Providentia Dei.</hi> --Simili errore deceptus,
et nesciens quid loquatur, eorum qui nolunt Dei
providentiam usque ad omnes creaturas, et mundi
inferiora descendere, sed tantum in coelorum regionibus
commorari, ut scilicet id umbra fecerit Petri,
quod implere Salvatoris fortitudo non quiverit. Sed
et ad illa veniamus: Apostolo enim de primogenito
Filio Dei perspicue proclamante:  « Hoc intelligat
unusquisque in nobis, quod et in Christo Jesu, qui
cum in forma Dei esset, non rapinam arbitratus est
esse se aequalem Deo, sed seipsum exinanivit, formam
servi accipiens »  <note>(Philip. 2)</note>: ille ausus est dicere,
quod anima Salvatoris se evacuaverit, et formam
servi acceperit, ut Joannes mentitus esse credatur, qui
ait: <hi>Verbum caro factum est <note>(Joan. 1)</note>
          </hi>, similem nostrae
conditioni ingerens Salvatorem, dum non est ipse qui
se evacuavit, et formam servi accepit: sed anima
<pb n="0803"/>
illius; et fidem, quae omnium confessione firmata <emph>597</emph> 
 est, sua impietate dissolvit. Si enim anima
Salvatoris est, quae fuit in forma Dei, et aequalis
Deo, juxta Origenis insaniam, aequalis autem Deo
Filius Dei est, et quod aequale Deo est, ejusdem convincitur
esse substantiae, ipse nos disputationis ordo
perducit, ut unius naturae animam et Deum esse credamus.
Quod cum dicat, sequitur, ut nostras quoque
animas non alterius a Deo naturae esse contendat
(nullique dubium, nostras animas, et animam Salvatoris
unius esse substantiae) ut jam factor atque factura
unius naturae sint. Et quomodo in Christo creata sint
omnia, si animae hominum ejusdem cum creatore
substantiae sunt? Verum non est ita, fratres, nec
anima Salvatoris, sed ipse Filius Dei cum esset in
forma Dei, et aequalis Deo, se exinanivit, formam
servi accipiens. At Origenes in profundum impietatis
demersus coenum, non intelligit se Gentilium esse
participem, qui idola pro Deo venerantes:  « dicentes
se esse sapientes, stulti facti sunt, et immutaverunt
gloriam incorruptibilis Dei in similitudinem imaginis
corruptibilis hominis »  <note>(Rom. 1)</note>: quod et iste incurrens,
simili errore deceptus est: in forma enim et
aequalitate Dei animam Salvatoris affirmans, sicut superior
sermo memoravit, impietati ethnicae aequalis
est. Ut enim illi immutaverunt gloriam incorruptibilis
Dei in similitudinem imaginis corruptibilis hominis,
dicentes, deos esse qui non erant; sic iste immutavit
gloriam incorruptibilis Dei, in forma illius et aequalitate
animam Salvatoris asserens, quae creata est; et
hanc se evacuasse, et non <emph>598</emph> Verbum Dei ad
terrena venisse, sicut Apostoli affirmat auctoritas.</p>
        </div3>
<div3>
          <head>15.</head>
          <p>
 Nec erubescit, ex multiloquio immemor sui, et
animam hominis nolens a conditionis exordio sic vocatam,
sed ex eo quod quae prius mens et sensus
erat, frigus negligentiae et infidelitatis assumpserit.
Quae etymologia magis Graecae huic, quam Latinae linguae
convenit. Si autem aequalem Deo, et in forma
illius constitutam animam asserit Salvatoris, ergo et
illa ex frigore caritatis sortita vocabulum est, et prioris
nominis perdidit dignitatem. Generalis enim illius
disputatio est, animas hominum appellatas ex eo
quod calorem pristini fervoris amiserint. Igitur si
omnium animae, recepto frigore, sunt vocatae, et confitetur
animam habuisse Salvatorem, sequitur ut et
ipsam de mente et sensu dicat ad hujusmodi vocabulum
commigrasse. Quod licet sermone taceat, apertaque
impietas illius insaniam reprimat, tamen ipsa
dicere necessitate compellitur, quae prioribus dictis
ordine nectit sequentia. Aut enim negare debet habuisse
<pb n="0804"/>
animam Salvatorem, ut apertissime contra
Evangeliorum veniat auctoritatem: aut si non potest
sibi contraria loqui, etiam hanc ex frigore caritatis
de mente et sensu confitebitur animam nuncupatam;
omnium quippe animas, qui recesserint a Deo, et calorem
divinae caritatis amiserint, ex frigore aestimat
appellatas. Quis non credat eum hoc sacrilegii fine
contentum?
</p>
          <p> 16. Aliam rursus Filio Dei nectit calumniam,
et his verbis loquitur. Sicut <emph>599</emph> Pater et
Filius unum sunt, ita et anima, quam assumpsit Filius,
et ipse Filius Dei unum sunt. Nec intelligit Patrem
et Filium unum esse propter communionem
substantiae, et eamdem divinitatem: Filium autem
Dei et animam ejus diversae, et multum inter se distantis
esse naturae. Etenim si sicut Pater et Filius
unum sunt, sic et anima Filii et ipse Filius unum
sunt, unum erit Pater cum anima Salvatoris, et ipsa
dicere poterit: <hi>Qui videt me, videt et Patrem <note>(Joan.
14. 9)</note>
            </hi>. Sed non est ita: absit hoc ab ecclesiastica
fide, Filius enim et Pater unum sunt, quia non est
inter eos diversa natura; anima autem et Filius Dei
et natura inter se discrepant, et substantia, eo quod
et ipsa a Filio condita, sit nostrae conditionis atque
naturae. Si enim sicut Pater et Filius unum sunt, sic
anima Filii Dei et ipse Filius unum sunt, unum erit,
ut jam diximus, anima et Deus Pater; et anima
Salvatoris, splendor gloriae et forma substantiae ejus
esse credetur. Verum hoc dicere impium est atque
blasphemum. Ejusdem igitur impietatis est, Filium
et animam illius unum dicere, atque Patrem et Filium
esse unum negare. Rursum immemor sui, contraria
sibi loquitur, ait enim: Anima quae turbata est, et
tristis effecta <note>(Marc. 14. 34)</note>, non erat ipsa unigenitus
<pb n="0805"/>
et primogenitus omnis creaturae, nec Verbum
Dei, quod conditionem animae superans, et vere Filius
Dei in evangelio loquebatur: <hi>Potestatem habeo ponendi
eam, et potestatem habeo iterum sumendi illam <note>(Joan.
10. 18)</note>
            </hi>. Ergo si melior est et potentior Filius Dei
anima sua, quod nulli dubium est, quomodo anima
illius in forma Dei esse poterat, et aequalis Deo
quam cum dicat se evacuasse, et servi assumpsisse
formam; omnes haereticos magnitudine blasphemiae
superat. Si enim in forma Dei, et aequalis Deo Verbum
Dei est, in forma autem Dei et aequalitate ejus
anima Salvatoris est, quomodo poterit inter aequalia
aliud esse majus, aliud minus? Ea enim quae inferioris
naturae sunt, sublimiorem naturam atque substantiam
sui dejectione testantur.</p>
        </div3>
<div3>
          <head>17.</head>
          <p>
 Non ei sufficit ista blasphemia, sed trans flumina
Aethiopiae currum <emph>600</emph> stultitiae suae
dirigens, iterum furibundus exsultat, tot dicens voluntate
sua Deum condidisse rationabiles creaturas,
quot poterat gubernare: ut virtutem Dei imbecillitati
hominum, et caeteris quae creata sunt, comparet. Nam
in humano corpore tot fortitudo ejus membra sustentat
et regit, quot potest ex eis infusa vegetare: et
eam nobis tribuit temperantiam, quam valet sua
praesentia regere, tantumque virtute sustentat, quantum
possunt membra hominum sustinere. Deus autem
major his quae ipse fabricatus est, cum illis mensuram
in creatione praestiterit, quam rerum ordo poscebat,
et quo amplius sustinere non poterat, plus potest,
quam ea quae facta sunt, capiunt. At ille, columen
veritatis, terminabilem Dei asserit fortitudinem, et
minorem artibus hominum. Caementarii quippe, et hi
qui struendarum domorum callent scientiam, majora
possunt aedificare, quam fecerunt: si tamen queant
fundamenta sustinere, quae superaedificanda sunt; nec
fabricatio cogitationis artium finis est. Cumque opera
tanta perfecerint, quanta rerum necessitas flagitabat,
habeantque mensuram ultra quam si fuisset aliquid
exstructum, indecens et inutile probaretur, ars ipsa
plus mente continet, quam opere demonstravit: nec
fine rerum finis imponitur scientiae; si tamen, ut dixi,
quidquid mens conceperit, et magnitudine operum
cogitatio dilatarit, possint ea quae subjecta sunt, sustinere.
Et quomodo non impium est, humanae arti finem
non imponere, nec operibus suis artificum scientiam
coaequare; et Deum tanta fecisse dicere rationabilium
creaturarum, quanta facere poterat? Audiat ergo et
discat impius: Non [al. <hi>Quod non</hi> ] tanta est virtus
Dei, quantas fecisse dicitur rationabiles creaturas: sed
imponens mensuram operibus, ultra quam esse non
poterant, et rerum numerum dispositionis suae arte
concludens, ipse mensura et numero non tenetur. Ex
quibus liquido apparet, non eum tanta fecisse, quanta
<pb n="0806"/>
poterat, sed quantum rerum necessitas expetebat,
tantum ejus fecisse virtutem. Ponamus exemplum, ut
quod dicimus, manifestius <emph>601</emph> fiat. Si quis opulentus
paterfamilias convivas ad coenam voluerit invitare,
et tantas offerre dapes, quae implere possint
aviditatem coenantium, non statim quantum illi comederint,
et quantum eis fuerit praeparatum, tantum
dives dominus habere poterat; sed praebuit eis quantum
convivii dignitas exposcebat: sic et omnipotens
Deus, vincens comparationis exemplum, non tantas
fecit creaturas, quantas poterat, sed tantae ab eo factae
sunt, quantae debebant fieri. At ille verbositatis
seminarium contexit, et replicat, et ait: Tanta
fecit Deus, quanta poterat comprehendere, et sibi habere
subjecta, suaque providentia gubernare. Nec
audit Prophetam dicentem:  « Si omnes gentes, ut
stilla de situla, et sicut momentum staterae computatae
sunt, et quasi saliva deputabuntur, etc., cui assimilastis
Deum »  <note>(Isai. 40. 15, et 18)</note>? Et rursum:  « Quis
mensus est manu aquam, et coelum palmo, et omnem
terram pugillo <note>(Ibid. 12)</note>? »  Si ad comparationem
fortitudinis Dei aqua mensuratur manu, et coelum
palmo, et omnis terra pugillo (haec autem per metaphoram
dicuntur, ut eorum quae facta sunt vilitas
ex factoris magnificentia comprobetur; neque enim
diversitate membrorum compositus est Deus): quo
modo tanta fecisse dicitur, quanta poterat sua virtute
comprehendere?</p>
        </div3>
<div3>
          <head>18.</head>
          <p>
 Calcemus quod coepimus, et sensum nostrum
plenius explicemus. « Si omnes gentes quasi stilla de
situla, et quasi momentum staterae reputatae sunt, et
quasi saliva reputabuntur: »  per quae verba omnium
creaturarum vilitas et parva substantia demonstratur,
ut appareat incomparabilis sublimitas Dei; ergo
et fortitudo ejus, sicut stilla de situla, et sicut momentum
staterae, et saliva hominis reputabitur, si,
juxta Origenem, tanta fabricatus est, quanta poterat
sua virtute comprehendere: et necesse est numero
mensuraeque factorum, Dei fortitudinem coaequari, si
non potuit facere majora quam fecit. Verum <emph>602</emph> 
non puto quempiam, non dico hominum, sed ne
daemonum quidem haec de co audere confingere, quae
<pb n="0807"/>
ille et sensit, et scripsit, tantam Deum fecisse materiam,
quantam ornare poterat et in rerum formas dividere.
Quae sentiens, rursum discat a nobis, non
quanta fecit Deus, tanta facere poterat, sed quantam
mensuram rerum ordo poscebat, tanta fabricatus est
Deus, multo majorem habens et artem et fortitudinem,
quam ea quae facta sunt, numerum atque mensuram.
Et hoc sciat Prophetarum testimoniis comprobari,
e quibus [sup. <hi>unus</hi> ] ait: <hi>Operuit coelos
virtus ejus:</hi> Et alter clamitat: <hi>Terram autem sicut
nihili fecit:</hi> ut majorem Dei esse virtutem his quae
facta sunt, praedicarent [al. <hi>praedicaret</hi> ]. Porro quod
dixit: <hi>terram sicut nihili fecit,</hi> de universis creaturis
Apostolus interpretans loquitur: <hi>Qui vocat ea quae
non sunt, tanquam sint <note>(Rom. 4)</note>
          </hi>. Ut et per haec verba
discamus, majorem esse fortitudinem Dei, quam ea
quae ab illo facta sunt. Et non erubescit contra Dei
fortitudinem disputans dicere, quod tantum possit
Deus, quantum ei ad operandum materia ministrarit!
Nec intelligit aliam naturam esse factorum, et
aliam ejus qui factor est Deus, neque posse tantum
illam de qua aliquid fit, quantum is potest, qui ex ea
aliquid fabricatur: diversarum enim substantiarum
diversa est virtus atque conditio.</p>
        </div3>
<div3>
          <head>19.</head>
          <p>
 Quapropter si volunt cum Ecclesia dominicum
Pascha celebrare, qui auctoritati Scripturarum Origenis
praeferunt deliramenta, audiant inclamantem
Deum: <hi>Et non ostendi illa tibi ut ambulares post ea:</hi> 
Ac Prophetam lacrymabiliter commonentem: <hi>O o
fugite de terra Aquilonis,</hi> dicit Dominus, <hi>quia a quatuor
ventis congregabo vos, in Sion salvamini, qui habitatis
filiam Babylonis <note>(Zach. 2.)</note>
          </hi>. Ut erroris tenebras, frigusque ignorantiae relinquentes, ad ortum solis
justitiae, juncti magorum studiis convertantur, et inhabitantes
calidissimam plagam coeli, quae in Scripturarum
fervore sentitur, <emph>603</emph> pastores ecclesiasticos,
spreta Origenis amentia, sciscitentur, et dicant: <hi>Ubi est qui natus est rex Judaeorum 
 <note>(Matth. 2. 2)</note>
          </hi>?
Cum illum invenerint jacentem in praesepi, humili
videlicet eloquio Scripturarum, offerant [al. <hi>offerunt</hi> ]
ei aurum, et thus, et myrrham: id est, fidem probatam,
et omni veritatis splendore fulgentem, conversationisque
beneolentis fragrantiam, et continentiam,
luxum voluptatis, et fluitantia carnis incentiva
siccantem. Qui enim post crebras commonitiones,
ecclesiasticae fidei contradicunt, duplici languore detinentur,
nequitia, et imperitia, et in morem serpentum
toti ad terrena conversi, adhaerentesque humo,
bonis mala praeferunt, nec noverunt, quae sit differentia
vitiorum atque virtutum, et de sanctis Scripturis
in correptionem, et sanitatem sui medicamenta
contemnunt, in morem praegnantium mulierum, veritatis
fastidia sustinentes, quae solitos cibos respuunt,
et noxia quaeque sectantur; nec valent contra
veritatis radios clarum animae lumen intendere:
despicientes ecclesiasticam disciplinam, quasi
porci volutantur in coeno, et unguenta contemnunt.
Sed justum est, ut saltem de exemplis quae inferimus
recipiant sanitatem. Sicut enim oculo officit
<pb n="0808"/>
lippitudo, et totum corpus depopulatur febris, aes
quoque et ferrum paulatim rubigo consumit, ita dogmatum
perversorum perniciosa contagio animarum
negligentium pulchritudinem violat, et deformi eas
[al. <hi>eos</hi> ] mendaciorum pallore perfundit. Obsecro,
fratres, ut ignoscatis dolori meo, sceleratas doctrinas
in medium proferenti. Licet enim per Babyloniae
flumina transierimus, ut captivos ibidem commorantes
ad festivitatem Jerusalem pergere suaderemus,
tamen misericordia Dei ipsi captivitatem non sensimus,
prosperis ventis Scripturarum vela pandentes.
Nec obruerunt nos doctrinae haereticae gurgites intumescentes,
nec mendaciorum tempestas terruit, neque
torrentes iniquitatis in medio eorum pelago pertraxerunt,
ubi juxta Psalmistam canentem, <hi>Reptilia
quorum non est numerus <note>(Ps. 103. 25)</note>
          </hi>, et Draco diabolus
commorantur, venenatissimum animal sanctorum
lusibus patens: <emph>604</emph> nec, ut cuncta brevi
sermone concludam, ex omni parte ventorum flabra
consurgentia ecclesiasticam navem subvertere potuerunt,
et studiorum nostrorum saevo turbine operire
remigium. Et cum Salvatore Domino, instar discipulorum
illius, navigantes transfretavimus, et portum
quietis intrantes, pulcherrimum divinorum voluminum
littus amplectimur; varios carpentes flores
scientiae, et nivea membra sapientiae pressis figentes
 osculis, in ejus haeremus amplexibus, et si Dominus
concesserit, viventes cum ea, et in illius perseverantes
amore, cantabimus: <hi>Amator fui pulchritudinis
ejus <note>(Sap. 8)</note>
          </hi>. Quotquot enim diligentius Scripturas
sanctas legunt, et per picta sermonum coelestium
prata discurrunt, hac beatitudine perfruuntur [al. <hi>perfruentur</hi> 
]. Qui autem relinquentes dominicae solemnitatis
virorem, ad deserta transcendunt, in morem
urbium quae absque muro sunt, hostiles daemonum
impetus sustinent.</p>
        </div3>
<div3>
          <head>20.</head>
          <p>
 Quapropter imminentia festa celebrantes, intelligamus
et nosmetipsos, et universa quae nostra
sunt; scientiamque, et rationabilem animam nostram,
quasi matrem, omni studio amplexemur, habentes
radicem sermonis, atque rationis scientiae notionem,
sermonem autem, ut ita dicam, operis
vestibulum. Porro opus sermonis et scientiae aedificii
 tecta perfecta, et firmissimum domus culmen impositum.
Sermo enim, et ratio, et scientia, et fides
absque opere cassa sunt et instabilia. Et ut aliquid
propter eos, qui dialecticis artibus instituti sunt, ex
illa doctrina videamur assumere; quo modo si verbum
nomini conjungamus, perfectus sensus efficitur,
verbumque, si solum fuerit, aut nomen sine verbo,
nihil est omnino quod dicitur; sic scientia absque
opere, et opus sine fide infirma sunt et caduca: et, e
contrario, scientia operi copulata perfectae virtutis
<pb n="0809"/>
indicium est. Tacita quippe animi cogitatio arcanus
ejus est sermo, quae per linguam forinsecus resonans, profert mentis sententiam. Cumque sermo fuerit
opere consummatus, scientiae et cogitationi nostrae
finis imponitur. Atqui cogitationis, et sermonis,
et operis reddemus rationem in judicio, accusantibus
se invicem cogitationibus <emph>605</emph> nostris, sive defendentibus,
in die qua judicaturus est Deus abscondita
hominum, per Jesum Christum sicut Paulus
Apostolus scribit.</p>
        </div3>
<div3>
          <head>21.</head>
          <p>
 Quod cum ita sit, appropinquante festivitate
Domini, dicamus istis, quos Origenis error involvit,
et fraudulentia captivos tenet: <hi>Fugite de medio Babylonis,
et resalvate unusquisque animam suam <note>(Jerem.
51)</note>
          </hi>. Quamvis enim juxta vaticinium prophetae, <hi>Babylon
calix aureus</hi> esse dicatur, et compositione ac
lepore verborum, veritatis pulchritudinem praeferat,
et transfiguret se in Angelum lucis: tamen sciendum,
quod quicumque bibunt de vino illius, moventur
et corruunt, et contriti lamentatione sunt
digni. Nos autem mortiferis perturbationibus resistentes,
muro continentiae vallemus animam, et libertatem
illius quotidiana virtutum exercitatione
tueamur. Sicut enim venditi servi, eorum qui pro eis
dedere pretium, et famuli et verberones vocantur:
ita qui animas suas variis vendidere desideriis, horum,
quibus se tradiderint, famuli nuncupantur, et
quasi crudelibus obediunt dominis. Cumque et emendatores
erroris sui rigida fronte contemnant, temeritate
stultitiam defendentes, ignorant, quod audacia
nihil sit aliud, ut mihi quidem videtur, nisi absque
sensu et cogitatione sententia, procul a se fugans
gubernatorem perturbationum animum. Cumque tali
fuerit conspoliata anima praesidio, praeceps in profundum
fertur impietatis, et quasi quodam amarissimo
rheumate lumen mentis obscurat, oculumque
ejus, secundum eloquium Scripturarum, intractabili
tenebrarum nocte circumdat.</p>
        </div3>
<div3>
          <head>22.</head>
          <p>
 Unde qui Origenis erroribus delectantur, festivitatis
dominicae non sperent praeconia: nec unguenta,
aurum, et margaritas quaerant in luto, neque
matrem suam Ecclesiam, quae eos genuit et nutrivit,
in magnis urbibus lacerent, qui aliquando propter
illum et discipulos ejus gentilium in nos <emph>606</emph> 
 odia superant, et in dilectione eorum in
nos maledicta congeminant, divitumque obsident fores,
nec audire metuunt cum Judaeis: <hi>Filios genui
et exaltavi, ipsi autem me spreverunt <note>(Isai. 1)</note>
          </hi>. Qui
mihi videntur nescire omne verbum veritatis,
non habens fundamentum, etsi ad horam audientem
illexerit, ut putet verum esse quod non est, paulatim
dissolvi, et in nihilum redigi; universamque sententiam,
<pb n="0810"/>
quae in morem torrentis de pessima mente profertur,
obruere auctorem suum: et litteras syllabasque,
quibus erat contexta, perdentem, absque sensu et
sono, et ulla imagine derelinqui, et instar venenatissimi
colubri percutere prolatorem suum, statimque
retrahere caput, et quasi in foramine mentis tabescere
atque consumi. Nam mendaciorum finis interitus
est. Illi qui quondam jactabant se solitudinis
amatores, saltem parvulam ad occultanda maledicta,
super labia furoris sui aedificent cellulam, non de
sanctis Jerusalem lapidibus, sed informibus Babylonis
saxis, quae indolata et inaequalia ruiturae domus
parietes fulciant. Quanquam effeminatis [f. <hi>efferatis</hi> ]
auribus, et Gentilium odiis se nostri detractione commendent,
carpentes ecclesiasticam disciplinam, et
patientia nostra quasi quodam temeritatis fomite abutentes;
tamen aliquando taceant et quiescant, et audiant
Prophetam dicentem: <hi>Prohibe linguam tuam a
malo, et labia tua ne loquantur dolum <note>(Ps. 33)</note>
          </hi>. Desiderentque
ea sapere, quae digna sunt vita sancta, et
Ecclesiae principem ac magistrum non contristent
Deum.</p>
        </div3>
<div3>
          <head>23.</head>
          <p>
 Vos autem obsecro, fratres, ut in commune
oremus pro eis, et prophetali voce dicamus: <hi>Quis
dabit capiti meo aquam, et oculis meis fontem lacrymarum?
et plorabo die ac nocte vulneratos filiae populi
mei <note>(Jerem. 9)</note>
          </hi>: Dei misericordiam deprecantes, ut
liberet eos errore quo vincti sunt: et odium, quo adversum
nos frustra insaniunt, amore commutent. Unde
et nos obliti injuriarum, <emph>607</emph> indulgentissimo eos
cupimus recipere sinu, et illorum sanitatem et conversionem
ad Deum, propriam sanitatem et gloriam
computamus. Et si aliter non possunt curari, nisi nostra
humilitate, ultro eis satisfaciamus; nihil eis
intulimus injuriae, nihil nocuimus, tametsi indignantur,
et saeviunt contra Ecclesiae medicamina, quibus
vulneratis sanitas redditur. Nos quae scimus, loquimur,
et quae didicimus, praedicamus: orantes, ut qui
ecclesiasticas despiciunt regulas, normam recipiant
veritatis, nec propter hominum confusionem, per
quam difficulter errantes corrigi solent, perdant utilitatem
poenitentiae. Et nunc dicimus, et ante praediximus,
et idem frequenter ingerimus, vagari eos nolumus,
nec per alienas errare provincias, sed ad
extorres et furibundos cum Propheta clamamus, et
loquimur: <hi>Salvamini de terra, et revertimini, et nolite
<pb n="0811"/>
stare: recordamini qui procul estis a Domino,
et Jerusalem ascendat super cor vestrum <note>(Jer. 51. 50)</note>
          </hi>.</p>
        </div3>
<div3>
          <head>24.</head>
          <p>
 Forsitan haec audientes, ecclesiasticae congregationis
amor subeat, et recordentur fraternae in
commune laetitiae, et hymnorum, quibus cum caeteris
Dominum concinebant, frigusque odiorum dilectionis
calore commutent, et intelligant nos medicos, non
inimicos, indulgentissimos patres, non hostili tumentes
superbia. Neque enim fieri potest, ut quos salvari
volumus, perire cupiamus, et non eis ecclesiasticam
virgam converti in baculum: si tamen relinquentes
errorem, veritatem sequi velint, et omittere temeritatem
lascivientium puerorum. Sin autem respuunt
eam, et contemnentes ecclesiasticam disciplinam,
elevant cornu suum contra regulas ejus, et salutaria
spernentes consilia, projiciunt retrorsum, audiant
Dominum comminantem: <hi>Homo qui fecerit in superbia,
ut non audiat Sacerdotem, qui stat ad ministrandum
in nomine Dei tui, vel judicem, quicumque
fuerit in diebus illis, morietur</hi> [al. <hi>moriatur] homo ille,
et auferes malum de Israel, et omnis populus audiens
timebit,</hi> <emph>608</emph> <hi>et non impie aget ultra <note>(Deut. 17.
12)</note>
          </hi>. Verum ne occupati circa vulneratorum curationem,
nostri immemores simus, et propria negligamus,
ac juxta quod scriptum est: <hi>Aliis praedicantes,
ipsi reprobi inveniamur <note>(1. Cor. 9)</note>
          </hi>, commonemus
stantes, ut caveant: ne dum jacentibus manum porrigunt,
ipsi corruant, et ut servantes ecclesiasticam
disciplinam, futurum judicium reformident.</p>
        </div3>
<div3>
          <head>25.</head>
          <p>
 Igitur dominicum Pascha celebrantes, sanctis
Scripturarum purificemur eloquiis, et ad trophaea
Salvatoris respicientes, cuncta offendicula, quibus
vitae nostrae curriculum retardatur, auferamus e medio.
Avaritiam quasi foeneratorem pessimum declinantes,
vanae gloriae cupiditatem, ut insatiabilem jugulemus
feram, et fornicationis blandum ac lubricum
colubrum sollicita mente vitemus Si quando nobis
prosperior rerum aura successerit, humilitate et
mansuetudine tumorem animi temperemus. Si adversi
venti flaverint, fortitudine pressum et jacentem
animum suscitemus, ipsique nostri peccati accusatores
simus: ut scientes nosmetipsos corripiamus, et
jugi meditatione, virtutum libertatem animae, quae
vitiis oppressa est, recuperemus. Quapropter positi
in certamine et sudore ac labore praesentium, futuram
nobis solemnitatis coelestis gloriam praeparantes,
priusquam stemus ante tribunal Christi, praeterita
peccata poenitentia corrigamus: praesenti fletu redimamus
futura gaudia, aculeoque conscientiae in morem
apium noxios peccatorum fucos repellamus, plena
ceris ac melle alvearia reservantes. Curemus
diversa vitiorum vulnera, et rapinas divitum, quibus
vel maxime hoc hominum capitur genus, crebris commonitionibus
reprimamus. Et sic poterimus imminentium
jejuniorum iter carpere. Incipient dies
<pb n="0812"/>
Quadragesimae a tricesima die mensis Mechir. Et
hebdomadam salutaris Paschae celebrabimus quinta
die mensis Pharmuti, finientes jejunia secundum
Evangelicas traditiones vespere sabbati decima die
Pharmuti: et illucescente statim Dominica, festa
celebremus undecima die ejusdem mensis, <emph>609</emph> 
jungentes et septem reliquas hebdomadas sanctae
Pentecostes: ut cum his qui Trinitatis unam confitentur
divinitatem, in coelis praemia recipiamus, in
Christo Jesu Domino nostro, per quem et cum quo,
Deo Patri gloria, et imperium, cum Sancto Spiritu,
in saecula saeculorum, Amen.</p>
        </div3>
<div3>
          <head>26.</head>
          <p>
 Salutate invicem in osculo sancto. Salutant vos
omnes qui mecum sunt fratres. Et hoc necessario
scribimus, ut sciatis pro sanctis et beatis Episcopis
qui in Domino dormierunt, ordinatos esse in
Lemnado pro Herone, Naseam: in Erythro pro Sabbatio,
Paulum: in Omboes pro Sylvano, Verrem.
His ergo scribite, et ab his accipite pacificas, juxta
ecclesiasticum morem, litteras.
</p>
        </div3>
      </div1>

<div1>
        <head>EPISTOLA XCIX AD THEOPHILUM.</head>
<p> <hi>Excusat se Theophilo, quod subnexam Paschalem ejus
Epistolam serius verterit; impeditus partim obitu
Paulae, partim suo morbo.</hi> </p>
<p divs_removed="true">
          <emph>BEATISSIMO PAPAE THEOPHILO HIERONYMUS.</emph>

        </p>
        <div3 moved_from_p="true">
            <head>1.</head>
          <p>
 <hi>Hieron. aegrotatio.</hi> Ex eo tempore quo Beatitudinis
tuae accepi Epistolas, juncto Paschali libro,
usque in praesentem diem, ita et moerore luctus, et
sollicitudine, ac diversis super statu Ecclesiae hinc
inde rumoribus exagitatus sum, ut vix volumen tuum
potuerim in Latinum sermonem vertere. Optime
enim nosti juxta, veterem sententiam, Non esse tristem
eloquentiam: maxime si ad aegritudinem animi
accedat corporis aegritudo. Et hanc ipsam Epistolam
febre aestuans, et quintum jam diem decumbens lectulo,
<pb n="0813"/>
nimia festinatione dictavi: breviter indicans <emph>610</emph> 
 Beatitudini tuae, magnum me laborem sustinuisse
in translatione ejus, ut omnes sententias pari
venustate transferrem, et Graecae eloquentiae Latinum
aliqua ex parte responderet eloquium.</p>
        </div3>
<div3>
          <head>2.</head>
          <p>
 In principio philosopharis: et generaliter agens
dum omnes erudis, unum jugulas: in reliquis autem
quod vel difficillimum est, Rhetoricae eloquentiae
jungis Philosophos, et Demosthenem, atque Platonem
nobis consocias. O quanta dicuntur in luxuriam,
quantis praeconiis extollitur continentia, et de intimis
sapientiae disciplinis, diei ac noctis, lunae cursus, ac
solis ratio, mundi istius natura describitur; et hanc
ipsam disputationem ad Scripturarum refers auctoritatem,
ne in Paschali libro videaris de saecularibus
quidquam fontibus mutuatus. Quid plura? In his
laudare te vereor, ne assentandi crimen incurram.
Optimus liber est, et in Philosophis, et agens susceptam
causam absque invidia personarum. Unde obsecro
te, ignoscas tarditati etiam meae; ita enim
sanctae et venerabilis Paulae confectus sum dormitione,
ut absque translatione hujus libri, usque in praesentiarum
nihil aliud divini operis scripserim. Perdidimus
enim, ut ipse nosti, repente solatium, quod (ut
conscientiae nostrae testis est Dominus) non ad proprias
ducimus necessitates, sed ad sanctorum refrigeria,
quibus illa sollicite serviebat. Sancta et venerabilis
te, filia tua Eustochium, quae nullam pro
matris absentia recipit consolationem, te universa
Fraternitas suppliciter salutat. Libros quos dudum
scripsisse te nuntiasti, vel legendos nobis, vel
vertendos transmitte. Vale in Christo.
</p>
        </div3>
      </div1>

<div1>
        <head> <emph>611</emph> EPISTOLA C. SIVE THEOPHILI ALEXANDRINI EPISCOPI AD TOTIUS AEGYPTI EPISCOPOS PASCHALIS ANNI 404. D. HIERONYMO INTERPRETE.</head>
<p divs_removed="true"> <hi>Cessandum a peccatis, inita virtutum consuetudine,
qua ad Pascha celebrandum animi praeparentur. Jejuniorum
quadragesimalium observatio sancta, tum
recta in Deum fides proponuntur. Origenis errores,
quos exsecrari oporteat ante Dominicum Pascha.
Calcanda insuper avaritia, et amori in Deum dilectio
in proximos jungenda.</hi> 

        </p>
        <div3 moved_from_p="true">
            <head>1.</head>
          <p>
 Nunc quoque Dei viva sapientia nos ad sanctum
<pb n="0814"/>
provocat Pascha celebrandum, omnes cupiens
ejus esse participes: unde propero ad illud
currentes gradu, jejuniis et continentia omnique afflictione
corporis pugnantes contra virtutum adversariarum
industriam, voluptates redigamus ad nihilum,
fulti Salvatoris auxilio: et peccata nostra Deo, qui
sanare potest, simpliciter confitentes, verum conscientiae
judicium formidemus, ut cum David vociferantes
atque dicentes: <hi>Peccata adolescentiae
meae et ignorantiae meae ne memineris: secundum
misericordiam tuam memor esto mei <note>(Ps. 27. 7)</note>
            </hi>; terrore
ignis aeterni crescentia vitia consumemus [al. <hi>consumamus</hi> 
]: quorum finis est, alia ultra non facere,
et exordium salutis, praeteritorum oblivio. Sicut
enim principium viae <note>(f. <hi>vitae</hi> )</note> bonae, facere justa, sic
exordium cessantium peccatorum est, eorum impetus
cohibere, dum aut ratione frenantur, aut metu
ad praecipitia non veniunt. Cumque legis fuerit in
animo recordatio, illico fugiunt, et cessantes ultra
procedere, in triumphantium virtutum castra concedunt,
paulatimque poenitendo <emph>612</emph> referentes
pedem, et sapientium judicium declinantes, instar
fumi resolvuntur in nihilum. Difficile sanantur mala,
quae non statim ut crescere coeperunt, opprimuntur:
facilis est eorum eradicatio, cum qui dudum peccaverunt,
per poenitentiam ad prudentiam convertuntur,
et fine peccandi, emolumentum invenerint poenitendi.
Neque enim possumus opprimere incentiva
vitiorum, nisi virtutes facere coeperimus: aut cessabunt
vetera priusquam novorum operibus excludantur.
Et quomodo si contra supervenientes voluptates
firmo animo resistamus, praeterita peccata delentur:
ita perseverans si fuerit praeteritorum oblivio, futura
delicta ultra crescere non valebunt. Malorum quippe
operatores, quasi in ditionem suam redigentes eos,
qui possunt prohibere, nec prohibent, tota ad peccandum
debacchantur insania, et silentium in sensum
trahentes, quidquid animo libido suggesserit,
opere explere nituntur. Libertas praesentium vitiorum
futura germinat vitia: et si priora neglexeris, fons et
seminarium futurorum est.</p>
        </div3>
<div3>
          <head>2.</head>
          <p>
 <hi>Prohibenda peccata.</hi> Quae cum ita sint, qui possunt
prohibere peccantes, et laboris fuga inertique
silentio dissimulant, et crescere patiuntur mala, participes
eorum rectissime judicabuntur, qui auctores
scelerum sunt, et negligentiae poenas luent: dum irrationabile
otium sudori ulciscentium praetulerunt,
malentes quietem culpabilem, quam severitatem vitia
succidentem. Si enim recedamus a vitiis, penitus interibunt,
et eorum fraudulenta dulcedo siccabitur;
omnisque impetus voluptatis quodam, ut ita dicam,
languore torpescit: quando mens nostra fuerit virtutis
<pb n="0815"/>
hospitium. Legis recordatio non sinit peccata generari,
nec ea crescere patitur; cumque futurum
tribunal et formidolosum judicii diem cogitaverint,
tum principii diem, medium, finemque peccati
prohibebit, et amaros illius fluctus, atque intumescentes
gurgites usque ad ipsum fontem, venasque
siccabit; virtus <emph>613</emph> lege comitata vitiorum opprimet
semina, et animum de humilibus ad excelsa
sustollet. E contrario vitia, nisi coerceantur, superbiunt,
et obedientes sibi ad inferna detrudunt; cumque
semel possederint animas, opprimunt eas illecebris
voluptatum, nec sinunt juxta humani corporis
statum in sublime, erectumque suspicere, sed instar
pecudum ad terrena declinant. De quibus Psalmista
testatur, dicens, <hi>Vocaverunt nomina sua in terris suis <note>(Psal. 48)</note>
          </hi>.</p>
        </div3>
<div3>
          <head>3.</head>
          <p>
 <hi>Qui exuenda vitia.</hi> Dicat aliquis, quod si tantam
habent vitia fortitudinem, et plurimos usque adeo
blanda persuasione supplantant: quid debent agere,
qui peccare se sentientes, cupiunt mutare peccata
virtutibus, et amore meliorum pejora contemnunt?
Audiant hujuscemodi loquentem Moysen: <hi>Peccasti?
desine,</hi> fine peccati priora subvertens, et efficacissimo
medicamine vitia emendans cessatione vitiorum:
dulces malae vitae illecebras, et blandientes
corporis voluptates, quasi noxia venena declina. Nec
per lubricam et mollem deliciarum ingrediaris semitam:
quia jejuniis et continentia solemnitas apprehenditur,
et vix laborantes atque sudantes mala
bonis possumus immutare, et repugnantes opprimere
voluptates. Pauci sunt, qui caleatis vitiis tramitem
teneant veritatis, dum malitia innumeris nocendi
utitur artibus, et vinci non potest, nisi sapientiae desuper
fulciamur auxilio, clamantis nobis atque dicentis: <hi>Noli timere, quia tecum sum 
 <note>(Gen. 26. 24)</note>
          </hi>.
Mali interitus est, mala ultra non facere: radix vitiorum
legis scita contemnere. Ut peccata germinat
[al. <hi>germinant</hi> ] negligentia, ita sollicitudo virtutes parit.
Lex custodita fugat ignominiam, neglecta parturit
poenas: et quanto, si despiciatur, severi judicis
imitatur truculentiam, tanto, si servetur, clementissimi
patris exhibet mansuetudinem. IGITUR PECCATI
cessatio virtutis principium est. Medicina praeteritorum,
ac praesentium, futurorumque vitiorum legis
<pb n="0816"/>
indefessa meditatio: quae cum possessoris sui habuerit
securitatem, cunctis perturbationibus caret. Sapientia
quippe in nobis operatur bonum: postquam
ei mundum cordis praebuerimus habitaculum, et cogitationes <emph>614</emph> 
 in opera verterimus. Nec ambigitur,
quin in utramque partem, vel faciendi, vel
non faciendi bona, habeamus liberam facultatem, et
oppressis pravis, recta nascantur: tuncque virtutum
inter se concinit chorus, cum vitiorum in animis
fuerit solitudo. Sicut enim continentia in corporibus
nostris obtinens principatum, infirmitates nasci prohibet,
et amatores sui nec debilitat, nec occidit,
praeteritosque languores in pristinam restituit sanitatem,
et expellens quod contra naturam est, revocat
ea quae naturae congrua sunt, ut aequali temperamento
vitae hujus ratio conservetur: sic anima legum jussa
conservans, quantum recipere potest humana natura,
a malorum contagione secernitur, et ex omni
parte sollicita, seque circumspiciens, nihil ad se introire
permittit, quod contrarium sit praeclaris cogitationibus.
Quin potius in templum versa Dei, coelesti
jugiter solemnitate perfruitur, habens divitias, observantiam
legis, quae jacentes suscitat, malosque puniens,
alios corrigit, et semper clamans: <hi>Numquid
qui cecidit, non resurget? aut qui aversus est, non revertetur <note>(Jerem. 8)</note>
          </hi>?
spem salutis largitur poenitentibus:
dum monet, ut prosit: corripit, ut emendet:
pudoremque pristinorum injiciens peccatorum, facit
meliora sectari: quae appetere nemo possit, nisi
prius conscientiae vulnera condemnarit.</p>
        </div3>
<div3>
          <head>4.</head>
          <p>
 Verum quia lex negligentes sui, et in errorem
demersos consiliis optimis ad meliora revocare festinat,
quasi norma pravorum operum; eos autem qui
sibi obediunt, absque praemio esse non patitur, neque
aeternis angustiis premi; quotquot sanctum Pascha
celebramus, continentia atque jejuniis latorem legis
amicum nobis esse faciamus, Propheta his qui Pascha
celebrant, promittente: <hi>Eris corona decoris in manu
Domini, et diadema regni in manu Dei tui <note>(Isai. 62.
3)</note>
          </hi>. Opulentum virtutum convivium requiramus, ornantes
nos scientia Scripturarum, quasi solemnibus
vestimentis. Sancta, laetantibus nobiscum Angelis in
coelo, oscula praeparemus, fugantes omnem negligentiam,
et rumpentes moram, ut alacri cum discipulis
ad Salvatorem pergamus incessu, <emph>615</emph> dicamusqe
ei, <hi>Ubi vis paremus tibi Pascha <note>(Matth. 26)</note>
          </hi>?
<pb n="0817"/>
atque [al. <hi>ut.</hi> ] in coelorum coenaculo constituti, ac
mysticum Pascha facientes, possimus cantare: <hi>Quam
dilecta tabernacula tua Domine virtutum <note>(Psal. 83)</note>
          </hi>!
Ibi enim Angelorum reperiemus [al. <hi>reperimus</hi> ] choros,
et cum eis festa celebrantes, habebimus eos socios
mysteriorum Dei, et exultatione ineffabili gestiemus,
sapientiae cum illis sacramenta discentes: ubi
nulla fraudis deceptio est: ubi qui vestem non habet
nuptialem, convivium intrare prohibetur, licet in
praesenti saeculo justum esse se jactet. Omnia sunt
ibi senescentis ac provectae plena prudentiae: nullusque
ibi, juxta Prophetam, immaturae sapientiae
reperietur: <hi>Erit enim,</hi> inquit, <hi>juvenis centum annorum <note>(Isai. 65. 20)</note>
          </hi>:
magnitudine numeri perfectionem
eruditionis ostendens. Unde, fratres, sanctae coelestisque
vocationis participes, Salvatorem per Prophetam
audiamus clamantem: <hi>Veniam congregare omnes
gentes, et venient, et videbunt gloriam meam, et dimittam
super eos signum mundi <note>(Isai. 66)</note>
          </hi>.</p>
        </div3>
<div3>
          <head>5.</head>
          <p>
 Ad solemnitatem igitur properemus, atque dicamus: <hi>Mihi autem absit gloriari, nisi in cruce Christi <note>(Gal. 6)</note>
          </hi>.
Dabit, dabit, inquam, laborantibus gaudium,
et jejunantibus benedicens loquetur: <hi>Erunt
domui Judae in gaudium et laetitiam, et in solemnitates
bonas, et laetabimini: veritatem ac pacem diligite <note>(Zach.
8. 16)</note>
          </hi>: non est enim omnium solemnitas, sed domui
Judae, id est, Ecclesiae Christi. Igitur quia secundum
Psalmistam, <hi>Tempus faciendi Domino <note>(Psal. 118. 126)</note>
          </hi>:
et Paulus scribit: <hi>Nox praecessit, dies autem appropinquavit.
Abjiciamus ergo opera tenebrarum, et induamur
arma lucis, sicut in die honeste ambulemus, non
comessationibus et ebrietatibus, non cubilibus et impudicitiis,
non contentione et aemulatione: sed induite
Dominum Jesum</hi> <emph>616</emph> <hi>Christum, et carnis curam ne
feceritis in desideriis <note>(Rom. 13. 12)</note>
          </hi>. Justum est cunctos
Domini timore purgatos dignam peragere solemnitatem,
continentiis quoque ac jejuniis redimere castitatem,
et dormientem sensum vigili suscitare fide,
imitarique sapientissimum Danielem, de quo scribitur: <hi>Est vir in regno tuo, in quo est spiritus Dei, et in
diebus patris tui vigilantia et sapientia inventae</hi> 
 [al. <hi>inventa.] sunt in eo 
 <note>(Dan. 5. 11)</note>
          </hi>. Qui enim curam sui
gerunt, ut ad meliora proficiant, habentes legem
quasi fortissimum ducem, parent imperiis ejus, et venientia
contra se peccata subvertunt, splendore operum
illustrantes Paschae festivitatem: et securitate
conscientiae, perturbationum jacula negligentes, spe
anticipant victoriam. Qui autem horum imitatores
<pb n="0818"/>
sunt, antequam ineant praelium, desiderio virtutis
palmam occupant triumphorum, coronamque victores
lubricae voluptatis in coelestibus possident, revelata
facie, animo contemplantes, vociferabuntur et
dicent: <hi>Dominus Deus, fortitudo mea, et ponet pedes
meos in consummationem, super excelsa statuens
me, ut vincam in cantico ejus.</hi> </p>
        </div3>
<div3>
          <head>6.</head>
          <p>
 Nec putemus, fratres carissimi, certamen esse
perpetuum, ut idcirco lassemur; sed sciamus finem
hujus coronam esse justitiae, quam nulla saeculorum
corrumpit aetas. Studium vitae istius et certaminis
temporale est, qui autem inoffenso cucurrerint gradu,
et ad calcem venerint praemiorum, novas invenient
mansiones, victoriam canticis demonstrantes. Itaque
gratia Domini triumphos nobis de sceleratissimis
daemonibus pollicente, jejunia rite celebremus, ut
solemnitatis quoque rite participes simus. Nequaquam
diebus Quadragesimae, sicut luxuriosi divites solent, <emph>617</emph> 
 vini poculum suspiremus, neque in
procinctu et praelio, ubi labor et sudor est necessarius,
carnium edulio delectemur. Crapula quippe et
ebrietas, et caeterae hujus vitae illecebrae opulentissimum
animarum thesaurum exhauriunt, et sementem
scientiae doctrinaeque uberrimam sui admixtione suffocant.
Quamobrem Dominus atque Salvator provocans
discipulos suos ad rigorem continentiae, loquebatur: <hi>Attendite vobis, ne forte graventur corda vestra
crapula et ebrietate, et curis hujus vitae, et</hi> 
 [al. <hi>ne]
superveniat in vos repentina dies illa: tanquam laqueus
enim superveniet in omnes, qui sedent super faciem
omnis terrae <note>(Luc. 21. 34. et 35)</note>
          </hi>. <hi>Surgite: abeamus
hinc <note>(Joan. 14. 31)</note>
          </hi>, quos ob negligentiam sui poenae
illico consequentur. Qui autem legum praecepta custodiunt,
ignorant vinum in jejuniis, carnium esum
repudiant, et insatiabilem avaritiam Dei timore compescunt.
Unde ad continentes Scriptura quotidie clamitat: <hi>Vinum et siceram non bibent 
 <note>(Judic. 13. 4. et
7. et 14)</note>
          </hi>. Et e contrario Judaei ob culpam audiunt:
<pb n="0819"/> <hi>Dabatis bibere sanctis vinum et prophetis 
 <note>(Amos. 2.
12)</note>
          </hi>. Non possunt suscipere correptionem, qui luxuriae
oblectatione capiuntur, neque ventris ingluviem
ratione et consiliis refrenare amore jejunii, qui desidia
et peritura cito voluptate, studium virtutis infamant,
non erubescentes vinum clam bibere, et avidis
faucibus arbitros declinantes, in cubiculis mulsa potare,
ut inediam et jejunia, quae ultro appetere debebant,
jejuniorum tempore, luxuria et ebrietate commutent:
nescientes quod, etiam si hominum conscientiam
fugiant, et clausis parietibus vescantur
carnibus, atque aves altiles diebus Quadragesimae, et
propinquante Pascha immundis manibus lacerent,
tristi vultu foris jejunia promittentes, corripiat hujuscemodi <emph>618</emph> 
 Dominus, et dicat: <hi>Iniquitates
magnas faciunt isti, ut recedant a sanctis meis.</hi> Non
decet jejunantes tempore agonis et praelii vesci carnibus,
monente Scriptura: <hi>Affligetis animas vestras <note>(Levit. 16. 29)</note>
          </hi>.
Neque phasides aves sollicito labore
perquirere, et garrulas volucres, earumque pinguedinem
hianti ingerere gulae. Nec investigare magni
pretii coquos, qui ventris rabiem jure multiplici, et
carnibus contusione mutatis, diversoque ciborum
sapore demulceant: fumantibus pateris, et nidore
sui furori gutturis blandientibus, cum in injuriam
[al. <hi>cum injuria</hi> ] continentiae diversi saporis et coloris
vina quaerantur.</p>
        </div3>
<div3>
          <head>7.</head>
          <p>
 Docet nos sancti Danielis historia, et trium
puerorum virtus, consona appetere et honorare jejunia,
qui, ut longum sermonem brevi explicem [al. <hi>concludam</hi> 
] compendio, in servitutem libertate mutata,
cum captivi debuerant [al. <hi>debuerunt</hi> ] desiderare
delicias, contempserunt Babylonias dapes, et
simplicem cibum regali mensae praetulerunt. Praeceperat
quippe rex Nabuchodonosor eunuchorum principi,
ut de filiis captivitatis Israel, et de regio semine
pueros, in quibus nulla esset macula, pulchros corpore,
et aptos ad sapientiam perdiscendam, introduceret
palatium, et essent in aula regis, discerent
litteras ac linguam Chaldaeorum, et de reliquiis mensae
ejus viverent, atque inde accepta vina potarent <note>(Dan.
1. 4. et 5)</note>. Eliguntur itaque de tribu Juda, Daniel,
Ananias, Azarias, Misael, et genere concordes, et
fide, quorum nobilitatem dura non mutaverat servitus.
E quibus Daniel, sicut Scriptura testatur, <hi>Posuit in corde suo non coinquinari de mensa regis</hi> 
<pb n="0820"/> <note>(Ibid. 7)</note>.
Tres quoque pueri non minus religione
quam propinquitate sociati, suscipiunt viri consilium,
et approbant sapientiam, simulque eunuchorum
principem deprecantes, Dei opitulante <emph>619</emph> clementia,
impetrant quod desiderant, et in terra captivitatis
servant generis nobilitatem: nam timentem praepositum,
ne aliorum puerorum vultus hilarior capitali se
poenae addiceret, ratione et consilio leniunt, his verbis
loquentes: <hi>Tenta pueros tuos diebus decem, et
detur nobis de seminibus, et comedemus, et aquam bibemus,
et appareant in conspectu tuo vultus nostri, et
vultus puerorum qui comedunt de mensa regis, et sic ut
videris, ita facies cum servis tuis [Dan. 1. 12]</hi>. Videbat
enim et virtutis desiderium Dei clementia sustentatum,
quodque continentia pulchra et fortia
corpora conservaret, et omnem deformitatem fides
vinceret, et nitorem pulchritudinis nulla macies
commutaret.</p>
        </div3>
<div3>
          <head>8.</head>
          <p>
 Haec idcirco, fratres carissimi, replicavimus, ut
Pauli Apostoli de sanctorum virtutibus praedicantis,
verba noscentes, in quibus ait: <hi>Quorum considerantes
exitum conservationis, imitamini fidem <note>(Heb. 13.
7)</note>
          </hi>; suadeamus eis qui tempore jejuniorum esu
carnium delectantur, imitari sanctorum continentiam:
qui nulla vi superari potuerunt, ut rigorem
virtutis amitterent, ut Babyloniorum imperia formidantes,
captivam in se ostenderent voluptatem, sed
manserunt liberi, ventrisque desideria ratione superarunt,
et titillantem gulae vicere luxuriam, nobisque
suae fortitudinis exempla reliquerunt, habitantes in
Babylone corporibus, sed sensu et fide cum Angelis
in coelesti Jerusalem morantes, ut omnem deinceps
aetatem docerent, jejuniorum tempore a vino et carnibus
abstinendum, sumere de terra semina, et potandam
aquam, quibus comitibus utitur pudicitia.</p>
        </div3>
<div3>
          <head>9.</head>
          <p>
 Quid memorem insignes Macchabaeorum victorias <note>(2. Macchab. 7)</note>?
qui, ne illicitis carnibus vescerentur
et communes tangerent cibos, corpora obtulere
cruciatibus: totiusque orbis in Ecclesiis
Christi laudibus praedicantur, fortiores poenis, ardentiores
quibus comburebantur ignibus. Victa sunt in
eis omnia <emph>620</emph> crudelitatis ingenia, et quidquid
ira persecutoris invenerat, patientium fortitudo superavit.
Inter poenas magis paternae legis, quam dolorum
<pb n="0821"/>
memores: lacerabantur viscera, tabo et sanie
artus diffluebant, et tamen sententia perseverabat
immobilis: liber erat animus, et mala praesentia futurorum
spe despiciebat [al. <hi>despiciebant</hi> ]. Lassabantur
tortores, et non lassabatur fides: frangebantur
ossa, et volubili rota omnis compago nervorum atque
artuum solvebatur, et in immensum spirantia mortem
incendia consurgebant: plenae erant ferventis
olei sartagines, et ad frigenda sanctorum corpora
terrore incredibili personabant; et tamen inter haec
omnia paradisum animo deambulantes, non sentiebant
quod patiebantur, sed quod videre cupiebant.
Mens enim Dei timore vallata flammas superat, varios
tormentorum spernit dolores. Cumque semel virtuti
se tradiderit, quidquid adversi evenerit, calcat, et
despicit. Qualis fuit Paulus scribens: <hi>In his omnibus
superamus, per eum, qui nos dilexit <note>(Rom. 8. 37)</note>
          </hi>.
Quod enim sustinere non potest carnis fragilitas,
naturali infirmitate superata, vincit animus, fide colloquens
Deo.</p>
        </div3>
<div3>
          <head>10.</head>
          <p>
 Ergo qui jejunia, id est, conversationem Angelicam
imitantur in terris, meminerint illius dicti, <hi>Regnum Dei non est cibus et potus, sed justitia, et gaudium,
et pax, et laetitia 
 <note>(Rom. 14)</note>
          </hi>. Isti [al. <hi>Quia</hi> ] per
continentiam, brevi et parvo labore magna sibi et
aeterna conciliant praemia; et multo plus accipiunt,
quam offerunt, et futuri temporis gloria praesentes
augustias mitigant, quia in hoc stadio pro virtute pugnantibus,
finis erit aliquando certaminis. Nam qui
[al. <hi>Qui autem</hi> ] pugnam incunt contra vitia, et sapientiae
disciplinis suas animas dedicarunt, quantumque
patitur humana conditio, scientiam appetunt
futurorum, per speculum et imaginem, sensu et fide
coelorum regna cernentes, consequentur aeterna
praemia, et nullo temporum fine claudenda. <emph>621</emph> 
Dies et nox certis horarum sibi succedunt spatiis,
paulatimque decrescentes, quod amittunt, recipiunt,
et quod recipiunt, tribuunt: ad eamdem mensuram
bis in anno convenientes, nec manent in eodem
statu, sed brevitate et longitudine horarum momenta
discriminant, ut utilem mundo faciant temporum
diversitatem. Nam que dies ordine et circulo
suo de noctis temporibus mutuatur, et rursum nox
recipit quod largita est: dumque vicissim et tribuunt,
et accipiunt, et orbe quodam quod paulatim
amiserant decrescentes, sensim crescentes recipiunt:
creatoris Dei interpretantur sapientiam. Atque ex
hac vicissitudine spatiorum vel menstruus lunae orbis
efficitur, vel solis sua per vestigia revertentis annus
impletur, dum crescunt, atque decrescunt, et
lapsu praeteritorum futura succedunt, eadem semper
atque alia tempora commutantur. Unde et luna prudentissimo
Dei artificio condita, et formarum mutans
varietates, ad plenitudinem tendit, et festinat ad diminutionem,
ut quicquid crescens acquisierat, perdat
<pb n="0822"/>
amittatque decrescens. Nec stat in eodem statu,
sed quibusdam gradibus ascendens atque descendens,
de paupertate pergit ad divitias, et de divitiis redit
ad paupertatem: ipsa diversitate formarum mutabilem
et conditam se esse demonstrans. Quis vero possit
digno sermone exprimere solis cursum, et anni
circulum rationi menstruae sive lunari congruentem?
Dum per quatuor volvitur tempora, et in se
semper revertitur, eademque mensura conscendit
atque descendit, et aeterno ordine labitur: ut quod
lunare spatium triginta diebus implet ac noctibus,
hoc solis cursus spatiis anni vertentis reficiat. Cumque
ad aequalitatem diei noctisque pervenerit, et parumper
in libra justi cursus steterit, festinat ad inaequalitatem,
deserens ad quod pervenerat. Quod puto
Ecclesiasten, ne de alienis nostra fontibus hauriamus,
in volumine suo dicere: <hi>Gyrans gyrando vadit
spiritus, et in circulos suos revertitur spiritus <note>(Eccl. 1)</note>
          </hi>,
annuum <emph>622</emph> solis cursum significantem. Eadem
enim temporum rota in semet revertitur, rediens ad
ea, unde profectus fuerat.</p>
        </div3>
<div3>
          <head>11.</head>
          <p>
 Sancta vero coelestisque solemnitas radios nobis
sui splendoris emittens, nullis spatiis terminatur:
cumque sanctorum certamina, et praesentis saeculi
labor finem acceperint, succedet perpetuum
gaudium, et aeterna festivitas. Unde perfecti viri
animas suas ab omni errorum caligine separantes,
jam nunc festa decantant: <hi>Introeamus portas ejus in
confessione, atria ejus in hymnis <note>(Psal. 94)</note>
          </hi>, Salvatoris
adventum laetis vocibus personantes. Cum enim in
toto orbe regnaret malitia, et tenebras humanis oculis
daemones offudissent, neque posset eis ullus opitulari,
juxta illud quod scriptum est: <hi>Respexi, et non
erat qui auxiliaretur: consideravi, et nullus qui susciperet <note>(Psal. 99)</note>
          </hi>,
ut finem haberet aliquando impietas,
et destrueretur idololatriae fraudulentia, vivens
Sermo Dei, nihil de nostra relinquens similitudine,
absque solo peccato, quod substantiam non habet,
novo modo ad nos venire dignatus est, ut fieret filius
hominis, et permaneret Filius Dei, natus quippe
ex Virgine, hoc tantum stultis mentibus credebatur,
quod oculi demonstrabant. Ex operibus vero et signorum
magnitudine Deus invisibilis a prudentibus
cernebatur, quemque facies hominem demonstrabat,
hunc virtutes significabant Deum, servilis formae
vilitate coopertum. Quanquam enim tradiderint eum
Judaei, et crucifigendum vocibus impiis conclamarint,
interfectione corporis ejus Dominum blasphemantes:
imo occisione carnis dominicae servi impietatis
effecti, tamen ad mortem intrepidus accedens,
ut nobis virtutis praeberet exemplum, Dominus
gloriae in ipsa passione monstratus est, impassibilis
divinitatis permanens majestate, et carne passibilis,
juxta beati Petri repertus eloquium. Et ideo pro nobis
patiens, non fugit mortem, ne nos timore mortis
<pb n="0823"/>
 ejus proprietate bellantes, victoriam perderemus.
Nam si timuisset crucem, contraria his quae
docuerat gerens, quis discipulorum ejus libens <emph>623</emph> 
 pro religione pugnasset? Irridetur itaque a
a stultis et incredulis, qui orbem terrarum suae subjecit
fidei, et nominis Christiani sanctis largitus est
dignitatem. Cumque magnitudo virtutum ejus omnibus
enitescat [al. <hi>clareat</hi> ], blasphemare non cessant.
Ille vero qui irridetur Deus, operibus demonstratus
est, ut daemonum templa subverteret, ut Origenistarum
impietatem argueret versipellem: quorum auctor
Origenes, ita aures simplicium et leviorum sua
persuasione decepit, ut solent in littora ex alto venientes
illidi gurgites, et in semet spumanti mole
confringi.</p>
        </div3>
<div3>
          <head>12.</head>
          <p>
 Nos ergo ad eum, qui ausus est scribere,
ruina rationabilium creaturarum esse corpora fabricata,
zelo fidei concitati loquamur: Si tibi hujuscemodi
impietas placet, quomodo Paulus Apostolus
scribit: <hi>Volo adolescentulas nubere, filios procreare <note>(Tim. 5)</note>
          </hi>?
Utrum idcirco praecepit nuptias, ut ex
mulieribus nascentia corpora, ruentibus de coelo Angelis,
et versis juxta te in animas, carceres praepararent
[al. <hi>praepararet</hi> ]? An ut in conjunctione maritali
Dei sententiae serviens, conservet humanum
genus? Si enim vult adolescentulas nubere, et filios
procreare, per quas nascuntur corpora humana:
corporibus autem propter poenas atque supplicia errantes
animae uniuntur, nulli dubium, quin propter
poenas animarum, et non propter generationis ordinem
nuptiarum adolescentulis vincula tribuantur.
Verum absit, ut ita esse credamus, et mariti, uxorisque
foedera non ob benedictionem, sed ob peccatum
juncta credamus. Nec Adam et Evam plasmans
Deus, propter animas de coelo ruentes et lapsas [f. <hi>lapsus</hi> 
] rationabilium creaturarum benedictione
sociavit: <hi>Crescite et multiplicamini,</hi> dicens, <hi>et replete
terram <note>(Gen. 1. 28)</note>
          </hi>. Si enim propter peccata in coelis
praecedentia ad terras missae sunt animae, ut corporibus
ligarentur, mentitur Paulus scribens: <hi>Honorabiles
nuptiae, et cubile immaculatum <note>(Heb. 12)</note>
          </hi>. Sed
nequaquam ille mentitur. Igitur non propter ruinam
animarum, corpora fabricantur: sed ut mundus successione
nascentium, morientium damna compenset
[al. <hi>compensaret</hi> ], et brevitatem humanae vitae vincat
successione <emph>624</emph> perpetua. Nam si ruentes
junctaeque corporibus benedicuntur a Deo, melioris
conditionis erunt, postquam corpora susceperunt [al. <hi>susceperint</hi> 
]: quod si idcirco dicuntur, ut in ultionem
peccatorum, corpora accipiant, quomodo benedicuntur
<pb n="0824"/>
in corporibus, in quae ob peccata venerunt?
E duobus enim alterum erit: aut ante ruinam fuisse
eas in benedictione, aut post ruinam junctas corporibus
nequaquam posse benedici. Si enim illam
vitam benedictio sequitur, istam deserit: si ad istam
transfertur, in illa non fuisse convincitur. Quod si
et antequam ruerent, necdumque humanis corporibus
vestirentur, fuerunt in benedictione, et ruentes,
habentesque corpora, rursus benedictae sunt, similis
erit juxta benedictionis conditionem et prior vita,
et posterior: quod nequaquam consequens est, quia
peccatrices supplicia, non peccantes benedictionem
merentur. Quidquid e duobus verum esse responderint,
vitio subjacebit: dum isti nolunt [al. <hi>nolentes</hi> ]
ecclesiasticae doctrinae regulam custodire. Sive enim
propter peccata de coelo animae corruentes instar
carceris et catenarum corporibus illigatae sunt, respondeant,
quomodo Adam et Eva, masculus et femina,
viventes in corporibus benedicti sunt? Neque
enim juxta deliramenta eorum nudae animae vir et
mulier appellantur, sed corpora quae sexum utrumque
distinguunt. Sive [al. <hi>Si vero</hi> ] ante corpora in
coelestibus morabantur, et beata eis tunc erat, dignaque
benedictione absque corporibus conversatio:
qua ratione aut priusquam ruerent, benedictae sunt,
aut postquam corruerunt, et in poenam ruinae crassis
corporibus copulatae sunt, rursus benedictione donantur?
Neque enim idipsum est benedictio atque supplicium,
quae et nominibus, et operibus procul distant:
nec possunt ullo modo inter se sociari, quas tanta
dividit repugnantia. Quomodo autem et justis multitudo
liberorum pro benedictione promittitur? Propheta
dicente: <hi>Qui minimus est, erit in millia: et qui
novissimus, in gentem magnam.</hi> </p>
        </div3>
<div3>
          <head>13.</head>
          <p>
 Ergo et qui volunt Domini festa celebrare,
Origenis simulacra contemnant, et turpitudinem dogmatum
illius ratione superent. Sicut enim Ethnicorum <emph>625</emph> 
 impiissimi errorem et consuetudinem
praeferunt veritati, fabricantes in hominum similitudinem
idola, et invisibilem blasphemantes Deum,
dum formam et membra et organa genitalia in
eis esse confingunt: nunc virum, nunc feminam
confitentes, et <hi>mutaverunt gloriam incorruptibilis Dei
in similitudinem imaginis corruptibilis hominis <note>(Rom.
1. 23)</note>
          </hi>, variarumque formarum: ita Origenes facilitate
et impietate credentium, quasi delubra idolorum,
tractatuum suorum monimentis demisit, quae
nos auctoritate Scripturarum, et zelo fidei subvertentes,
utamur illa similitudine: Ut etenim caementarii
quadram volentes aedificare domum, aequales
ex omni parte parietes metiuntur, eosque norma et
perpendiculo dirigentes, quod animo depinxerint,
opere exstruunt: et ejusdem mensurae per quadrum
latera quatuor jungunt angulis sursum ac deorsum,
coeptam aequalitatem, paulatimque incrementa servantes,
ut materiae diversitatem jungat operis pulchritudo,
<pb n="0825"/>
et angulares lineas artifex structura custodiat:
sic Ecclesiae praeceptores habentes testimonia
Scripturarum, firma doctrinae faciunt fundamenta,
et intrepidi permanent, offerentes opera sua Christo,
atque dicentes: <hi>Confirma me in verbis tuis <note>(Ps. 118.
28)</note>
          </hi>. Ipse enim, de quo scriptum est: <hi>Lapidem quem
reprobaverunt aedificantes, hic factus est in caput anguli <note>(Matth. 21)</note>
          </hi>,
nos et eos qui sursum sunt, una
solemnitate consociat, ad quam [al. <hi>quem</hi> ] cursu
celeri navigantes, rabiem contra nos haereticorum
fluctuum velociter dissolvendam, minime formidemus.</p>
        </div3>
<div3>
          <head>14.</head>
          <p>
 Sicut enim gubernatores magnarum navium,
cum viderint immensum ex alto venire gurgitem,
quasi venatores ferocissimam bestiam, spumantes
fluctus suscipiunt, eosque prorae objectione sustentant,
flectentes in diversum gubernacula, et prout
ventorum flatus et necessitas imperarit, stringentes
funiculos, vel laxantes, cumque unda subsederit, ex
utroque navis latere laborantia clavorum vincula dimittunt,
ut parumper quiescentia venturo gurgiti
praeparentur: qui cum rursus advenerit, stringunt
clavorum capita, et palmulas dilatant, ut huc atque
illuc <emph>626</emph> scissis flatibus, aequalis sit utriusque
lateris labor, et quod simul non poterat sustineri,
divisim tolerabilius fiat: qui sui curam gerunt, imitantur
exempli similitudinem, et divinorum dispensatione
verborum, quasi gubernaculo, utentes, occurrunt
haereticorum tempestati, et fluctibus, legem Dei
pro arte retinentes, ut qui corruerant [al. <hi>corruperant</hi> ],
suscitentur: qui stant, firmo perserverent gradu,
et [al. <hi>ut</hi> ] omnes in commune doctrinae opitulatione
serventur. Quod enim gubernatori clavus, hoc animo
est lex Dei: In qua Dominicum Pascha facientes, caritati
Dei et proximi in mundo nihil aliud praeferamus,
neque pro varietate humanorum casuum, qui
huc illucque vertuntur, sententiam commutemus, ut
quibus dudum pro potentia, turpi adulatione servivimus,
si forte reflaverint venti, et paupertate divitiae,
humilitate sublimitas, ignominia gloria fuerint
immutata, in hostes repente vertamur, resistentes eis
in faciem, quos, veneratione dignos ducebamus,
temporibus, non fide necessitudinem ponderantes.
Imo latentes inimicitias necessitatis tempore demonstrantes,
et in similitudinem serpentium procedentes
de foveis, ut non solum ingratissimi simus in eos,
quorum beneficiis sustentabamur, gaudentes si nomina
clientium possederimus, sed quasi perduelles
eos usque ad sanguinem persequamur: dejectos prostratosque
calcantes, quos dudum propter divitias
suspiciebamus [al. <hi>suscipiebamus</hi> ], pessimos omnium
conclamantes, postquam opes paupertate mutaverint,
laudantes potentiam, et infelicitatem calumniantes:
nec pro rerum natura, sed pro varietate casuum honorantes
aliquem, vel contemnentes: ut quos prius
dominos et patronos vocabamus, eosdem quasi verberones,
<pb n="0826"/>
et servos nequissimos appellemus: atque
ex omni parte appareat nostra iniquitas, dum aut
indignos laudamus, aut dignos laude, obtrectatione
persequimur, imitantes illud quod ad beatum Job
exprobrantes loquebantur, <hi>Pauca pro quibus peccasti,
verberatus es <note>(Job 11. 7)</note>
          </hi>.</p>
        </div3>
<div3>
          <head>15.</head>
          <p>
 Nequaquam igitur dubias opes, sed virtutem
firmissimam diligamus: non nos duritia humiliet
paupertatis, non extollant divitiae, quae stultissimos
hominum <emph>627</emph> deprimere et elevare consueverunt;
sed utrumque pro rerum honestate moderemur,
et tristia, et laeta aequali animo sustinentes.
Divitiarum cura somnos interrumpit dulcissimos, innoxiis
calumnias struit, et cum infinitas opes congregaverit,
materiam aeternis ignibus parat. Postquam
vero insatiabilis furor quaesitis opibus incubuerit,
non expletur avaritia, sed contemnit leges, gehennae
flammas despicit, futurum judicii tribunal habet pro
nihilo. Nec tantum adversarii contra hostes suos,
quantum divitiae contra virtutes dimicant, nisi ratione,
et in proximos misericordia temperentur. Hae
in urbibus nobilitati praeferuntur, hae novis hominibus
antiquam donant familiam. Nunquam divitiarum
desiderium ullis divitiis satiari potest. Eget semper,
qui avarus est: nescit mensuram, cui tantum
deest quod habet, quantum quod non habet. Infernus
mortuis non expletur: sed quanto plures susceperit,
tanto plures desiderat. Imitatur ergo eum avaritia,
nec satiari potest, sed quicquid habuerit, plus
requiret: minus putat ab eo quod cupit omne quod
possidet, semper immensa, semper immodica, ardorem
peccatoris opum magnitudine non restinguens,
in conviviis non cibos vorans [al. <hi>vorat</hi> ], sed injustitiam:
in judiciis jurgia miscens [al. <hi>miscet</hi> ], atque
discordias, invidiam parturit, per quam ad homicidium
pervenitur: non est compos mentis, sed quasi
ebria fluctuat, unam habens mensuram, extra mensuram
semper inquirere. Mare littoribus clauditur,
et venientes ex alto fluctus, et rabiem immitescentium
gurgitum portus vel manufacti, vel natura firmissimi
prohibent: divitiarum cupidinem, nisi ratione
frenetur, nec consilium temperat, nec lex
mitigare potest, nec ulla satiat abundantia. Non
erubescit, non futurum judicium reformidat, sed
desiderio plus habendi, ut luxuriosi dediti voluptatibus
solent gestire in amplexus, et insanire ad libidinem,
ita calumniarum <emph>628</emph> et dissensionum
urbes ac viculos, villasque complet: insulas, maria,
terras, littora, vias, transitus, studia possidet avaritia,
<pb n="0827"/>
dum desiderio plus habendi, negotiatione merces
huc illucque commutat, et fraudibus atque perjuriis
divitiarum jacit inexplebilia fundamenta.</p>
        </div3>
<div3>
          <head>16.</head>
          <p>
 Itaque hujuscemodi rabiem contemnentes, divitias
cultum Dei, et firmissimas possessiones castitatis
et sanctimoniae, requiramus; adorantes Patris,
et Filii, et Spiritus Sancti unam divinitatem;
resurrectionem mortuorum incorruptibilem, et jugiter
permanentem esse credentes. Neque enim fieri
potest, ut eam mors superet, quae Christi passione
firmata est, suscitans incorruptum et in aeternum
permanens templum corporis sui. Oremus pro piissimis
Imperatoribus; et observatione legis Dei, jejuniorum
praecepta decoremus: quia virtus absque
ulla necessitate custodit sectatores suos, et sensum
in cogitationes varias fluctuantem, de terrenis ad
excelsa sublimat, nequaquam pulchritudinem corporum,
sed conversationis ac morum ordinem contemplans,
ostendens ei laetantium in coelo Angelorum
choros, et docens splendentium disciplinarum fulgura,
ut in praesenti saeculo quasi athleta fortissimus
illatas sustineat plagas, et futuram pro his gloriam
praestoletur: nequaquam vitiis subjacens, sed interiorem
hominem desiderio sui ad aeterna sustollens;
atque omnes impetus voluptatis, ratione compescens,
illud cogitet quod futurus est, et quantum
potest sustinere humana fragilitas, recedat a corporalium
rerum sollicitudine, praeferens carnalibus
spiritualia, ut etiam ipsum corpus despiciens, et praesentium
 voluptatum duriorem, sed meliorem
vitam inire persuadeat, ut qui tum [al. <hi>dudum</hi> ] libidini
serviebat, libertate bona serviat castitati, et retractus
a praecipitiis, mollia jejuniorum frena suscipiat.
Etenim si absque rectore fuerit ac magistro
corporum infirma <emph>629</emph> natura, nec imperanti
animo voluerit obedire, et sibi, et rectori concitat
infinita naufragia, et pertrahit eum ad turpissimas
libidines, ac barathrum voluptatum, ut nequaquam
honesta consideret, sed fugiens bona, in coeno
ac sordibus commoretur. Virtus vero cum aurigae
modo [al. <hi>in aurigae modum</hi> ] animum rexerit, et quasi
in curru stans, impetus ejus et varios appetitus doctrinae
habenis composuerit [f. <hi>compescuerit</hi> ], de
humilibus eum ad excelsa sublevat, invisibilia aeternaque
pro visibilibus ostendens, mansionem in coelis
parat, et amicos illi efficit eos, qui Dei ministerio
servientes, spiritualibus deliciis perfruuntur: ut quod
hic cernebat in imagine, ibi in veritate perspiciat,
et majorem solis radiis videat claritatem, quae nobis
huc ex parte descendit, ut de minoribus ad majora
<pb n="0828"/>
tendamus, et quasi per litteras ac syllabas ad legendum
proficiamus: quia et illa his, et haec illis
indigent. Ibi cum fuerimus beatorum juncti consortio,
audiemus: <hi>Euge serve bone et fidelis, quia super
pauca fuisti fidelis, supra multa te constituam: intra
in gaudium Domini tui <note>(Matth. 25. 21. 23)</note>
          </hi>.</p>
        </div3>
<div3>
          <head>17.</head>
          <p>
 Incipient [al. <hi>incipientes</hi> ] sanctae Quadragesimae
jejunia ab undecima die mensis Phamenoth, et
hebdomadae Dominicae passionis sextadecima die
mensis Pharmuthi. Et finiemus jejunia vespere sabbati
vicesima prima die ejusdem mensis Pharmuthi, <emph>630</emph> 
 et sequenti die Dominica Pascha celebrabimus
[al. <hi>celebremus</hi> ], vicesima et secunda die ejusdem
mensis. Post quae jungemus [al. <hi>jungamus</hi> ]
septem hebdomadas sanctae Pentecostes: pauperum
memores, amantes Deum et proximum, orantes pro
inimicis, persecutoribus blandientes, infirmorum
ruinas consolatione et misericordia sublevantes: ut
lingua semper in Dei laudibus personet: ut Ecclesiae
justa judicia nequaquam irrationabili clementia destruantur,
ne Legi Dei arbitria praeferantur humana:
cujus si desideraverimus [al. <hi>cujus desideravimus</hi> ]
amicitias, coelestem gloriam consequemur in Christo
Jesu Domino nostro; per quem, et cum quo Deo Patri
claritas et imperium cum Spiritu Sancto in saecula
saeculorum. Amen.</p>
        </div3>
<div3>
          <head>18.</head>
          <p>
 Salutate invicem in osculo sancto. Salutant vos
fratres qui nobiscum sunt. Et hoc nosse debetis: Pro
defunctis Episcopis in locis singulorum constitutos.
In urbe Nichium pro Theopempto, Theodosium:
In Terenuthide Arsinthium: In oppido Geras pro
Eudemone Pirozum: In Achaeis pro Apolline Musaeum:
In Athrividi pro Isidoro Athanasium: In Cleopatride
Offellum: In oppido Laton pro Timotheo
Apellen. His ergo scribite, et ab eis, juxta morem,
Ecclesiasticas suscipite litteras.
</p>
        </div3>
      </div1>

<div1>
        <head> <emph>631</emph> EPISTOLA CI AUGUSTINI AD HIERONYMUM.</head>

<pb n="0829"/>
<p> <hi>Negat se in Hieronymum librum scripsisse, in hoc falsus,
quod aliquis prolixam epistolam librum appellasset.</hi> </p>
<p divs_removed="true">Domino carissimo, et desideratissimo, et honorando
in Christo fratri, et compresbytero HIERONYMO,
AUGUSTINUS in Domino salutem.

        </p>
        <div3 moved_from_p="true">
            <head>1.</head>
          <p>
 « Audivi pervenisse in manus tuas litteras meas;
sed quod adhuc rescripta non merui, nequaquam imputaverim
dilectioni tuae. Aliquid proculdubio impedimenti
fuit. Unde agnosco, Dominum a me potius
deprecandum, ut tuae voluntati det facultatem mittendi,
quod rescripseris. Nam rescribendi jam dedit,
quia cum volueris, facillime poteris.</p>
        </div3>
<div3>
          <head>2.</head>
          <p>
 « Etiam hoc, quod ad me sane perlatum est,
utrum quidem crederem, dubitavi; sed hinc quoque
tibi aliquid utrum scriberem, dubitare non debui.
Hoc autem brevi, suggestum esse caritati tuae a nescio
quibus fratribus, mihi dictum est, quod librum
adversus te scripserim, Romamque miserim. Hoc falsum
esse noveris: Deum nostrum testor, hoc me
non fecisse, sed si forte aliqua in aliquibus scriptis
meis reperiuntur, in quibus aliter aliquid quam tu
sensisse reperiar, non contra te dictum, sed quod
mihi videbatur, a me scriptum esse, puto te debere
cognoscere: aut si cognosci non potest, credere. Ita
sane hoc dixerim, ut ego non tantum paratissimus
sim, si quid te in meis scriptis moverit, fraterne accipere
quid contra sentias, aut de correctione mea,
aut de ipsa tua benevolentia gavisurus; verum etiam
hoc a te postulem, et flagitem.</p>
        </div3>
<div3>
          <head>3.</head>
          <p>
 « O si licuisset, et si non cohabitante, saltem vicino
<pb n="0830"/>
te in Domino perfrui ad crebrum et dulce colloquium!
Sed quia id non est datum, peto ut hoc ipsum,
quod in Domino quam possumus simul
sumus, conservari studeas, et augeri ac perfici; et
rescripta quamvis rara non spernere. Saluta obsequio
meo sanctum fratrem Paulinianum, <emph>632</emph> et
omnes fratres qui tecum ac de te in Domino gloriantur.
Memor nostri exaudiaris a Domino in omni
sancto desiderio tuo, domine carissime, et desideratissime,
et honorande in Christo frater. » 
</p>
        </div3>
      </div1>

<div1>
        <head>EPISTOLA CII HIERONYMI AD AUGUSTINUM.</head>
<p> <hi>Acceptis Augustini epistolis quae continent quaestionem
de mendacio officioso, dubitans etiamnum an ejus sit,
negat se responsurum, nisi sit certius de auctore.
Meminit et Ruffini ficto nomine.</hi> </p>
<p divs_removed="true">Domino vere Sancto, ac beatissimo Papae AUGUSTINO
HIERONYMUS in Domino salutem.

        </p>
        <div3 moved_from_p="true">
            <head>1.</head>
          <p>
 In ipso profectionis articulo sancti filii nostri
Asterii Hypodiaconi, necessarii mei, beatitudinis tuae
litterae ad me pervenerunt, quibus satisfacis, te
contra parvitatem meam librum Romam non misisse.
Hoc nec ego factum audieram, sed epistolae cujusdam
quasi ad me scriptae per fratrem nostrum Sysinnium
Diaconum huc exemplaria pervenerunt: in qua hortaris
me, ut <foreign xml:lang="greek">παλινῳδιαν</foreign> super quodam Apostoli capitulo
canam, et imiter Stesichorum inter vituperationem
et laudes Helenae fluctuantem, ut qui detrahendo
oculos perdiderat, laudando receperit. Ego simpliciter
fateor dignationi tuae, licet stylus et <foreign xml:lang="greek">ἐπιχειρήματα</foreign>
tua mihi viderentur: tamen non temere exemplaribus
litterarum credendum putavi; ne forte me respondente,
laesus juste expostulares, quod probare
ante debuissem tuum esse sermonem, et sic rescribere.
Accessit ad moram sanctae et venerabilis
Paulae longa infirmitas. Dum enim languenti multo
tempore assideremus [al. <hi>assidemus</hi> ], pene epistolae
tuae, vel ejus qui sub tuo nomine scripserat, obliti
sumus, memores illius versiculi: <hi>Musica in luctu importuna
narratio <note>(Eccli. 22. 6)</note>
            </hi>. Itaque si tua est epistola,
aperte scribe, vel mitte exemplaria veriora:
ut absque ullo rancore stomachi in Scripturarum disputatione <emph>633</emph> 
 versemur: et vel nostrum emendemus
errorem, vel alium frustra reprehendisse
doceamus.</p>
        </div3>
<div3>
          <head>2.</head>
          <p>
 Absit autem a me, ut quidquam de libris tuae
beatitutidinis attingere audeam. Sufficit enim mihi
probare mea, et aliena non carpere. Caeterum optime
novit prudentia tua, unumquemque in suo sensu
abundare, et puerilis esse jactantiae, quod olim adolescentuli
facere consueverant, accusando illustres
<pb n="0831"/>
viros, suo nomini famam quaerere. Nec tam stultus
sum, ut diversitate explanationum tuarum me laedi
putem: quia nec tu laederis, si nos contraria senserimus.
Sed illa est vera inter amicos reprehensio,
 si nostram peram non videntes, aliorum, juxta
Persium, manticam consideremus. Superest, ut diligas
diligentem te; et in Scripturarum campo, juvenis
senem non provoces. Nos nostra habuimus tempora,
et cucurrimus quantum potuimus: nunc te currente
et longa spatia transmeante, nobis debetur otium:
simulque (ut cum honore tuo et venia dixerim) ne
solus mihi de Poetis aliquid proposuisse videaris,
memento Daretis et Entelli <note>(Virgil. 5. Aeneid.)</note>, et
vulgaris proverbii: quod bos lassus fortius figat pedem.
Tristes haec dictavimus: utinam mereremur
complexus tuos, et collatione mutua vel doceremus
aliqua, vel disceremus.</p>
        </div3>
<div3>
          <head>3.</head>
          <p>
 Misit mihi temeritate solita, sua maledicta
Calpurnius, cognomento Lanarius, quae ad Africam
quoque studio ejus didici pervenisse. Ad quae breviter
ex parte respondi, et libelli ejus vobis misi exemplaria,
latius opus, cum opportunum fuerit, primo missurus
tempore: in quo illud cavi, ne in quoquam existimationem
laederem Christianam; sed tantum ut
delirantis imperitique mendacium ac vecordiam confutarem.
Memento mei, sancte et venerabilis Papa.
Vide quantum te diligam, ut ne provocatus quidem
voluerim respondere: nec credam tuum esse, quod
in altero forte reprehenderem. Frater communis
suppliciter te salutat.
</p>
        </div3>
      </div1>

<div1>
        <head> <emph>634</emph> EPISTOLA CIII. AD AUGUSTINUM.</head>
<p> <hi>Commendat Augustino Praesidium, et salvere jubet
Alypium.</hi> </p>
<p divs_removed="true">Domino vere Sancto et Beatissimo Papae AUGUSTINO,
HIERONYMUS in Christo salutem

        </p>
        <div3 moved_from_p="true">
            <head>1.</head>
          <p>
 Anno praeterito per fratrem nostrum Asterium
Hypodiaconum dignationi tuae epistolam miseram,
promptum reddens salutationis officium:
quam tibi arbitror redditam. Nunc quoque per sanctum
fratrem meum Praesidium Diaconum, obsecro
primum ut memineris mei. Deinde ut bajulum litterarum
habeas commendatum, et mihi scias germanissimum,
et in quibuscumque necessitas postulaverit,
foveas atque sustentes; non quo aliqua re,
Christo tribuente, indigeat; sed quo bonorum amicitias
<pb n="0832"/>
avidissime expetat, et se in his conjungendis
maximum putet beneficium consecutum. Cur autem
ad Occidentem navigaverit, ipso poteris narrante
cognoscere.</p>
        </div3>
<div3>
          <head>2.</head>
          <p>
 Nos in monasterio constituti, variis hinc inde
fluctibus quatimur, et peregrinationis molestias sustinemus.
Sed credimus in eo qui dixit: <hi>Confidite, ego
vici mundum <note>(Joan. 16. 3)</note>
          </hi>: quod ipso tribuente et
praesule, contra hostem diabolum victoriam consequamur.
Sanctum et venerabilem fratrem nostrum
Papam Alypium, ut meo obsequio salutes, obsecro.
Sancti fratres, qui nobiscum in monasterio Domino
servire festinant, oppido te salutant. Incolumem te
et memorem mei Christus Dominus noster tueatur
omnipotens, Domine vere sancte et suscipiende
Papa.
</p>
        </div3>
      </div1>

<div1>
        <head> <emph>635</emph> EPISTOLA CIV AUGUSTINI AD HIERONYMUM.</head>
<p> <hi>Hieronymum dehortatur a libris Testamenti veteris ex
Hebraeo vertendis, quin potius auctor est, ut Septuaginta
versionem mire depravatam ac variantem reddat
suae veritati. Novum Testamentum ab eo castigatum
probat.</hi> </p>
<p divs_removed="true">Domino venerabili, et desiderabili sancto fratri, et
compresbytero HIERONYMO, AUGUSTINUS in Domino
salutem.

        </p>
        <div3 moved_from_p="true">
            <head>1.</head>
          <p>
 <hi>Ex quo coepi ad te scribere, ac tua scripta
desiderare, nunquam mihi melior occurrit occasio,
quam ut per Dei servum, ac ministrum fidelissimum,
mihique carissimum, mea tibi afferretur epistola, qualis
est filius noster Cyprianus diaconus. Per hunc certe ita
spero litteras tuas, ut certius in hoc rerum genere quidquam
sperare non possim. Nam nec studium in petendis
rescriptis memorato filio nostro deerit, nec gratia in
promerendis, nec diligentia in custodiendis, nec alacritas
in perferendis, nec fides in reddendis: tantum si
aliquo modo merear, adjuvet Dominus, et adsit cordi
tuo, et desiderio meo, ut fraternam voluntatem nulla
major voluntas impediat.</hi> </p>
        </div3>
<div3>
          <head>2.</head>
          <p>
 <hi>Quia ergo duas jam epistolas misi; nullam autem
tuam postea recepi, easdem ipsas rursum mittere volui,
credens eas non pervenisse. Quae et si pervenerunt,
ac fortasse tuae potius ad me minime pervenire potuerunt,
ea ipsa scripta, quae jam misisti, iterum mitte, si
forte reservata sunt. Sin minus, rursus dicta quod legam,
dum tamen his respondere ne</hi> [al. <hi>non] graveris,
quod jam diu est ut expecto. Primas etiam, quas ad te
adhuc Presbyter litteras praeparaveram mittendas, per
quemdam fratrem nostrum Profuturum, qui postea nobis
collega factus, jam ex hac vita migravit, nec eas
tunc ipse perferre potuit, quia continuo dum proficisci
disponit, Episcopatus sarcina detentus, ac deinde in
brevi defunctus est, etiam nunc mittere volui, ut scias
in tua colloquia quam olim inardescam, et quam vim
patiar quod a me tam longe absunt sensus corporis tui:
per quos adire possit ad animum tuum animus meus, mi
<pb n="0833"/>
frater dulcissime, et in Domini membris honorande.</hi> <emph>636</emph>
</p>
        </div3>
<div3>
          <head>3.</head>
          <p>
 <hi>In hac autem epistola hoc addo, quod
postea didicimus, ex Hebraeo Job a te interpretatum,
cum jam quamdam haberemus interpretationem tuam
ejusdem Prophetae ex Graeco eloquio versam in Latinum:
ubi tamen asteriscis notasti, quae in Hebraeo sunt, et in
Graeco desunt; obeliscis autem, quae in Graeco inveniuntur,
et in Hebraeo non sunt: tam mirabili diligentia, ut
quibusdam in locis ad singula verba singulas stellas
videamus, significantes eadem verba esse in Hebraeo, in
Graeco autem non esse. Porro in hac posteriore interpretatione,
quae versa est ex Hebraeo, non eadem verborum
fides occurrit. Nec parum turbat cogitantem, vel cur in
illa prima tanta diligentia figantur asterisci, ut minimas
etiam particulas orationis indicent deesse codicibus Graecis,
quae sunt in Hebraeis: vel cur in hac altera, quae ex
Hebraeis est, negligentius hoc curatum sit, ut non
eadem particulae locis suis invenirentur. Aliquid inde
exempli gratia volui ponere: sed mihi ad horam codex
defuit, qui ex Hebraeo est. Verumtamen quia praevolas
ingenio, non solum quid dixerim, verum etiam quid dicere
voluerim, salis, ut opinor, intelligis, ut causa reddita,
quod movet, edisseras.</hi> </p>
        </div3>
<div3>
          <head>4.</head>
          <p>
 <hi>Ego sane te mallem Graecas potius canonicas nobis
interpretari Scripturas, quae Septuaginta Interpretum auctoritate perhibentur. Perdurum enim erit, si tua interpretatio
per multas Ecclesias frequentius coeperit lectitari,
quod a Graecis Ecclesiis Latinae Ecclesiae dissonabunt,
maxime quia facile contradictor convincitur, Graeco
prolato libro, id est linguae notissimae. Quisquis autem
in eo quod ex Hebraeo translatum est, aliquo insolito
permotus fuerit, et falsi crimen intenderit, aut vix, aut
nunquam ad Hebraea testimonia pervenietur, quibus defendatur
objectum. Quod si etiam perventum fuerit, tot
Latinas et Graecas auctoritates damnari quis ferat? Huc
accedit, quia etiam consulti Hebraei possunt aliud respondere;
ut tu solus necessarius videaris, qui etiam
ipsos possis convincere: sed tamen quo judice, mirum
si potueris invenire.</hi> </p>
        </div3>
<div3>
          <head>3.</head>
          <p>
 <hi>Nam quidem frater noster Episcopus, cum lectitari
instituisset in Ecclesia cui praeest, interpretationem tuam,
movit quiddam longe aliter abs te positum apud Jonam
Prophetam <note>(Cap. 4. v. 6)</note>
          </hi>, <hi>quam erat omnium sensibus
memoriaeque inveteratum, et tot aetatum successionibus
decantatum. Factus</hi> <emph>637</emph> <hi>est tantus tumultus in
plebe, maxime Graecis arguentibus, et inflammantibus
calumniam falsitatis, ut cogeretur Episcopus</hi> [ <hi>ea
<pb n="0834"/>
quippe civitas erat) Judaeorum testimonium flagitare.
Utrum autem illi imperitia, an malitia hoc esse in Hebraeis
codicibus responderunt, quod et Graeci et Latini
habebant. Quid plura? coactus est homo velut mexdositatem
corrigere, volens, post magnum periculum,
non remanere sine plebe. Unde etiam nobis videtur aliquando
te quoque in nonnullis falli potuisse. Et vide hoc
quale sit, in eis litteris, quae non possunt collatis usitatarum
linguarum testimoniis emendari.</hi> </p>
        </div3>
<div3>
          <head>6.</head>
          <p>
 <hi>Proinde non parvas Deo gratias agimus de opere
tuo, quo Evangelium ex Graeco interpretatus es: quia
pene in omnibus nulla offensio est, cum Scripturam
Graecam contulerimus. Unde si quisquam veteri falsitati
contentiosus faverit, prolatis collatisque codicibus, vel
docetur facillime, vel refellitur. Et si quaedam rarissima
merito movent, quis tam durus est, qui labori tam utili
non facile ignoscat, cui vicem laudis referre non sufficit?
Quid tibi autem videatur, cur in multis aliter se habeat
Hebraeorum codicum auctoritas, aliter Graecorum, quae
dicitur Septuaginta, vellem dignareris aperire. Neque
enim parvum pondus habet illa, quae sic meruit diffamari,
et qua usos Apostolos, non solum res ipsa indicat,
sed etiam te attestatum esse memini. Ac per hoc plurimum
profueris, si eam Scripturam Graecam quam Septuaginta
operati sunt, Latinae veritati reddideris: quae
in diversis codicibus ita varia est, ut tolerari vix possit,
et ita suspecta, ne in Graeco aliud inveniatur, ut inde
aliquid proferri aut probari dubitetur. Brevem putabam
futuram hanc epistolam: sed nescio quomodo ita mihi
dulce factum est in ea progredi, ac si tecum loquerer.
Sed obsecro te per Dominum, ne te pigeat ad omnia
respondere, et praestare mihi, quantum potueris, praesentiam
tuam.</hi> 
</p>
        </div3>
      </div1>

<div1>
        <head> <emph>638</emph> EPISTOLA CV. AD AUGUSTINUM.</head>
<p> <hi>Expostulat de Augustini Epistola per Italiam sparsa,
qua taxabatur locus non recte a se expositus in Epistola
ad Galatas.</hi> </p>
<p divs_removed="true">Domino vere Sancto et Beatissimo Papae AUGUSTINO
HIERONYMUS, in Domino salutem.

        </p>
        <div3 moved_from_p="true">
            <head>1.</head>
          <p>
 Crebras ad me epistolas dirigis, et saepe
<pb n="0835"/>
compellas, ut respondeam cuidam Epistolae tuae, cujus
ad me, ut ante jam scripsi, per fratrem Sysinnium
Diaconum exemplaria pervenerunt absque suscriptione
tua; et quam primum per fratrem Profuturum,
secundo per quemdam alium te misisse
significas: et interim Profuturum retractum de itinere,
et Episcopum constitutum, veloci morte subtractum:
illum cujus nomen retices, maris timuisse
discrimina, et navigationis mutasse consilium. Quae
cum ita sint, satis mirari nequeo, quomodo ipsa epistola
et Romae et in Italia haberi a plerisque dicatur,
et ad me solum non pervenerit, cui soli missa est:
praesertim cum idem frater Sysinnius inter caeteros
Tractatus tuos dixerit eam se non in Africa, non apud
te, sed in insula Adriae, ante hoc ferme quinquennium
reperisse.</p>
        </div3>
<div3>
          <head>2.</head>
          <p>
 <hi>De amicitia omnis tollenda suspicio.</hi> De amicitia
omnis tollenda suspicio est, et sic cum amico, quas
cum altero se est loquendum. Nonnulli familiares
mei et vasa Christi, quorum Jerosolymis et in sanctis
Locis per magna copia est, suggerebant, non simplici
animo a te factum, sed laudem atque rumusculos et
gloriolam populi requirente, ut de nobis cresceres;
ut multi cognoscerent te provocare, me timere;
te scribere ut doctum, me tacere, ut imperitum: et
tandem reperisse, qui garrulitati <emph>639</emph> meae silentium
modumque imponeret. Ego autem ut simpliciter
fatear dignationi tuae, primum idcirco respondere
nolui, quia tuam liquido epistolam non
credebam; nec (ut vulgi de quibusdam proverbium
est) litum melle gladium. Deinde illud cavebam, ne
episcopo communionis meae viderer procaciter respondere;
et aliqua in reprehendentis epistola reprehendere:
praesertim cum quaedam in illa haeretica
judicarem.</p>
        </div3>
<div3>
          <head>3.</head>
          <p>
 Ad extremum, ne tu jure exspostulares, et diceres:
Quid enim? Epistolam meam videras, et notae
tibi manus in subscriptione signa deprehenderas, ut
tam facile amicum laederes, et alterius malitiam in
meam verteres contumeliam? Igitur ut ante jam scripsi,
aut mitte eamdem epistolam, tua subscriptam
manu, aut senem latitantem in cellula lacessere desine.
Sin autem tuam vis vel exercere, vel ostentare
doctrinam, quaere juvenes et disertos et nobiles,
quorum Romae dicuntur esse quamplurimi, qui possint
et audeant tecum congredi, et in disputatione
sanctarum Scripturarum, jugum cum Episcopo ducere.
Ego quondam miles, nunc veteranus et tuas et
aliorum debeo laudare victorias, non ipse rursus
effoeto corpore dimicare; ne si me frequenter ad rescribendum
impuleris, illius recorder historiae,
quod Hannibalem juveniliter exsultantem, Q. Maximus
patientia sua fregerit.
</p>
          <l> <hi>Omnia fert aetas, animum quoque: saepe ego longos</hi> </l>
<l>
<pb n="0836"/> <hi>Cantando puerum memini me condere soles.</hi> </l>
<l> <hi>Nunc oblita mihi tot carmina: vox quoque Moerim</hi> </l>
<l> <hi>Jam fugit ipsa.</hi> </l>
          <p> <note>(VIRGIL. Eclog. 9. v. 51.)</note> 
Et ut magis de Scripturis sanctis loquar, Berzellai
ille Galaadites, regis David beneficia, omnesque delicias
juveni delegans filio <note>(2. Reg. 19)</note>, ostendit senectutem
haec nec appetere debere, nec oblata suscipere.</p>
        </div3>
<div3>
          <head>4.</head>
          <p>
 Quod autem juras te adversum me librum nec
scripsisse, neque Romam misisse, quem non scripseris;
sed si forte aliqua in tuis scriptis reperiantur,
quae a meo sensu discrepent, non me a te laesum,
sed a te scriptum, quod tibi rectum videbatur; quaeso
ut me patienter audias. Non scripsisti librum, et <emph>640</emph> 
 quomodo mihi reprehensionis a te meae per
alios scripta delata sunt? Cur habet Italia quod tu
non scripsisti? Qua ratione poscis, ut rescribam ad
ea quae scripsisse te denegas? Non tam hebes sum, ut
si diversa senseris, me a te laesum putem. Sed si mea
cominus dicta reprehendas, et rationem scriptorum
expetas, et quae scripserim, emendare compellas, et
ad <foreign xml:lang="greek">παλινωδίαν</foreign> provoces, et oculos mihi reddas, in hoc
laeditur amicitia, in hoc necessitudinis jura violantur.
Ne videamur certare pueriliter, et fautoribus invicem
vel detractoribus nostris tribuere materiam contendendi;
haec scribo, quia te pure et Christianae diligere
cupio, nec quidquam in mea mente retinere.
quod distet a labiis. Non enim convenit, ut ab adolescentia
usque ad hanc aetatem in monasteriolo cum
sanctis Fratribus labore desudans, aliquid contra
Episcopum communionis meae scribere audeam: et
eum Episcopum, quem ante cepi amare quam nosse;
qui me prior ad amicitias provocavit; quem post me
orientem in Scripturarum divinarum [al. abest <hi>divinarum</hi> ]
eruditione laetatus sum. Igitur aut tuum negato
librum, si forte non tuus est, et desine flagitare
rescriptum ad ea quae non scripsisti: aut si tuus est,
ingenue confitere; ut si in defensionem mei aliqua
scripsero, in te culpa sit qui provocasti, non in me,
qui respondere compulsus sum.</p>
        </div3>
<div3>
          <head>5.</head>
          <p>
 Addis praeterea te paratum esse, ut si quid me
in tuis scriptis moverit, et corrigere voluero, fraterne
accipias, et non solum mea in te benevolentia
gavisurum; sed ut hoc ipsum faciam, deprecaris.
Rursum dico quod sentio, provocas senem, tacentem
stimulas, videris jactare doctrinam. Non est autem
aetatis meae putari malevolum erga eum, cui magis
favorem debeo. Et si in Evangeliis ac Prophetis
perversi homines inveniunt quod nitantur reprehendere,
miraris si in tuis libris, et maxime in Scripturarum
expositione, quae vel obscurissimae sunt, quaedam
a recta linea discrepare videantur? Et hoc dico
non quod in operibus tuis quaedam reprehendenda
jam censeam: neque enim lectioni eorum umquam
operam dedi, nec horum exemplariorum apud nos
<pb n="0837"/>
copia est, praeter Soliloquiorum tuorum libros, et
quosdam Commentarios in Psalmos, <emph>641</emph> quos
si vellem discutere, non dicam a me, qui nihil sum,
sed a veterum Graecorum docerem interpretationibus
discrepare. Vale, mi amice carissime, aetate fili, dignitate
parens; et hoc a me rogatus observa, ut
quidquid mihi scripseris, ad me primum facias pervenire.
</p>
        </div3>
      </div1>

<div1>
        <head>EPISTOLA CVI. AD SUNNIAM ET FRETELAM.</head>
<p> <hi>Postquam gratulatus est Sunniae ac Fretelae viris, e Getarum
licet genere, studiis Divinarum Scripturarum
praeclaris: respondet ad sibi propositas ex Psalmis
quaestiones, eorumque difficultates omnes diluit, ostendens
quaenam sit inter variantes lectiones Graecas,
atque Latinas, caeteris praeferenda, quaeque propius
ad Hebraicum fontem accedat.</hi> </p>
<p divs_removed="true">Dilectissimis fratribus SUNNIAE et FRETELAE, et
caeteris qui vobiscum Domino serviunt, HIERONYMUS.

        </p>
        <div3 moved_from_p="true">
            <head>1.</head>
          <p>
 Vere in vobis Apostolicus et Propheticus sermo
completus est: <hi>In omnem terram exiit sonus eorum,
et in fines orbis terrae verba eorum <note>(Ps. 18. 5; et Rom.
10. 18)</note>
            </hi>. Quis hoc crederet, ut barbara Getarum lingua
Hebraicam quaereret Veritatem; et dormitantibus,
imo contendentibus Graecis, ipsa Germania
Spiritus Sancti eloquia scrutaretur? <hi>In veritate cognovi,
quod non est personarum acceptor Deus; sed in
omni gente qui timet Deum, et operatur justitiam, acceptus
est illi <note>(Act. 10. 34 et 35)</note>
            </hi>. Dudum callosa tenendo
capulum manus, et digiti tractandis sagittis
aptiores, ad stylum calamumque mollescunt; et bellicosa
pectora <emph>642</emph> vertuntur in mansuetudinem
<pb n="0838"/>
Christianam. Nunc et Isaiae vaticinium cernimus opere
completum: <hi>Concident gladios suos in aratra, et lanceas
suas in falces; et non sumet gens contra gentem gladium,
et non discent ultra pugnare <note>(Isai. 2. 4)</note>
            </hi>. Rursum
in eodem: <hi>Pascetur lupus cum agno; et pardus requiescet
cum haedo; et vitulus et leo et taurus pascentur
simul; et puer parvulus ducet eos, et bos et ursus in
commune pascentur: pervulique eorum erunt pariter;
et leo et bos comedent paleas <note>(Ibid. 7. 8. et seqq.)</note>
            </hi>; non
ut simplicitas in feritatem transeat, sed ut feritas
discat simplicitatem.</p>
        </div3>
<div3>
          <head>2.</head>
          <p>
 Quaeritis a me rem magni operis, et majoris invidiae;
in qua scribentis non ingenium, sed eruditio
comprobetur; ut dum ipse cupio de caeteris judicare,
judicandum me omnibus praebeam: et in opere Psalterii
juxta digestionem schedulae vestrae, ubicumque
inter Latinos Graecosque contentio est,
quid magis Hebraeis conveniat, significem. In quo
illud breviter admoneo, ut sciatis aliam esse editionem,
quam Origenes et Caesariensis Eusebius, omnesque
Graeciae tractatores <foreign xml:lang="greek">Κοινὴν</foreign>, id est, <hi>communem</hi> 
appellant, atque <hi>Vulgatam,</hi> et a plerisque nunc <foreign xml:lang="greek">Λουκιανὸς</foreign>
dicitur; aliam Septuaginta Interpretum, quae in <foreign xml:lang="greek">Ἑξαπλοῖς</foreign>
 codicibus reperitur, et a nobis in Latinum
sermonem fideliter versa est, et Jerosolymae atque
in Orientis ecclesiis decantatur. Super qua re et
sanctus filius meus Avitus saepe quaesierat. Et quia
se occasio fratris nostri Firmi Presbyteri dedit, qui
mihi vestram epistolam reddidit; duobus scribens,
in commune respondeo, et me magno amicitiae libero
foenore, quod quanto magis solvimus, plus debemus.
Sicut autem in <emph>643</emph> novo Testamento, si quando
apud Latinos quaestio exoritur, et est inter exemplaria
varietas, recurrimus ad fontem Graeci sermonis, quo
novum scriptum est Instrumentum: ita in veteri
Testamento, si quando inter Graecos Latinosque diversitas
est, ad Hebraicam confugimus [al. <hi>recurrimus</hi> ]
veritatem; ut quidquid de fonte proficiscitur,
hoc quaeramus in rivulis. <foreign xml:lang="greek">Κοινὴ</foreign> autem ista, hoc est
Communis editio, ipsa est quae et Septuaginta. Sed
hoc interest inter utramque, quod <foreign xml:lang="greek">Κοινὴ</foreign> pro locis et
temporibus, et pro voluntate scriptorum, vetus corrupta
editio est. Ea autem quae habetur in <foreign xml:lang="greek">Ἑξαπλοῖς</foreign>,
et quam nos vertimus, ipsa est quae in eruditorum
libris incorrupta, et immaculata Septuaginta Interpretum
translatio reservatur. Quidquid ergo ab
<pb n="0839"/>
hac discrepat, nulli dubium est, quin ita et ab Hebraeorum
auctoritate discordet.</p>
        </div3>
<div3>
          <head>3.</head>
          <p>
 Prima de quinto Psalmo quaestio fuit: <hi>Neque habitabit
juxta te malignus <note>(Psal. 5. 6)</note>
          </hi>. Pro quo habetur
in Graeco, <foreign xml:lang="greek">οὔτε παροικήσει σοι πονηρὸς</foreign> sive <foreign xml:lang="greek">πονηρευόμενος,</foreign>
ut Vulgata editio continet. Et miramini, cur <foreign xml:lang="greek">παροικὶαν</foreign>,
id est, <hi>incolatum</hi> Latinus interpres non verterit, sed
pro hoc posuerit <hi>habitationem,</hi> quae Graece dicitur <foreign xml:lang="greek">κατοικία</foreign>.
Quod quidem in alio loco fecisse convincitur: <hi>Heu mihi, quia incolatus meus prolongutus est <note>(Psal. 119. 5)</note>
          </hi>.
Et in decimo quarto Psalmo rursum
pro incolatu habitationem posuit: <hi>Domine quis habitabit
in tabernaculo tuo? <note>(Psal. 14. 1)</note>
          </hi>. Et sciendum,
quod si voluerimus dicere: <hi>Domine quis incolet tabernaculum
tuum?</hi> vel illud de quinto: <hi>Neque incolet
juxta te malignus,</hi> perdet <foreign xml:lang="greek">εὐφωνίαν</foreign>: et dum interpretationis <foreign xml:lang="greek">κακοζηλίαν</foreign>
 sequimur, omnem decorem translationis
amittimus, et hanc esse regulam boni interpretis,
ut <foreign xml:lang="greek">ἰδιώματα</foreign> linguae alterius, suae linguae
exprimat proprietate. Quod et Tullium in Protagora
Platonis, et in <foreign xml:lang="greek">Οἰκονομικῷ</foreign> Xenophontis, et in <emph>644</emph> 
 Demosthenis contra Aeschinen oratione fecisse
convincimus; et Plautum, Terentium, Caeciliumque
eruditissimos viros, in Graecis comoediis
transferendis. Nec ex eo quis Latinam linguam angustissimam
putet, quod non possit verbum de verbo
transferre; cum etiam Graeci pleraque nostra circuitu
[al. <hi>per circumitus</hi> ] transferant: et verba Hebraica,
non interpretationis fide, sed linguae suae proprietatibus
nitantur exprimere.</p>
        </div3>
<div3>
          <head>4.</head>
          <p>
 De eodem Psalmo: <hi>Dirige in conspectu meo viam
tuam <note>(Psal. 5. 9)</note>
          </hi>. Pro quo habetur in Graeco <foreign xml:lang="greek">κατεύθυνον
ἐνώπιον σου τὴν ὁδόν μου,</foreign> hoc est, <hi>dirige in conspectu tuo
viam meam.</hi> Quod nec Septuaginta habent, nec Aquila,
nec Symmachus, nec Theodotion; sed sola <foreign xml:lang="greek">Κοινὴ</foreign>
editio. Denique et in Hebraeo ita scriptum reperi,
OSER LAPHANAI DARCHACH. Quod omnes voce simili
transtulerunt; <hi>Dirige in conspectu meo viam tuam.</hi> 
Secundum illud, quod in Oratione Dominica dicitur: <hi>Pater noster, qui es in coelis, sanctificetur nomen tuum <note>(Matth. 6. 10)</note>
          </hi>.
Non quo nobis orantibus sanctificetur
quod per se sanctum est: sed quo petamus, ut
quod per naturam sui sanctum est, sanctificetur in
nobis. Ergo et nunc Propheta postulat, ut via Domini
quae per se recta est, etiam sibi recta fiat.
<pb n="0840"/>
</p>
        </div3>
<div3>
          <head>5. </head>
          <p>
De sexto Psalmo: <hi>Erubescant et conturbentur
vehementer omnes inimici mei <note>(Psal. 6. 1)</note>
          </hi>. Et dicitis
in Graeco, <hi>vehementer,</hi> non haberi. Scio: sed hoc in
editione Vulgata. Caeterum in Hebraeo habet MOD,
id est, <hi>vehementer;</hi> et omnes, <foreign xml:lang="greek">σφόδρα</foreign>, similiter transtulerunt.</p>
        </div3>
<div3>
          <head>6.</head>
          <p>
 De septimo Psalmo: <hi>Judica me Domine secundum
justitiam meam <note>(Psal. 7. 9)</note>
          </hi>. Pro quo habetur in
Graeco, <foreign xml:lang="greek">κατὰ τὴν δικαιοσὺνην σου</foreign>, id est, <hi>juxta justitiam
tuam.</hi> Sed et in hoc male; in Hebraeo enim SEDECI
habet, quod interpretatur, <hi>justitia mea;</hi> et non SEDECACH,
quod, <hi>justitiam tuam,</hi> sonat. Sed et omnes Interpretes, <emph>645</emph> 
 <hi>justitiam meam,</hi> voce simili transtulerunt.
Nec cuiquam videatur temerarium, quod judicari
secundum justitiam suam postulet, cum et sequens
versiculus hoc ipsum significet: <hi>Et secundum innocentiam
meam super me <note>(Ibid.)</note>
          </hi> Et sexti decimi Psalmi
hoc exordium sit: <hi>Exaudi Domine justitiam meam <note>(Psal. 16. 1)</note>
          </hi>.
Et in septimo decimo quoque dicatur: <hi>Retribuet mihi Dominus secundum justitiam meam, et
secundum puritatem manuum mearum reddet mihi 
 <note>(Psal.
17. 25.)</note>
          </hi>. In vigesimo quoque quinto Psalmo scriptum
sit: <hi>Proba me, Domine, et tenta me: ure renes meos,
et cor meum <note>(Psal. 25. 2)</note>
          </hi>. Et in quarto dicatur: <hi>Cum invocarem, exaudivit me Deus justitiae meae 
 <note>(Psal.
4. 1)</note>
          </hi>. Et in octogesimo quinto: <hi>Custodi animam
meam, quoniam sanctus sum <note>(Psal. 85. 2)</note>
          </hi>. Jacob
quoque loquatur in Genesi: <hi>Exaudiet me cras justitia
mea <note>(Gen. 30. 33)</note>
          </hi>.</p>
        </div3>
<div3>
          <head>7.</head>
          <p>
 De octavo Psalmo: <hi>Quoniam videbo coelos tuos <note>(Psal. 8. 4)</note>
          </hi>.
Et dicitis quod, <hi>tuos,</hi> in Graeco non habeat.
Verum est, sed in Hebraeo legitur SAMACHA,
quod interpretatur, <hi>coelos tuos,</hi> et de editione Theodotionis
in Septuaginta interpretibus additum est sub
asterisco: cujus rei vobis sensum breviter aperiam.
Ubi quid minus habetur in Graeco ab Hebraica Veritate,
Origenes de translatione Theodotionis addidit,
et signum posuit asterisci, id est, stellam, quae quod
prius absconditum videbatur, illuminet, et in medium
proferat: ubi autem quod in Hebraeo non est,
in Graecis codicibus invenitur, obelon, id est, jacentem
praeposuit virgulam, quam nos Latine, veru,
possumus dicere; quo ostenditur jugulandum esse et
confodiendum, quod in Authenticis libris non invenitur.
Quae signa et in Graecorum, Latmorumque
poematibus inveniuntur.</p>
        </div3>
<div3>
          <head>8.</head>
          <p>
 Decimo sexto: <hi>Oculi tui videant aequitates <note>(Psal. 16. 2)</note>
          </hi>.
Pro quo in Graeco vos legisse dixistis: <foreign xml:lang="greek">οἱ ὀφθαλμοί μου</foreign>,
id est, <hi>oculi mei;</hi> sed rectius, <hi>oculi
<pb n="0841"/>
tui,</hi> quia et supra dixerat: <hi>De vultu tuo judicium meum
prodeat <note>(Ps. 16, 2)</note>
          </hi>; et oculi Dei in Propheta recta operante, <emph>646</emph> 
 non prava, sed recta conspiciant. In
ipso: <hi>Custodi me ut pupillam oculi <note>(Ibid. 8)</note>
          </hi>. Dicitisque
in Graeco legi: <hi>Custodi me Domine;</hi> quod nec in
Hebraeo, nec in ullo [al. <hi>illo</hi> ] habetur interprete. In
eodem: <hi>Exsurge, Domine, praeveni eum, et supplanta
eum <note>(Ibid. 13)</note>
          </hi>. Pro quo in Graeco sit, <foreign xml:lang="greek">πρόφθασον
αὐτοὺς,</foreign> id est, <hi>praeveni eos,</hi> et supplanta eos: sed
melius si legatur numero singulari: siquidem de impio
dictum est, de quo statim sequitur, <hi>praeveni eum
et supplanta eum: eripe animam meam ab impio.</hi> Nullique
dubium, quin diabolum significet.</p>
        </div3>
<div3>
          <head>9.</head>
          <p>
 Decimo septimo Psalmo: <hi>Grando et carbones
ignis <note>(Psal. 17. 13)</note>
          </hi>. Et quaeritis cur Graecus istum
versiculum secundo non habeat, interpositis duobus
versibus. Sed sciendum, quia de Hebraico, et de
Theodotionis editione in Septuaginta Interpretibus
sub asterisco additum sit. In eodem: <hi>Qui perfecit
pedes meos tanquam cervorum <note>(Ibid. 34)</note>
          </hi>. Pro quo
scribitis in Graeco inveniri <foreign xml:lang="greek">ὡσεὶ ἐλάφου,</foreign> id est, <hi>tanquam cervi:</hi> 
 singularem numerum pro plurali. Sed
in Hebraeo pluralis numerus positus est CHAJALOTH,
et omnes Interpretes pluralem numerum transtulerunt.
In eodem: <hi>Et dedisti mihi protectionem salutis
tuae <note>(Ibid. 36)</note>
          </hi>. Pro quo in Graeco vos legisse dixistis, <foreign xml:lang="greek">τῆς σωτηρίας μου,</foreign>
 id est, <hi>salutis meae.</hi> Sed in Hebraeo
JESACHA, <hi>salutis tuae,</hi> significat, non, <hi>meae;</hi> quod et
omnes Interpretes transtulerunt. In ipso: <hi>Supplantasti
insurgentes in me subtus me <note>(Ibid. 40)</note>
          </hi>. Pro quo
in Graeco plus invenisse vos dicitis: <hi>Omnes insurgentes;</hi> 
sed, <hi>omnes,</hi> additum est. In eodem: <hi>Vivit Dominus,
et benedictus Deus meus <note>(Ibid. 47)</note>
          </hi>. Et dicitis
in Graeco non haberi, <hi>meus.</hi> Quod non sub asterisco,
sed ab ipsis Septuaginta de Hebraica Veritate translatum
est; et cuncti Interpretes in hac parte consentiunt.
In eodem: <hi>Liberator meus de gentibus iracundis <note>(Ibid. 48)</note>
          </hi>.
Pro quo in Graeco invenisse vos dicitis: <hi>Ab inimicis meis fortibus,</hi> 
 sive <hi>potentibus.</hi> Et
quia semel veritati studemus, si quid vel transferentis
festinatione, vel scribentium, <emph>647</emph> vitio depravatum
<pb n="0842"/>
est, simpliciter confiteri, et emendare debemus.
In Hebraeo nihil aliud habet nisi hoc: <hi>Liberator
meus ab inimicis meis.</hi> Septuaginta autem, <hi>iracundis,</hi> 
 addiderunt. Et pro <hi>gentibus,</hi> tam in Hebraeo,
quam in cunctis Interpretibus, <hi>inimici</hi> positi
sunt: et miror, quomodo pro <hi>inimicis, gentes</hi> mutatae
sint.</p>
        </div3>
<div3>
          <head>10.</head>
          <p>
 Decimo octavo: <hi>Exsultavit ut gigas ad currendum
viam suam <note>(Psal. 18. 7)</note>
          </hi>. Et dicitis quod in
Graeco, <hi>suam,</hi> non habeat: sed hoc nos sub veru additum
reperimus, et in Hebraeo non esse manifestum
est.</p>
        </div3>
<div3>
          <head>11.</head>
          <p>
 Decimo nono: <hi>Tribuat tibi secundum cor tuum <note>(Psal. 19. 5)</note>
          </hi>.
Et dicitis in Graeco vos hoc versiculo
additum nomen Domini reperisse, quod superfluum
est: quia ex superioribus, <foreign xml:lang="greek">Ἐπακοὺσαι σου Κύριος,</foreign>
subauditur, unde coepit et Psalmus; <hi>Exaudiat te
Dominus in die tribulationis <note>(Ibid. 11)</note>
          </hi>; ut et hic sub
eodem sensu dicatur: <hi>Tribuat tibi secundum cor tuum,</hi> 
id est, ipse Dominus, de quo supra dictum est. In
eodem: <hi>Et exaudi nos in die, qua invocaverimus te <note>(Ibid. 10)</note>
          </hi>.
Pro quo legisse vos dicitis: <hi>in quocumque
die;</hi> sed superius cum Hebraica veritate concordat,
ubi scriptum est BIOM, id est, <hi>in die.</hi> </p>
        </div3>
<div3>
          <head>12.</head>
          <p>
 Vigesimo primo: <hi>Tu autem Domine ne elongaveris
auxilium tuum a me <note>(Psal. 21. 20)</note>
          </hi>. Et dicitis
invenisse vos, <hi>meum;</hi> quod et verum est, et ita corrigendum.
 Brevi enim, si quid scriptorum errore
mutatum est, stulta credimus contentione defendere.
In eodem; <hi>Universum semen Jacob magnificate eum <note>(Ibid. 24)</note>
          </hi>.
Pro quo in Graeco scriptum sit, <foreign xml:lang="greek">δοξάσατε
αὐτὸν,</foreign> id est, <hi>glorificate eum.</hi> Sed sciendum quod
ubicumque in Graeco scriptum est, <hi>glorificate,</hi> Latinus
Interpres, <hi>magnificate,</hi> transtulerit; secundum illud
quod in Exodo dicitur: <hi>Cantemus Domino, gloriose
enim magnificatus</hi> <emph>648</emph> <hi>est <note>(Exod. 15. 1)</note>
          </hi>; pro quo
<pb n="0843"/>
in Graeco scribitur, <hi>glorificatus est:</hi> sed in Latino
sermone si transferatur, fit indecora translatio;
et nos emendantes olim Psalterium, ubicumque sensus
idem est, veterum Interpretum consuetudinem
mutare noluimus, ne nimia novitate lectoris studium
terreremus.</p>
        </div3>
<div3>
          <head>13.</head>
          <p>
 Vigesimo secundo: <hi>Calix meus inebrians quam
praeclarus est <note>(Psal. 22. 5)</note>
          </hi>. Pro quo in Graeco legisse
vos dicitis, <hi>calix tuus:</hi> sed hoc in <foreign xml:lang="greek">Κοινῇ</foreign> errore
obtinuit. Caeterum et Septuaginta, et Haebraicum, et
omnes Interpretes, <hi>calix meus,</hi> habent, quod Hebraice
dicitur CHOSI: alioquin si <hi>calix tuus,</hi> esset, diceretur
CHOSACH.</p>
        </div3>
<div3>
          <head>14.</head>
          <p>
 Vigesimo quarto: <hi>Confundantur omnes iniqua
agentes <note>(Psal. 24. 4)</note>
          </hi>. Et dicitis quod, <hi>omnes,</hi> in
Graeco non habeat, et bene; nam nec in Hebraeo habet,
sed in Septuaginta sub veru additum est. In eodem: <hi>Innocentes et recti adhaeserunt mihi, quia sustinui
te 
 <note>(Ibid. 21)</note>
          </hi>. Et dicitis in Graeco vos reperisse, <hi>Domine:</hi> 
 quod superfluum est.</p>
        </div3>
<div3>
          <head>15.</head>
          <p>
 Vigesimo sexto: <hi>Et nunc ecce exaltavit caput
meum <note>(Psal. 26. 5)</note>
          </hi>. Sed, <hi>ecce,</hi> superfluum est. In
eodem: <hi>Exquisivit facies mea <note>(Ibid. 8)</note>
          </hi>. Pro quo in
Graeco sit positum: <hi>quaesivit te facies mea.</hi> Sed melius
superius.</p>
        </div3>
<div3>
          <head>16.</head>
          <p>
 Vigesimo septimo: <hi>Exaudi vocem deprecationis
meae <note>(Psal. 27. 2)</note>
          </hi>. Pro quo invenisse dixistis: <hi>Exaudi Domine,</hi> 
 sed et hoc additum est.</p>
        </div3>
<div3>
          <head>17.</head>
          <p>
 Vigesimo octavo: <hi>Et in templo ejus omnis dicet
gloriam <note>(Psal. 28. 9)</note>
          </hi>. Pro quo in Graeco sit, <foreign xml:lang="greek">πᾶς
τίς.</foreign> Quod si transferre voluerimus ad verbum, <hi>omnis
quis,</hi> in <foreign xml:lang="greek">κακοζηλίαν</foreign> interpretationis incurrimus, et fit
absurda translatio. In eodem: <hi>Dominus diluvium inhabitare
facit <note>(Ibid. 10)</note>
          </hi>. Pro quo legisse vos dicitis: <hi>Dominus diluvium inhabitat;</hi> 
 quorum prius ad gratiam
 pertinet in credentibus, secundum ad ejus,
in quo credunt, habitaculum. Sed quia JASAB verbum
ambiguum est, et potest <emph>649</emph> utrumque sonare,
nam et <hi>sessio,</hi> et <hi>habitatio</hi> dicitur; et in ipso Psalmo
de gratia baptismatis dicebatur: <hi>Vox Domini super
aquas: Dominus super aquas multas.</hi> Et: <hi>Vox
praeparantis cervos, et revelabit condensa, et in templo
ejus omnis dicet gloriam <note>(Ibid. 3. et seqq.)</note>
          </hi>, de ipsis
sentire volumus, qui glorificant Dominum; et interpretati
sumus: <hi>Dominus diluvium inhabitare facit <note>(Psal. 30. 5)</note>
          </hi>.</p>
        </div3>
<div3>
          <head>18.</head>
          <p>
 Trigesimo: <hi>Quoniam tu es protector meus.</hi> 
Rursum in hoc loco nomen Domini additum est; et
ne eadem semper inculcem, observare debetis nomen
<pb n="0844"/>
Domini et Dei saepissime additum; et id vos debere
sequi quod de Hebraico et de Septuaginta Interpretibus
emendavimus. In eodem: <hi>Ego autem dixi in
excessu mentis meae <note>(Ps. 30. 23)</note>
          </hi>. Pro quo in Latinis codicibus
legebatur, <hi>in pavore meo,</hi> et nos juxta Graecum
transtulimus, <foreign xml:lang="greek">ἐν τῇ ἐκστάσει μου,</foreign> id est, <hi>in excessu
mentis meae;</hi> aliter enim Latinus sermo <foreign xml:lang="greek">ἔκστασιν</foreign> exprimere
non potest, nisi mentis excessum. Aliter me in
Hebraico legisse noveram, <hi>in stupore et admiratione
mea.</hi> </p>
        </div3>
<div3>
          <head>19.</head>
          <p>
 Trigesimo primo: <hi>Nec est in spiritu ejus dolus <note>(Psal. 31. 2)</note>
          </hi>.
Pro quo in Graeco vos legisse dicitis, <foreign xml:lang="greek">ἐν τῷ στόματι αὐτοῦ,</foreign>
 id est, <hi>in ore ejus;</hi> quod solus
Symmachus posuit. Alioquin et Septuaginta Interpretes,
et Theodotion, et Quinta, et Sexta Editio, et
Aquila, et ipsum Hebraicum, <hi>in spiritu ejus,</hi> habet,
quod Hebraice dicitur BRUCHO. Sin autem esset, <hi>in
ore ejus,</hi> scriberetur, BAFFIO. In eodem <hi>Conversus sum
in aerumna mea <note>(Ibid. 4)</note>
          </hi>; in Graeco, <hi>mea,</hi> non esse
suggeritis. Quod ex Hebraico, et de translatione
Theodotionis <emph>650</emph> sub asterisco additum est,
et in Hebraeo legitur LASADDI.</p>
        </div3>
<div3>
          <head>20.</head>
          <p>
 Trigesimo quarto: <hi>Omnia ossa mea dicent,
Domine <note>(Psal. 34. 10)</note>
          </hi>. Pro quo in Graeco bis, <hi>Domine,</hi> 
invenisse vos dicitis. Sed sciendum, quod multa sunt
 exemplaria apud Hebraeos, quae ne semel quidem <hi>Dominum</hi> 
 habeant.</p>
        </div3>
<div3>
          <head>21.</head>
          <p>
 Trigesimo sexto: <hi>Et viam ejus volet <note>(Psal. 36.
23)</note>
          </hi>. In Graeco, <hi>volet nimis,</hi> vos legisse dicitis. Quod
additum est, nec apud quemquam habetur Interpretum.</p>
        </div3>
<div3>
          <head>22.</head>
          <p>
 Trigesimo octavo: <hi>Verumtamen vane conturbatur
omnis homo <note>(Psal. 38. 6)</note>
          </hi>. Et dicitis vos in
Graeco non invenisse, <hi>conturbatur.</hi> Sed et hoc in LXX.
sub veru additum est. Et hinc apud vos, et apud
plerosque error exoritur, quod scriptorum negligentia,
virgulis et asteriscis subtractis, distinctio universa
confunditur.</p>
        </div3>
<div3>
          <head>23.</head>
          <p>
 Trigesimo nono: <hi>Et legem tuam in medio cordis
mei <note>(Psal. 39. 9)</note>
          </hi>. Pro quo in Graeco reperisse vos
dicitis, <hi>in medio ventris mei,</hi> quod et in Hebraeo sic
scriptum est, BATTHOCH MEAI. Sed propter euphoniam
apud Latinos, <hi>in corde,</hi> translatum est; et tamen
non debemus subtrahere quod verum est. In eodem: <hi>Domine, in adjutorium meum respice 
 <note>(Ibid. 14)</note>
          </hi>. Pro
quo in Graeco reperisse vos dicitis, <foreign xml:lang="greek">σπεύσον,</foreign> id est, <hi>festina.</hi> 
 Sed apud Septuaginta <foreign xml:lang="greek">πρόσχες,</foreign> id est, <hi>respice,</hi> 
scriptum est.
<pb n="0845"/>
</p>
        </div3>
<div3>
          <head>24. </head>
          <p>
Quadragesimo: <hi>Et si ingrediebatur, ut videret <note>(Psal. 40. 7)</note>
          </hi>.
Et dicitis quod <hi>Si</hi> in Graeco non sit
positum. Cum manifestissime et in Hebraeo, et in
cunctis Interpretibus scriptum sit; et Septuaginta
transtulerint, <foreign xml:lang="greek">καὶ</foreign> <foreign xml:lang="greek">εἰ εἴσεπορεύετο τοῦ ὶδεῖν.</foreign>
        </p>
        </div3>
<div3>
          <head>25.</head>
          <p>
 <emph>651</emph> Quadragesimo primo: <hi>Salutare vultus
mei, Deus meus <note>(Psal. 41. 7)</note>
          </hi>. Pro quo invenisse
vos dicitis, <hi>et Deus meus.</hi> Sed sciendum; hoc in isto
Psalmo bis inveniri, et in primo positum esse: <hi>salutare
vultus mei, Deus meus;</hi> in secundo autem, id est,
in fine ipsius Psalmi: <hi>Salutare vultus mei, et Deus
meus;</hi> ita dumtaxat, ut, <hi>et</hi> conjunctio de Hebraeo, et
Theodotione sub asterisco addita sit. In eodem: <hi>Exprobraverunt mihi qui tribulant me 
 <note>(Ibid. 11)</note>
          </hi>. Pro
quo vos invenisse dixistis, <foreign xml:lang="greek">οἱ ἐχθροί μου,</foreign> id est, <hi>inimici mei;</hi> 
 cum et apud Septuaginta scriptum sit, <foreign xml:lang="greek">οἱ θλίβοντές με,</foreign>
 et apud Hebraeos SORARAI, id est, <hi>hostes mei.</hi> 
 In eodem: <hi>Spera in Deum, quoniam adhuc
confitebor illi <note>(Ibid. 12)</note>
          </hi>. Et dicitis, <hi>adhuc,</hi> in Graeco
<pb n="0846"/>
non inveniri. Quod sub asterisco additum est. Ita
enim et in Hebraeo scriptum reperimus CHI OD, quod
significatur <foreign xml:lang="greek">ὅτι ἔτι,</foreign> Latineque dicitur, <hi>quoniam
adhuc.</hi> Hoc ipsum etiam in quadragesimo secundo
intelligendum est.</p>
        </div3>
<div3>
          <head>26.</head>
          <p>
 Quadragesimo tertio: <hi>Et non egredieris in
virtutibus nostris <note>(Psal. 43. 10)</note>
          </hi>. Pro quo in Graeco
reperisse vos dicitis: <hi>Et non egredieris, Deus <note>(Ibid.
15)</note>
          </hi>; sed superfluum est. In ipso: <hi>Posuisti nos in
similitudinem gentibus <note>(Ibid. 15)</note>
          </hi>. Pro quo in Graeco
scriptum sit <foreign xml:lang="greek">ἐν τοῖς ἔθνεσιν,</foreign> sed si dictum fuisset in
Latino, <hi>in similitudinem in gentibus,</hi> <foreign xml:lang="greek">κακόφωνον</foreign> esset,
et propterea absque damno sensus, interpretationis
elegantia conservata est. Alioquin in Hebraico ita
scriptum reperi: <hi>Posuisti nos proverbium in gentibus.</hi> 
In eodem: <hi>Exsurge, adjuva nos <note>(Ibid. 26)</note>
          </hi>. Pro
quo, more solito, in Graeco nomen <hi>Domini</hi> additum
est.</p>
        </div3>
<div3>
          <head>27.</head>
          <p>
 Quadragesimo quarto: <hi>Sagittae tuae acutae <note>(Ps.
44. 6)</note>
          </hi>: pro quo in Graeco legisse vos dicitis: <emph>652</emph> <hi>acutae, potentissime;</hi> 
 sed hoc male, et de superiori
versiculo additum est, in quo legitur: <hi>Accingere gladio
tuo super femur tuum, potentissime <note>(Ibid. 4)</note>
          </hi>.</p>
        </div3>
<div3>
          <head>28.</head>
          <p>
 Quadragesimo septimo: <hi>Quoniam ecce reges 
 congregati sunt <note>(Psal. 47. 5)</note>
          </hi>. Pro quo in Graeco
legisse vos dicitis: <hi>Quoniam ecce reges ejus congregati
sunt.</hi> Quod superfluum esse, ipse lectionis textus
ostendit; et in veteribus codicibus Latinorum scriptum
erat, <hi>reges terrae,</hi> quod nos tulimus [f. <hi>sustulimus,</hi> 
quia nec in Hebraeo, nec in Septuaginta reperitur.
In ipso: <hi>Sicut audivimus, sic vidimus <note>(Ibid. 9)</note>
          </hi>.
Pro quo in Graeco reperisse vos dicitis: <hi>sic et vidimus,</hi> 
quod superfluum est: legitur enim in Hebraeo
CHEN RAINU, quod interpretatur <foreign xml:lang="greek">οὕτως ἔιδομεν,</foreign> hoc est, <hi>sic vidimus.</hi> 
 In eodem: <hi>Suscepimus, Deus, misericordiam
tuam in medio templi tui <note>(Ibid. 10)</note>
          </hi>. Pro eo quod
nos de Hebraico, et de Septuaginta Interpretibus
vertimus, <hi>templi tui,</hi> in Graeco vos legisse dicitis, <hi>populi tui,</hi> 
 quod superfluum est. In Hebraico scriptum
<pb n="0847"/>
est ECHALACH, id est, <foreign xml:lang="greek">τοῦ ναοῦ σου,</foreign> hoc est, <hi>templi tui,</hi> 
 et non AMMACH; quod <hi>populum tuum</hi> significat.</p>
        </div3>
<div3>
          <head>29.</head>
          <p>
 Quadragesimo octavo: <hi>Homo cum in honore
esset <note>(Psal. 48. 14)</note>
          </hi>. Pro quo in Graeco invenisse vos
dicitis: <hi>Et homo in honore cum esset.</hi> Sed sciendum,
quod iste versiculus bis in hoc Psalmo sit, et in priori
additam habeat, <hi>et,</hi> conjunctionem, in fine non habeat.
In eodem: <hi>Et dominabuntur eorum justi <note>(Ibid.
15)</note>
          </hi>. Pro <hi>justis,</hi> <foreign xml:lang="greek">εὐθεῖς,</foreign> id est, <hi>rectos,</hi> in Graeco vos
legisse dicitis; sed propter <foreign xml:lang="greek">εὐφωνίαν</foreign> ita in Latinum
versum est. Alioquin et in eo loco, ubi scriptum legimus: <hi>In libro</hi> 
 <foreign xml:lang="greek">τοῦ εὐθοῦς,</foreign> justorum intelligimus
librum <note>(Jos. 10. 13)</note>, et non debemus <emph>653</emph> sic
verbum de verbo exprimere, ut dum syllabas sequimur,
perdamus intelligentiam. In eodem: <hi>De manu
inferni, cum liberaverit me <note>(Ps. 49. 20)</note>
          </hi>. Pro quo in
Graeco legisse vos dicitis: <hi>cum acceperit me:</hi> quod
quidem et nos ita de LXX. vertimus; et miror a quo
in vestro codice depravatum sit.</p>
        </div3>
<div3>
          <head>30.</head>
          <p>
 Quadragesimo nono: <hi>Sedens adversus fratrem
tuum loquebaris <note>(Ibid. 16)</note>
          </hi>. Pro quo in Graeco reperisse
vos dicitis, <foreign xml:lang="greek">κατὰ τοῦ ἀδελφοῦ σου κατελάλεις,</foreign> et
putatis non bene versum, quia diximus, <hi>adversus fratrem
tuum loquebaris,</hi> et debuisse nos dicere, <hi>adversus
fratrem
tuum loquebaris,</hi> et debuisse nos dicere, <hi>adversus
fratrem tuum detrahebas;</hi> quod vitiosum esse, et
in nostra lingua non stare, etiam stultis patet. Nec
ignoramus, quod <foreign xml:lang="greek">καταλαλία</foreign> dicitur detractio; quam
si voluerimus ponere, non possumus dicere, <hi>adversus
fratrem tuum detrahebas;</hi> sed <hi>de fratre tuo detrahebas.</hi> 
Quod si fecerimus, rursus contentiosus verborum
calumniator inquiret, quare non dixerimus, <foreign xml:lang="greek">κατὰ τοῦ
ἀδελφοῦ σου,</foreign> hoc est, <hi>adversus fratrem tuum.</hi> Haec superflua
sunt, et non debemus impolita nos verborum
interpretatione torquere, cum damnum non sit in
sensibus, quia unaquaeque lingua, ut ante jam dixi,
suis proprietatibus loquitur. In ipso: <hi>Ne quando rapiat,
et si qui eripiat <note>(Ibid. 22)</note>
          </hi>. Et in Graeco reperisse
vos dicitis: <hi>Et non sit qui eripiat;</hi> quod et a nobis
versum est, et in nostris codicibus sic habetur. Et
miror quomodo vitium librarii dormitantis, ad culpam
referatis interpretis; nisi forte fuerit hoc: <hi>Ne quando rapiat, nec sit qui eripiat,</hi> 
 et ille pro, <hi>nec,
et,</hi> scripserit. In eodem: <hi>Sacrificium</hi> <emph>654</emph> <hi>laudis
honorificabit me.</hi> Pro quo in Graeco scribitur, <foreign xml:lang="greek">δοξάσει με,</foreign>
 id est, <hi>glorificabit me,</hi> de quo et supra
<pb n="0848"/>
diximus. In Evangelio in eo loco, ubi in Graeco legimus, <foreign xml:lang="greek">Πάτερ δόξασόν με τῇ δόξῄ ᾗ εἶχον παρὰ σοι πρὸ τοῦ
τὸν κόσμον γενέσθαι,</foreign>
 in Latino legitur: <hi>Pater clarifica me <note>(Joan. 17. 5)</note>
          </hi>:
noluimus ergo immutare quod ab antiquis
legebatur, quia idem sensus erat.</p>
        </div3>
<div3>
          <head>31.</head>
          <p>
 Quinquagesimo quarto: <hi>Exspectabam eum, qui
salvum me fecit <note>(Psal. 54. 9)</note>
          </hi>. Et dicitis vos invenisse
in Graeco: <hi>Exspectabam Deum,</hi> quod additum est. In
eodem: <hi>A pusillanimitate spiritus <note>(Ibid.)</note>
          </hi>. Et in Graeco
invenisse vos dicitis, <foreign xml:lang="greek">ἀπὸ ὀλιγοψυχίας,</foreign> quod proprie <hi>pusillanimitas</hi> 
 dicitur. Sed sciendum quod pro <foreign xml:lang="greek">ὀλιγοψυχία,</foreign>
Aquila, et Symmachus, et Theodotion, et Quinta
Editio interpretati sunt, <foreign xml:lang="greek">ἀπὸ πνεύματος,</foreign> id est, <hi>a
spiritu;</hi> et in Hebraeo scriptum sit MERUA: omnisque
sensus ita apud eos legatur: <hi>Festinabo, ut salver
a spiritu tempestatis, et turbinis <note>(Psal. 55. 9, juxta
Hebr.)</note>
          </hi>. In eodem: <hi>Quoniam si inimicus maledixisset <note>(Ibid. 13)</note>
          </hi>.
In Graeco <foreign xml:lang="greek">ὠνείδισεν,</foreign> hoc est, <hi>exprobrasset,</hi> 
positum est. Sed inter maledicta et opprobria
sensum non discrepare perspicuum est.</p>
        </div3>
<div3>
          <head>32.</head>
          <p>
 Quinquagesimo quinto: <hi>Quoniam multi bellantes
adversum me, ab altitudine diei timebo <note>(Psal. 55. 3. et 4)</note>
          </hi>. Et dicitis in Graeco vos invenisse, <hi>non timebo;</hi> 
quod additum est. Et est ordo: quoniam multi dimicant
adversum me, idcirco ego ab altitudine diei
timebo: hoc est, non bellantes adversum me, sed
tuum excelsum timebo lumen. In ipso: <hi>In ira populos
confringes <note>(Ibid. 8)</note>
          </hi>. Pro quo in Graeco legitur
<pb n="0849"/> <foreign xml:lang="greek">ἐν ὀργῇ λαοὺς κατάξεις,</foreign>
 id est, <hi>confringes:</hi> Et apud <emph>655</emph> 
 Latinos pro eo quod est, <hi>dejicies,</hi> id est, <foreign xml:lang="greek">καταβαλεῖς,</foreign>
 male error obtinuit, <foreign xml:lang="greek">κατάξεις,</foreign> id est, in ira
populos <hi>confringes;</hi> nam et in Hebraeo HORED habet,
id est, <foreign xml:lang="greek">καταβίβασον</foreign>: quod nos possumus dicere, <hi>depone;</hi> 
et Symmachus interpretatus est, <foreign xml:lang="greek">κατασεῖσαι.</foreign>
        </p>
        </div3>
<div3>
          <head>33.</head>
          <p>
 Quinquagesimo octavo: <hi>Quia Deus susceptor
meus <note>(Psal. 58. 10)</note>
          </hi>. Pro quo in Graeco positum est: <hi>Susceptor meus es tu.</hi> 
 Sed sciendum in Hebraeo nec, <hi>es,</hi> 
 scriptum, nec, <hi>tu;</hi> et apud Septuaginta solos inveniri.
In ipso: <hi>Deus meus, voluntas ejus praeveniet
me <note>(Ibid. 10)</note>
          </hi>. Pro quo in Graeco scriptum est, <foreign xml:lang="greek">τὸ ἔλεος
αυτοῦ,</foreign> id est, <hi>misericordia ejus,</hi> quod et verius est.
Sed in Haebreo scriptum est: <hi>Misericordia mea
praeveniet me.</hi> In eodem: <hi>Deus ostendet mihi inter inimicos
meos <note>(Ibid. 10)</note>
          </hi>. Pro quo in Graeco positum est, <hi>Deus meus;</hi> 
 sed, <hi>meus,</hi> additum est. In eodem: <hi>Ne
occidas eos, ne quando obliviscantur populi tui <note>(Ibid.
11)</note>
          </hi>. Pro quo in Graeco scriptum est: <hi>legis tuae;</hi> sed
in Septuaginta, et in Hebraeo non habet, <hi>populi
tui,</hi> sed, <hi>populi mei;</hi> et a nobis ita versum est. In
eodem: <hi>Et scient, quia Deus dominabitur Jacob
finium terrae <note>(Ibid. 14)</note>
          </hi>. Pro quo in Graeco scriptum
est: <hi>Et finium terrae,</hi> sed, <hi>et,</hi> conjunctio addita est,
et ordo est: Scient, quia Deus Jacob dominabitur
finium terrae.</p>
        </div3>
<div3>
          <head>34.</head>
          <p>
 Quinquagesimo nono: <hi>Quis deducet me usque
in Idumaeam? <note>(Psal. 49. 11)</note>
          </hi>. Pro quo in Graeco habet <hi>aut quis deducet me;</hi> 
 sed superfluum est.</p>
        </div3>
<div3>
          <head>35.</head>
          <p>
 Sexagesimo: <hi>Quoniam tu Deus meus exaudisti
orationem meam <note>(Psal. 60. 6)</note>
          </hi>. Pro quo legitur in
Graeco: <hi>Quia tu, Deus exaudisti me.</hi> Quod non habet
in Hebraeo, nec in LXX. Interpretibus, et in Latino
additum est. In eudem: <hi>Psallam nomini tuo in
saeculum saeculi <note>(Ibid. 9)</note>
          </hi>. Pro quo in Graeco sit, <hi>In
saeculum;</hi> et in Hebraeo semel habet LAED, <emph>656</emph> 
est, <hi>in aeternum;</hi> et non LOLAM, quod est, <hi>in saeculum.</hi> </p>
        </div3>
<div3>
          <head>36.</head>
          <p>
 Sexagesimo primo: <hi>Quia Deus adjutor noster
in aeternum <note>(Psal. 61. 9)</note>
          </hi>. Pro quo in Graeco est: <hi>Deus adjutor noster.</hi> 
 Ergo, <hi>in aeternum,</hi> obelus est.
<pb n="0850"/>
</p>
        </div3>
<div3>
          <head>37. </head>
          <p>
Sexagesimo secundo: <hi>Sitivit tibi, anima mea <note>(Psal. 62. 2)</note>
          </hi>.
Pro quo in Graeco sit: <hi>Sitivit in te
anima mea.</hi> Sed in Hebraeo non habet ATTHA, quod
significat, <hi>te;</hi> sed LACH, quod ostenditur, <hi>tibi:</hi> quod
et omnes Interpretes transtulerunt. Ergo secundum
linguae proprietatem versum est in Latinum.</p>
        </div3>
<div3>
          <head>39.</head>
          <p>
 Sexagesimo tertio: <hi>Sagittae parvulorum factae
sunt plagae eorum <note>(Psal. 63. 8)</note>
          </hi>. Pro quo in Graeco: <hi>Sagitta parvulorum;</hi> 
 sed si sic dicamus, non resonat
in Latino: <hi>Sagitta parvulorum factae sunt plagae eorum.</hi> 
 Pro quo melius habet in Hebraeo: <hi>Percutiet eos
Deus jaculo repentino, et inferentur plagae eorum.</hi> </p>
        </div3>
<div3>
          <head>39.</head>
          <p>
 Sexagesimo quarto: <hi>Qui conturbas profundum
maris, sonum fluctuum ejus <note>(Psal. 64. 8)</note>
          </hi>. In Graeco
additum scribitis: <hi>Quis sustinebit?</hi> quod superfluum
est; subauditur enim, qui conturbas profundum maris,
et conturbas sonum fluctuum ejus. In eodem: <hi>Parasti cibum illorum, quoniam ita est praeparatio ejus <note>(Ibid. 10)</note>
          </hi>.
Et dicitis quod in Graeco non sit, <hi>ejus,</hi> 
cum in Hebraeo THECHINA manifeste, <hi>praeparationem
ejus,</hi> significet: ejus autem, id est, terrae; de qua
supra dixerat: <hi>Visitasti terram, et inebriasti eam <note>(Ibid.)</note>
          </hi>.</p>
        </div3>
<div3>
          <head>40.</head>
          <p>
 Sexagesimo quinto: <hi>Holocausta medullata offeram
tibi cum incenso arietum <note>(Psal. 65. 15)</note>
          </hi>. Pro quo
invenisse vos dicitis: <hi>Cum incenso et arietibus;</hi> sed
male: in Hebraeo enim scriptum est, EM CATOROTH
ELIM, quod interpretatur, <foreign xml:lang="greek">μετὰ δυμιάματος κριῶν,</foreign> id
est, <hi>cum incenso arietum.</hi> In eodem: <hi>Propterea exaudivit
Deus <note>(Ibid. 19)</note>
          </hi>. Pro quo in Graeco invenisse
vos dicitis: <hi>Exaudivit me Deus,</hi> sed superfluum est.</p>
        </div3>
<div3>
          <head>41.</head>
          <p>
 <emph>657</emph> Sexagesimo septimo: <hi>Exultate in conspectu
ejus <note>(Psal. 67. 6)</note>
          </hi>. Pro quo in Graeco invenisse vos
dicitis: <hi>Et exultate in conspectu ejus.</hi> Quod ita versum
est a nobis, sed a quo in codice vestro corruptum sit,
scire non possum. In eodem: <hi>Etenim non credunt
inhabitare Dominum <note>(Ibid. V. 19)</note>
          </hi>. Pro quo in Graeco
legisse vos dicitis: <foreign xml:lang="greek">και γὰρ ἀπειθοῦντες του κατασκηνῶσαι</foreign>:
quod utrumque falsum est. Nos enim transtulimus: <hi>Etenim non credentes inhabitare Dominum Deum;</hi> 
 ut
sit sensus, et pendeat ex superioribus: <hi>Ascendisti in
<pb n="0851"/>
altum, cepisti captivitatem, accepisti dona in hominibus,</hi> 
et eos, qui non credebant Domiuum inhabitare posse
mortalibus. In eodem: <hi>Deus benedictus Dominus die
quotidie <note>(Psal. 67. 20)</note>
          </hi>. Pro quo in Graeco invenisse vos
dicitis: <hi>Dominus benedictus Deus, benedictus Dominus
die quotidie;</hi> sed melius et verius quod supra. In eodem: <hi>Viderunt ingressus tui, Deus 
 <note>(Ibid. 25)</note>
          </hi>; pro quo
in Graeco scriptum sit: <hi>Visi sunt ingressus tui, Deus.</hi> 
In Hebraeo ita habet RAU ALICHOTHACH: quod Aquila,
et Symmachus, et Theodotion interpretati sunt: <hi>Viderunt itinera tua, Deus,</hi> 
 et quod sequitur: <hi>Itinera
Dei mei regis, qui est in sancto.</hi> Ergo a nobis ita legendum
est: <hi>Viderunt gressus tuos, Deus;</hi> et scriptoris
vitium relinquendum, qui nominativum posuit pro
accusativo: licet et in Septuaginta, et in <foreign xml:lang="greek">Ἑξαπλοῖς</foreign> ita
repererim: <foreign xml:lang="greek">ἐθεωρήσαν αὶ πορεῖαὶ σου, ὁ θεὸς</foreign>: et pro
eo quod est <foreign xml:lang="greek">ἐθεωρὴσαν,</foreign> hoc est, <hi>viderunt,</hi> in multis
codicibus habet, <foreign xml:lang="greek">ἐθεωρήθησαν</foreign>: quod et obtinuit consuetudo.
In eodem: <hi>Ingressus Dei mei, regis mei, qui est
in sancto <note>(Ibid.)</note>
          </hi>; subauditur, viderunt ingressus Dei
mei, et regis mei. Quod autem dicitis, <hi>mei,</hi> in rege
non appositum, apertissimi mendacii est, secundo
enim ponitur, et <hi>Dei mei, et regis mei,</hi> blandientis affectu;
ut qui omnium Deus et rex est, suus specialiter
Deus fiat, et <emph>658</emph> rex merito servitutis. Denique
in Hebraeo scriptum habet, HELI MELCHI, quod <hi>Deum
meum, et regem meum</hi> significat. In eodem: <hi>Regna
terrae cantate Deo, psallite Domino <note>(Ibid. 33)</note>
          </hi>. Et
dicitis, hoc in isto versiculo non esse scriptum, <hi>Psallite
Domino;</hi> quoniam statim sequatur: <hi>Diapsalma.
Psallite Deo, qui ascendit super coelum coeli ad orientem <note>(Ibid. 34)</note>
          </hi>;
cum iste versiculus magis habere debeat
juxta Hebraicam Veritatem: <hi>Cantate Deo, psallite
Domino;</hi> et illud quod sequitur in principio versus
alterius, <hi>Psallite Deo,</hi> non sit in libris authenticis,
sed obelo praenotatum. Ergo et vos legite magis quae
vera sunt; ne dum additum suscipitis, quod a Propheta
scriptum est, relinquatis.
<pb n="0852"/>
</p>
        </div3>
<div3>
          <head>42. </head>
          <p>
Sexagesimo octavo: <hi>Laudabo nomen Dei cum
Cantico <note>(Psal. 68. 31)</note>
          </hi>. Pro quo dicitis vos reperisse
in Graeco, <hi>Dei mei,</hi> sed, <hi>mei,</hi> superfluum est.</p>
        </div3>
<div3>
          <head>43.</head>
          <p>
 Septuagesimo: <hi>Deus, ne elongeris a me <note>(Ibid.
70. 12)</note>
          </hi>. Quod dicitis in Graeco positum. <hi>Deus meus,</hi> 
superfluum est. In eodem: <hi>Deus, docuisti me ex juventule
mea <note>(Ibid. 17)</note>
          </hi>. Et in hoc, quod apud Graecos
invenisse vos dicitis, <hi>Deus meus,</hi> superfluum est, <hi>meus.</hi> 
In eodem: <hi>Donec annuntiem brachium tuum <note>(Ibid. 18)</note>
          </hi>.
Et dicitis in Graeco vos reperisse, <hi>mirabilia tua,</hi> quod
de superiori versiculo est, <hi>et usque nunc pronuntiabo miracula tua.</hi> 
 Bene ergo hic habet, <hi>brachium.</hi> </p>
        </div3>
<div3>
          <head>43.</head>
          <p>
 Septuagesimo primo: <hi>Et adorabunt eum omnes
reges <note>(Psal. 71. 11)</note>
          </hi>. Illud quod in Graeco invenisse
vos dicitis, <hi>reges terrae,</hi> superfluum est. In eodem: <hi>Benedictus Dominus Deus, Deus Israel 
 <note>(Ibid. 18)</note>
          </hi>.
Dicitis in Graeco bis, <hi>Deus,</hi> non haberi: cum in Hebraeo
sit, et apud Septuaginta; et manifestissime triplex
Domini, Deique nuncupatio mysterium Trinitatis
sit. In eodem: <hi>Et benedictum nomen majestatis ejus
in aeternum.</hi> Hoc ergo quod in Graeco vos invenisse
dicitis: <hi>In aeternum et in saeculum saeculi,</hi> superflue a
Graecis sciatis <emph>659</emph> appositum, quod nec Hebraeus
habet, nec septuaginta Interpretes.</p>
        </div3>
<div3>
          <head>45.</head>
          <p>
 Septuagesimo secundo: <hi>Prodiit quasi ex
adipe <note>(Psal. 72. 7)</note>
          </hi>. Et dicitis vos apud Graecos invenisse, <foreign xml:lang="greek">ἐξελεύσεται,</foreign>
 id est, <hi>prodiet,</hi> quod falsum est. Nam
et apud Septuaginta Interpretes ita scriptum est: <foreign xml:lang="greek">ἐξηλεύσατο ώς ἐκ στέατος ἡ ἀδικία ἀυτῶν.</foreign>
 In eodem: <hi>Quomodo scit Deus 
 <note>(Ibid. 11)</note>
          </hi>, in Graeco dicitis non
esse, <hi>Deum;</hi> cum et apud Septuaginta scriptum sit, <foreign xml:lang="greek">Πῶς ἔγνω ὁ θεός,</foreign>
 et omnes Interpretes similiter de Hebraeo
transtulerint. In eodem: <hi>Intelligam in novissimis
eorum <note>(Ibid. 17)</note>
          </hi>. Pro quo in Graeco legisse vos
dicitis: <hi>et intelligam;</hi> sed hic, <hi>et,</hi> conjunctio superflua
est. In eodem: <hi>Defecit caro mea, et cor meum <note>(Ibid. 26)</note>
          </hi>.
Pro quo male perversum ordinem quidam
tenent: <hi>Defecit cor meum, et caro mea.</hi> In eodem: <hi>Ut
annuntiem omnes praedicationes tuas <note>(Ibid. 28)</note>
          </hi>. Pro
quo vos in Graeco legisse dixistis, <foreign xml:lang="greek">τὰς αἴνέσεις σου,</foreign> id
est, <hi>laudes tuas.</hi> Et sciendum quod in Hebraeo,
MALOCHOTHACII, scriptum habet, quod Aquila <foreign xml:lang="greek">ἀγγελίας σου,</foreign> id est, <hi>nuntios tuos;</hi> Septuaginta, <foreign xml:lang="greek">τὰς ἐπαγγελίας σου,</foreign> id est, <hi>praedicationes tuas,</hi> vel <hi>promissa</hi> 
interpretati sunt: licet et laus, et praedicatio unum
utrumque significet.
<pb n="0853"/>
</p>
        </div3>
<div3>
          <head>46. </head>
          <p>
Septuagesimo tertio: <hi>Ut quid Deus repulisti in
finem <note>(Psal. 75. 1)</note>
          </hi>. Pro quo male apud Graecos legitur
ordine commutato: <hi>Ut quid repulisti, Deus.</hi> In
eodem: <hi>Quanta malignatus est inimicus in Sancto <note>(Ibid. 3)</note>
          </hi>.
Miror quis in codice vestro emendando
perverterit, ut pro, <hi>Sancto, Sanctis</hi> posuerit, cum
et in nostro codice, <hi>in Sancto,</hi> inveniatur. In eodem: <hi>Incendamus omnes dies festos Dei a terra 
 <note>(Ibid. 8)</note>
          </hi>.
Pro quo in Graeco scriptum est <foreign xml:lang="greek">καταπαύσωμεν</foreign>; et nos
ita transtulimus: <hi>Quiescere faciamus omnes dies festos
Dei a terra.</hi> Et miror quomodo e latere Adnotationem
nostram nescio quis temerarius scribendam in corpore
putaverit, quam nos pro eruditione legentis scripsimus
hoc modo, Non habet, <foreign xml:lang="greek">καταπαύσωμεν,</foreign> ut quidam
putant, <emph>660</emph> sed <foreign xml:lang="greek">κατακαύσωμεν,</foreign> id est, <hi>incendamus.</hi> 
Et quia retulit mihi sanctus Presbyter Firmus,
qui hujus operis exactor fuit, inter plurimos hinc
habitam quaestionem, plenius de hoc disputandum
videtur. In Hebraeo scriptum est SARPHU CHOL
MOEDAU EL BAARES, quod Aquila, et Symmachus verterunt, <foreign xml:lang="greek">ἑνεπύρισαν πασάς τάς συναγωγὰς τοῦ Οεοῦ,</foreign>
 id est, <hi>incenderunt omnes solemnitates Dei in terra.</hi> 
 Quinta, <foreign xml:lang="greek">κατεκαυσαν</foreign>
 id est, <hi>combusserunt.</hi> Sexta <foreign xml:lang="greek">κατακαύσωμεν,</foreign>
id est, <hi>comburamus;</hi> quod et Septuaginta juxta
Hexaplorum veritatem transtulisse perspicuum est.
Theodotion quoque, <foreign xml:lang="greek">ἑμπυρίσωμεν</foreign> vertit, id est, <hi>succendamus.</hi> 
Ex quo perspicuum est, sic psallendum,
ut nos interpretati sumus; et tamen sciendum, quid
Hebraica Veritas habeat. Hoc enim quod Septuaginta
transtulerunt, propter vetustatem in Ecclesiis
decantandum est; et illud ab eruditis sciendum propter
notitiam Scripturarum. Unde si quid pro studio
e latere additum est, non debet poni in corpore; ne
priorem translationem pro scribentium voluntate conturbet.
In eodem: <hi>Contribulasti capita draconum in
aquis; tu confregisti capita draconis <note>(Psal. 13. et 14)</note>
          </hi>.
Sic lectionis ordo sequitur, ut in priori versu, <hi>tu,</hi> non
habeat, sed in secundo; et aquae plurali numero scribantur,
non singulari, sicut et Aquila verbum Hebraicum
 AMMAIM, <foreign xml:lang="greek">τῶν ὑδάτων,</foreign> id est, <hi>aquarum,</hi> interpretatus
est. In eodem: <hi>Ne obliviscaris voces inimicorum
tuorum <note>(Ibid. 23)</note>
          </hi>. Pro quo in Graeco <foreign xml:lang="greek">τῶν ἱκετῶν σου,</foreign>
id est, <hi>deprecantium te,</hi> scriptum dicitis. In Hebraeo
autem, SORARACH legitur, quod Aquila, <hi>hostium tuorum,</hi> 
Symmachus, <hi>bellantium contra te:</hi> Septuaginta, et
Sexta Editio, <hi>inimicorum tuorum,</hi> interpretati sunt: Et
est sensus pendens ex superioribus: <hi>Memor esto improperiorum
tuorum, eorum quae ab insipiente sunt tota die:
voces inimicorum tuorum,</hi> id est, voces <hi>Ne obliviscaris</hi> 
quae te blasphemant, tibique in populo tuo detrahunt.
Unde <emph>661</emph> sequitur: <hi>Superbia eorum, qui te oderunt,
<pb n="0854"/>
ascendit semper:</hi> id est, dum tu differs poenas, illi
proficiunt in blasphemiis.</p>
        </div3>
<div3>
          <head>47.</head>
          <p>
 Septuagesimo quarto: <hi>Narrabimus mirabilia
tua <note>(Psal. 74. 3)</note>
          </hi>. Pro quo male apud Graecos legitur, <hi>Narrabo omnia mirabilia tua.</hi> </p>
        </div3>
<div3>
          <head>48.</head>
          <p>
 Septuagesimo quinto: <hi>Omnes viri divitiarum
manibus suis <note>(Psal. 75. 6)</note>
          </hi>. Et non ut vos, nescio a
quo depravatum legitis, <hi>in manibus suis.</hi> In eodem: <hi>Terribili, et ei qui aufert spiritum Principum 
 <note>(Ibid. 13)</note>
          </hi>.
Dicitis quod, <hi>ei,</hi> non sit scriptum in Graeco: verum
est; sed nisi apposuerimus, <hi>ei,</hi> Latinus sermo non
resonat. Neque enim possumus recte dicere: <hi>Terribili,
et qui aufert spiritum Principum.</hi> </p>
        </div3>
<div3>
          <head>49.</head>
          <p>
 Septuagesimo sexto: <hi>Et meditatus sum nocte
cum corde meo, et exercitabar, et scopebam spiritum
meum <note>(Psal. 76. 7)</note>
          </hi>. Pro quo in Hebraeo legimus. <hi>Recordabar Psalmorum 
 meorum in nocte, cum
corde meo loquebar, et scopebam spiritum meum.</hi> Pro
exercitatione, <foreign xml:lang="greek">ἀδολεσχίαν,</foreign> id est, <hi>decantationem</hi> quamdam,
et <hi>meditationem</hi> Septuaginta transtulerunt; et
pro eo, quod nos diximus, <hi>scopebam,</hi> illi posuerunt, <foreign xml:lang="greek">ἕσκαλλον</foreign>: 
quod Symmachus transtulit, <foreign xml:lang="greek">ἀνηρεύνων,</foreign>
id est, <hi>perscrutabam,</hi> sive <hi>quaerebam:</hi> et Quinta similiter.
Proprie autem <foreign xml:lang="greek">σκαλισμός</foreign> in agricultura dicitur
in sarriendo, id est, sarculando; et quomodo ibi
quaeruntur herbae sarculo, quae secentur; sic et iste
retractatum [al. <hi>retractationem</hi> ] cogitationum suarum <foreign xml:lang="greek">μεταφορικῶς</foreign>
 a sarculo demonstravit. Et sciendum,
quod <foreign xml:lang="greek">ἓσκαλλον,</foreign> non semel, sed frequenter significat. In
eodem: <hi>A generatione in generationem <note>(Ibid. 9)</note>
          </hi>. Hoc
quod in graeco sequens invenisse vos dicitis, <hi>consummavit verbum,</hi> 
 recte non habet in Latino, quia
et in nullo habetur Interpretum.</p>
        </div3>
<div3>
          <head>50.</head>
          <p>
 Septuagesimo septimo: <hi>Et narrabunt filiis suis <note>(Psal. 77. 6)</note>
          </hi>.
Pro quo in Graeco habet, <foreign xml:lang="greek">ἀπαγγελοῦσιν,</foreign>
quod est, <hi>annuntiabunt.</hi> Sed sciendum, quod in Hebraeo IASAPHPHERU, scriptum est: quod Aquila, et Symmachus, <hi>narrabunt,</hi> 
 transtulerunt. <emph>662</emph> In eodem: <hi>Et occidit pingues eorum 
 <note>(Ibid. 31)</note>
          </hi>. Sic habet et
in Haebreo, hoc est BAMASMNEHEM, quod Aquila interpretatus
est, <foreign xml:lang="greek">ἐν λιπαροῖς αὐτῶν</foreign>: Symmachus, <foreign xml:lang="greek">τοὺς
λιπαρωτέρους αὐτῶν</foreign>: Septuaginta, et Theodotion, et
Quinta, <foreign xml:lang="greek">ἐν τοῖς πίοσιν αὑτῶν.</foreign> Quod quidam non intelligentes,
pro <foreign xml:lang="greek">πίοσιν,</foreign> putaverunt scriptum <foreign xml:lang="greek">πλείοσιν.</foreign> In
eodem: <hi>Dilexerunt eum in ore suo, et lingua sua mentiti
sunt ei <note>(Ibid. 36)</note>
          </hi>. Et in Hebraeo ita scriptum est
ICHAZBULO, et omnes voce simili transtulerunt, <foreign xml:lang="greek">ἐψεύσαντο
αὐτῷ,</foreign> id est, <hi>mentiti sunt ei.</hi> Quis autem voluerit
pro <hi>ei,</hi> ponere <hi>eum,</hi> et vitiare exemplaria, non est
mei judicii. Id eodem: <hi>Et propitius fiet peccatis eorum
<pb n="0855"/>
et non disperdet eos <note>(Ps. 77. 38)</note>
          </hi>. Dicitis quod <hi>eos</hi> in
Graeco non habeat, quod et verum est; sed nos, ne
sententia pendeat, Latinum sermonem sua proprietate
complevimus. Si quis autem putat, <foreign xml:lang="greek">διαφθερεῖ,</foreign> non <hi>perditionem</hi> 
 sonare, sed <hi>corruptionem,</hi> recordetur illius
tituli, in quo scribitur, <foreign xml:lang="greek">εἰς τὸ τέλος μὴ διαφθέιρῃς,</foreign>
hoc est, <hi>in finem ne disperdas,</hi> et non ut plerique <foreign xml:lang="greek">κακοζήλως</foreign>
 interpretantur, ne <hi>corrumpas.</hi> In eodem: <hi>Et induxit eos in montem sanctificationis suae: montem,
quem acquisivii dextera ejus 
 <note>(Ibid. 54)</note>
          </hi>. Pro quo apud
Septuaginta legitur, <foreign xml:lang="greek">ὄρος τοῦτο ἐκτήσατο ἡ δεξιά αὐτοῦ</foreign>:
et non ut vos putatis, <foreign xml:lang="greek">ὃ ἐκτήσατο,</foreign> hoc est, <hi>quem acquisivit</hi> 
dextera ejus. Melius ergo secundum Hebraicam
proprietatem interpretatus est Symmachus: <hi>montem,
quem acquisivit dextera ejus.</hi> In eodem: <hi>Et averterunt
se, et non servaverunt pactum, quemadmodum
patres eorum <note>(Ibid. 57)</note>
          </hi>. Scio quod, <hi>pactum,</hi> non habeat
in Hebraeo; sed quando omnes voce simili
transtulerunt, <foreign xml:lang="greek">ἠσυνθέτησαν,</foreign> et apud Graecos <foreign xml:lang="greek">συνθήκη</foreign> <hi>pactum</hi> 
 dicitur, ex uno verbo significatur: <hi>non servaverunt
pactum;</hi> licet Septuaginta <foreign xml:lang="greek">ἠθέτησαν</foreign> posuerint.
In eodem: <hi>In terra, quam fundavit in saecula <note>(Ibid. 68)</note>
          </hi>.
Pro quo scriptum invenisse vos dicitis: <hi>In terra fundavit
eum in saecula.</hi> In Hebraeo ita scriptum est ut vertit
et Symmachus, <foreign xml:lang="greek">ῶς τὴν γῆν ἣν</foreign> <emph>663</emph> <foreign xml:lang="greek">ἐθεμελίωσεν
εἰς τὸν αἰῶνα.</foreign> Si autem non de terra dicitur, quod fundata
sit, sed de alia re, quae fundata videatur in
terra, probent ex prioribus et sequentibus, quis sensus
sit ut [al. <hi>et.</hi> ] nescio quid, quod non dicitur,
fundatum videatur in terra. Sin autem Sanctificium
in terra fundatum putant, debuit scribi: <hi>in terra
fundavit illud in saecula.</hi> In eodem: <hi>Et in intellectibus
manuum suarum deduxit eos <note>(Ibid. 72)</note>
          </hi>. Non habet, <foreign xml:lang="greek">ἐν τῆ συνέσει,</foreign>
 ut scribitis, numero singulari, sed <foreign xml:lang="greek">ἐν ταῖς
συνέσεσιν,</foreign> quod <hi>intelligentias</hi> sonat, sicut habetur et in
Hebraeo BATHABUNOTH quod est, <hi>in intellectibus.</hi> </p>
        </div3>
<div3>
          <head>51.</head>
          <p>
 Septuagesimo octavo: <hi>Posuerunt Jerusalem in
pomorum custodiam <note>(Psal. 78. 1)</note>
          </hi>. Quod Graece <foreign xml:lang="greek">εἰς
<pb n="0856"/>
ὀπωροφυλὰκιον,</foreign> dicitur, nec aliter potest verti, quam a
nobis translatum est. Significat autem speculam
quam custodes satorum [al. <hi>agrorum</hi> ] et pomorum
habere consueverunt: ut de amplissima urbe parvum
tuguriolum vix remanserit. Hoc secundum Graecos.
Caeterum in Hebraeo LIIN scriptum habet; quod Aquila
vertit <foreign xml:lang="greek">λιθόριον,</foreign> id est, <hi>acervum,</hi> et <hi>cumulum,</hi> [al. <hi>tumulum] lapidum,</hi> 
 quibus vineae et agri purgari solent.</p>
        </div3>
<div3>
          <head>52.</head>
          <p>
 Septuagesimo nono: <hi>et plantasti radices ejus
hinc <note>(Psal. 79. 10)</note>
          </hi>. Et dicitis quod in Graeco, <hi>hinc,</hi> 
non habeat; et bene, nam et in nostris codicibus non
habetur; et miror quis imperitorum vestros libros
falsaverit.</p>
        </div3>
<div3>
          <head>53.</head>
          <p>
 Octogesimo secundo: <hi>Hereditate possideamus
sanctuarium Dei <note>(Psal. 82. 12)</note>
          </hi>. Et dicitis quod in
Graeco sit scriptum, <foreign xml:lang="greek">κληρονομὴσωμεν ὲαυτοῖς,</foreign> id est, <hi>Possideamus nobis.</hi> 
 Quae superflua quaestio est; quando
enim dicitur, <hi>possideamus,</hi> intelligitur et, <hi>nobis.</hi> </p>
        </div3>
<div3>
          <head>54.</head>
          <p>
 Octogesimo tertio: <hi>Cor meum, et caro mea exsultavit
in Deum vivum <note>(Psal. 83. 3)</note>
          </hi>. Pro quo in Graeco
scriptum dicitis, <hi>exsultaverunt.</hi> In hoc nulla contentio
est; si enim legimus, <hi>exsultavit,</hi> intelligitur,
et cor meum exsultavit, et caro mea exsultavit. Sin
autem, <hi>exsultaverunt,</hi> duo pariter exsultaverunt, id
est, cor, et caro. Et quaeso vos; ut hujusmodi ineptias,
et superfluas contentiones, ubi nulla est sensus
immutatio, <emph>664</emph> declinetis. In eodem: <hi>Beatus vir, cujus
est auxilium abs te.</hi> In Graeco invenisse vos dicitis: <hi>cui est auxilium 
 ejus abs te;</hi> quod quia nos in Latina
interpretatione vitamus, ut dicitis, reprehendimur.
Cui enim non pateat, quod si dicere voluerimus, <hi>cui
est auxilium ejus,</hi> apertissimum vitium sit; et quando
praecesserit, <hi>cui,</hi> sequi non debeat, <hi>ejus?</hi> nisi forte
vitii arguimur, quod vitaverimus vitium. In eodem: <hi>In valle lacrymarum 
 <note>(Ibid. 7)</note>
          </hi>. Pro quo dicitis in Graeco
scriptum esse, <foreign xml:lang="greek">κλαυθμῶνος,</foreign> id est, <hi>plorationis,</hi> sed sive
ploratum, sive planctum, sive fletum, sive lacrymas
dixerimus, unus est sensus. Et nos hoc sequimur,
ut ubi nulla est de sensu mutatio, Latini sermonis
elegantiam conservemus.</p>
        </div3>
<div3>
          <head>55.</head>
          <p>
 Octogesimo quarto: <hi>Benedixisti, Domine, terram
tuam <note>(Psal. 84. 1)</note>
          </hi>. Pro eo quod est, <hi>benedixisti,</hi> in
Graeco scriptum dicitis, <foreign xml:lang="greek">εὐδόκησας</foreign>: et quaeritis quomodo
hoc verbum exprimi debeat in Latinum. Si
contentiose verba scrutamur, et syllabas, possumus
dicere: <hi>Bene placuit, Domine, terra tua;</hi> et dum verba
sequimur, sensus ordinem perdimus. Aut certe
addendum est aliquid, ut eloquii ordo servetur, et
<pb n="0857"/>
dicendum <hi>Complacuit tibi, Domine, terra tua.</hi> Quod si
fecerimus, rursum a nobis quaeretur, quare addiderimus, <hi>tibi;</hi> 
 cum nec in Graeco sit, nec in Hebraeo.
Eadem igitur interpretandi sequenda est regula,
quam saepe diximus, UT UBI non sit damnum in sensu
linguae, in quam transferimus, <foreign xml:lang="greek">εὐφωνία,</foreign> et proprietas
conservetur. In eodem: <hi>Misericordia, et veritas
obviaverunt sibi <note>(Ibid. 11)</note>
          </hi>; et dicitis quod in Graeco, <hi>sibi,</hi> 
 non habeat. Nec in Hebraeo habet: et apud
Septuaginta obelo praenotatum est: quae signa dum
per scriptorum negligentiam a plerisque quasi superflua
relinquuntur, magnus in legendo error exoritur.
Si autem non fuerit additum, <hi>sibi,</hi> misericordia, et
veritas non sibi, sed alii occurrisse credentur; nec
justitia et pax sibi dedisse osculum, sed alteri.</p>
        </div3>
<div3>
          <head>56.</head>
          <p>
 Octogesimo quinto: <hi>Et non proposuerunt te in
conspectu suo <note>(Psal. 85. 14)</note>
          </hi>; et dicitis, quod in vestro <emph>665</emph> 
 codice, <hi>te</hi> non habeat. Addite, <hi>te,</hi> et
emendato errore librarii, vestrum quoque errorem
emendabitis. In eodem: <hi>Et tu Domine Deus miserator
et misericors <note>(Ibid. 15)</note>
          </hi>. In Graeco invenisse vos
dicitis. <hi>Et tu Domine Deus meus.</hi> Quod superfluum
est: <hi>meus</hi> enim nec in Hebraeo habetur, nec in
Septuaginta.</p>
        </div3>
<div3>
          <head>57.</head>
          <p>
 Octogesimo octavo: <hi>Magnus, et horrendus <note>(Psal. 88. 8)</note>
          </hi>.
Pro quo in Graeco invenisse vos dicitis, <foreign xml:lang="greek">φοβερὸς,</foreign>
 quod significat, <hi>terribilis, timendus, formidandus.</hi> 
Ego puto id ipsum significare et <hi>horrendum:</hi> 
non ut vulgus aestimat, despiciendum, et squalidum,
secundum illud:
</p>
          <l rend="indent"> <hi>Mihi frigidus horror</hi> </l>
<l> <hi>Membra quatit.</hi> </l>
          <p>
 Et:
</p>
          <l> <hi>Horror ubique animo, simul ipsa silentia terrent.</hi> </l>
          <p> <hi>
            <note>(Virgil. 3. Aeneid)</note>.</hi> 
Et:
</p>
          <l> <hi>Monstrum horrendum ingens</hi> </l>
          <p> <note>(Ibid. 20)</note>:
et multa
his similia. In eodem: <hi>Tunc locutus est in visione
sanctis tuis.</hi> Pro quo in Graeco, <hi>filiis tuis,</hi> invenisse
vos dicitis. Sed sciendum quod in Hebraeo LAASIDACH
habet, quod omnes <foreign xml:lang="greek">τοῖς</foreign> <foreign xml:lang="greek">ὸσίοις σου,</foreign> id est, <hi>sanctis
tuis,</hi> transtulerunt: et sola Sexta editio, <hi>Prophectis
tuis,</hi> interpretata est; sensum magis, quam verbum
exprimens. Et in <foreign xml:lang="greek">Κοινῇ</foreign> tantum pro <hi>sanctis,
filios</hi> reperi. In eodem: <hi>Tu vero repulisti, et respexisti <note>(Ibid. 39)</note>
          </hi>.
Pro quo in Graeco, <foreign xml:lang="greek">ἐξουδένωσας,</foreign> invenisse
vos dicitis. Unius litterae mutatio quantum
vobis fecit errorem: non enim, <hi>respexisti;</hi> sed, <hi>despexisti,</hi> 
 et pro nihilo duxisti, interpretati sumus.
Nisi forte, <foreign xml:lang="greek">ἐξοῦδένωσας,</foreign> non putatis transferendum, <hi>despexisti;</hi> 
 sed, secundum disertissimum istius temporis
interpretem, annihilasti, vel annulasti, vel
<pb n="0858"/>
nullificasti, et si qua alia possunt inveniri apud imperitos
portenta verborum.</p>
        </div3>
<div3>
          <head>58.</head>
          <p>
 Octogesimo nono: <hi>A seculo et usque in seculum
tu es Deus <note>(Psal. 89. 2)</note>
          </hi>. Et dicitis quod in
Graeco non sit, <hi>Deus.</hi> Quod apud eos esse manifestum
est. Nam et Hebraicum habet, et omnes alii
Interpretes, et Septuaginta similiter transtulerunt, <foreign xml:lang="greek">ἀπὸ τοῦ αίῶνος, και ἓως τοῦ αίῶνος σὺ εἶ ὸ Θεός,</foreign>
quod Hebraice dicitur <emph>666</emph> MEOLAM AD-OLAM ATH
EL. In eodem: <hi>Quoniam supervenit mansuetudo, et
corripiemur <note>(Ibid. 10)</note>
          </hi>. In Graeco invenisse vos dicitis: <hi>Mansuetudo super nos:</hi> 
 sed et hoc superfluum est.</p>
        </div3>
<div3>
          <head>59.</head>
          <p>
 Nonagesimo: <hi>Dicet Domino, susceptor meus
es tu <note>(Ps. 90. 2)</note>
          </hi>. Et dicitis quod in Graeco, <hi>es,</hi> non
habeat. Ego vobis amplius dicam, quod apud Hebraeos
nec <hi>es,</hi> habeat, nec <hi>tu;</hi> sed apud Septuaginta,
et apud Latinos pro <foreign xml:lang="greek">εὐφωνίᾳ,</foreign> et verborum
consequentia positum sit.</p>
        </div3>
<div3>
          <head>60.</head>
          <p>
 Nonagesimo tertio, <hi>Beatus homo quem tu erudieris,
Domine <note>(Psal. 93. 12)</note>
          </hi>. Dicitis in Graeco non
esse, <hi>tu:</hi> et verum est; sed apud Latinos propter <foreign xml:lang="greek">εὐφωνίαν</foreign>
 positum. Si enim dicamus, <hi>Beatus homo,
quem erudieris, Domine,</hi> compositionis elegantiam
non habebit. Et [al. <hi>Sed</hi> ] quando dicitur, <hi>Domine;</hi> 
et apostropha fit ad Dominum, nihil nocet sensu, si
ponatur et, <hi>tu.</hi> In eodem: <hi>Et in malitia eorum disperdet
eos <note>(Ibid. 23)</note>
          </hi>. In Graeco dicitis non esse praepositionem, <hi>in;</hi> 
 sed legi, <hi>malitiam eorum disperdet.</hi> 
Sciendum autem, quod in Hebraeo, et in cunctis interpretibus
positum sit: <hi>In malitia eorum disperdet eos.</hi> 
Si autem voluerimus legere: <hi>Malitiam eorum disperdet;</hi> 
id quod in Septuaginta sequitur in fine versiculi, <hi>eos,</hi> 
 et superfluum erit, et vitiosum.</p>
        </div3>
<div3>
          <head>61.</head>
          <p>
 Nonagesimo septimo: <hi>Recordatus est misericordiae
suae <note>(Psal. 97. 3)</note>
          </hi>. Pro quo in Graeco invenisse
vos dicitis: <hi>Misericordiae suae Jacob;</hi> sed hic, <hi>Jacob,</hi> 
 nomen superfluum est.</p>
        </div3>
<div3>
          <head>62.</head>
          <p>
 Centesimo: <hi>Oculi mei ad fideles terrae, ut sedeant mecum 
 <note>(Psal. 100. 6)</note>
          </hi>. Pro quo in Graeco
invenisse vos dicitis, <foreign xml:lang="greek">τοῦ συγκαθῆσθαι αὺτοὺς μετ' εμοῦ.</foreign>
Quis non talem fugiat interpretationem, ut verbum ad
verbum exprimens, dicat: <hi>Ut consederent ipsi mecum?</hi> </p>
        </div3>
<div3>
          <head>63.</head>
          <p>
 Centesimo primo: <hi>Vigilavi et factus sum sicut
passer solitarius in tecto <note>(Ps. 101. 8)</note>
          </hi>. Et dicitis vos
<pb n="0859"/>
in Graeco invenisse <foreign xml:lang="greek">έπὶ δώματι</foreign>; quod antiqui codices
Latinorum interpretati sunt, <hi>in aedificio.</hi> <foreign xml:lang="greek">Δῶμα</foreign> in
orientalibus provinciis idipsum dicitur, quod <emph>667</emph> 
apud nos <hi>tectum;</hi> in Palaestina enim, et Aegypto, ubi
vel scripti sunt divini Libri, vel interpretati, non
habent in tectis culmina, sed <foreign xml:lang="greek">Δώματα,</foreign> quae Romae vel <hi>solaria,</hi> 
 vel <hi>Meniana</hi> vocant; id est, plana tecta,
quae transversis trabibus sustentatur. Denique et
Petrus in Actibus Apostolorum <note>(Cap. 10. 9)</note>, quando
ascendit in <hi>doma,</hi> in <hi>tectum</hi> aedificii ascendisse credendus
est. Et quando praecipitur nobis, ut faciamus <hi>domati</hi> 
 nostro coronam, hoc praecipitur, ut in <hi>tecto</hi> 
faciamus per circuitum quasdam eminentias, ne
facilis in praeceps lapsus sit <note>(Deut. 22. 8)</note>. Et in
Evangelio, <hi>Quae,</hi> inquit, <hi>auditis in aure, dicetis super
domata <note>(Matth. 10. 27)</note>
          </hi>, id est, <hi>super tecta.</hi> Et
in Isaia, <hi>Quid vobis est, quod omnes ascendistis in
tecta vana</hi> [al. <hi>nova</hi> ] <note>(Isai. 22. 1. jux. LXX)</note>? et multa
istiusmodi. In eodem: <hi>Factus sum sicut</hi> <foreign xml:lang="greek">Νυκτικόραξ</foreign> <hi>in domicilio 
 <note>(Ibid. 7)</note>
          </hi>. Quod similiter habetur in Graeco:
et quaeritis quid significat <foreign xml:lang="greek">Νυκτικόραξ</foreign> apud Latinos.
In Hebraeo pro nycticorace verbum nos scriptum
est, quod Aquila, et Septuaginta, et Theodotion,
et Quinta Editio <hi>nycticoracem</hi> interpretati sunt: Symmachus <hi>upapam,</hi> 
 Sexta editio <hi>noctuam,</hi> quod et nos
magis sequimur. Denique ubi apud nostros, et Graecos
legitur, <hi>Factus sum sicut nycticorax in domicilio:</hi> <emph>668</emph> 
 apud Hebraeos dicitur, <hi>Factus sum sicut noctua
in ruinosis.</hi> Plerique <hi>bubonem</hi> contentiose significari
putant. In eodem: <hi>A facie irae et indignationis tuae.</hi> Pro
quo in Graeco invenisse vos dicitis, <hi>a facie irae tuae;</hi> 
cum manifestum sit, quod apud Hebraeos, et
<pb n="0860"/>
apud Septuaginta Interpretes sic habeatur, <foreign xml:lang="greek">άπὸ προσώπου
τῆς ὁργῆς καὶ τοῦ θυμοῦ σου.</foreign> In eodem: <hi>Quoniam
placuerunt servis tuis lapides ejus: et terrae ejus misebuntur <note>(Ibid. 15)</note>
          </hi>.
Pro <hi>terra</hi> in Hebraeo AFAR <hi>positum</hi> 
 est, quod omnes <foreign xml:lang="greek">χοῦν</foreign> transtulerunt; et
potest tam <hi>pulvis,</hi> quam <hi>humus,</hi> id est <hi>terra,</hi> interpretari.</p>
        </div3>
<div3>
          <head>64.</head>
          <p>
 Centesimo secundo: <hi>Non in perpetuum irascetur <note>(Ps. 202. 9)</note>
          </hi>.
Pro quo in Graeco invenisse vos
dicitis: <hi>Non in finem.</hi> Sed verbum Hebraicum NESE,
et <hi>perpetum,</hi> et <hi>finis,</hi> et <hi>victoria</hi> pro lo corum intelligitur
qualitate.</p>
        </div3>
<div3>
          <head>65.</head>
          <p>
 Centesimo tertio: <hi>Qui facis Angelos tuos spiritus. <note>(Ps. 103. 4)</note>
          </hi>.
Pro quo in Graeco invenisse vos
dicitis, <foreign xml:lang="greek">ὁ ποιῶν τούς ἀγγέλους αὐτοῦ</foreign>, id est, <hi>qui facit
Angelos suos.</hi> A quibus breviter quaerite, quomodo
cum ad Deum sermo sit, quasi ad alium loquens
Propheta repente mutetur; maxime cum sic incipiat: <hi>Domine, Deus meus magnificatus es vehementer:</hi> <emph>669</emph> 
 <hi>confessionem, et decorem induisti.</hi> Et: <hi>Qui tegis
in aquis superiora ejus,</hi> id est coeli. <hi>Qui ponis nubem
ascensum tuum: aut ambulas super pennas ventorum;</hi> 
et statim sequitur: <hi>Qui facis Angelos tuos spiritus, et
ministros tuos ignem urentem. Qui fundasti terram super
stabilitatem suam.</hi> Et post paulum: <hi>Ab increpatione
tua fugient: a voce tonitrui tui formidabunt.</hi> Et: <hi>In loco, quem fundasti eis. Qui emittis fontes in convallibus.</hi> 
Et illud: <hi>Ut educas panem de terra.</hi> Si ergo
omnia ad secundam personam sunt, id est, ad Deum,
quomodo in uno versiculo tertia persona subito, et
extra ordinem inducitur? In eodem: <hi>A voce tonitrui
tui formidabunt <note>(Ibid. 7)</note>
          </hi>. Habet et in Hebraeo <hi>tonitrui
tui;</hi> et miror quomodo apud Latinos scriptorum
<pb n="0861"/>
errore subtractum sit. In eodem: <hi>Hoc mare magnum
et spatiosum manibus <note>(Ps. 103, 25)</note>
          </hi>. Dicitis in Graeco, <hi>manibus,</hi> 
 non haberi, et ego novi. Sed ex Hebraico,
et Theodotionis editione in Septuaginta sub asterisco
additum est. Denique et in Hebraeo ita scriptum
ZE HAIAM GADOL VARAB IDAIM, quod Aquila sic interpretatus
est, <foreign xml:lang="greek">αὐλή καὶ πλατεῖα χερσὶν,</foreign> et omnes interpretes <foreign xml:lang="greek">αὕτη ἡ θάλασσα ἠ μεγάλη καὶ εὐρύχωρος χερσὶν</foreign>
; et hoc
secundum Hebraicam dicitur proprietatem <foreign xml:lang="greek">μεταφωρικῶς,</foreign>
quod quasi expansas magnus habeat, et in se cuncta
suscipiat. In eodem: <hi>Ut educas panem de terra <note>(Ibid. 15)</note>
          </hi>.
Pro quo invenisse vos dicitis, <hi>ut educat;</hi> 
sed non potest aliud ad ipsum, aliud de ipso dici.
Aut omnia quasi ad Deum loquebatur Propheta: aut
omnia ad alium de eo referebat. Cum autem pleraque
ad ipsum dirigantur; et ea quae ambigua sunt,
ad ipsius personam dirigenda sunt. In eodem: <hi>Herodii
domus dux est eorum <note>(Ibid. 18)</note>
          </hi>. Pro Herodio,
quod in Hebraeo dicitur ASIDA, <emph>670</emph> Symmachus <foreign xml:lang="greek">ἰκτῖνα</foreign>
 [al. <foreign xml:lang="greek">ἰκτῖνον</foreign>], id est, <hi>milvum</hi> interpretatus est.
Denique et nos ita vertimus in Latinum: <hi>Ibi aves nidificabunt: 
 Milvo abies domus ejus;</hi> quod scilicet
semper in excelsis et arduis arboribus nidos facere
consueverint. Unde et Sexta editio manifestius interpretata
est, <hi>Milvo ad cupressi nidificandum.</hi> Pro
abietibus autem, et cupressis in Hebraeo ponitur BARUSIM;
quod magis <hi>abietes</hi> quam <hi>cupressos</hi> significat.
In eodem: <hi>Petra refugium herinaciis.</hi> Pro quo in Hebraeo
positum est SPHANNIM, et omnes <foreign xml:lang="greek">χοιρογρυλλίοις</foreign>
voces simili transtulerunt, exceptis Septuaginta,
qui, <hi>lepores,</hi> interpretati sunt. Sciendum autem animal
esse non majus hericio, habens similitudinem
muris, et ursi: unde in Palaestina <foreign xml:lang="greek">ἀρκτομῦς</foreign> dicitur,
et magna est in istis regionibus hujus generis abundantia,
<pb n="0862"/>
semperque in cavernis petrarum, et terra
foveis habitare consueverunt.</p>
        </div3>
<div3>
          <head>66.</head>
          <p>
 Centesimo quarto: <hi>Dedit terra eorum ranas <note>(Psal. 104. 30)</note>
          </hi>.
Pro quo in Graeco <foreign xml:lang="greek">ἐξῆρψεν</foreign> vos legisse
dicitis. Quod potest ita interpretari: <hi>Ebullivit terra
eorum ranas;</hi> sed et in hoc nulla est sensus mutatio:
et nos antiquam interpretationem sequentes, quod
non nocebat, mutare noluimus. In eodem: <hi>Et contrivit
lignum finium eorum <note>(Ibid. 33)</note>
          </hi>. Pro quo in Graeco
invenisse vos dicitis, <hi>omne lignum.</hi> Sed et hoc additum
est, et superfluum. in eodem: <hi>Quoniam memor
fuit verbi sancti sui, quod habuit ad Abraham puerum
suum <note>(Ibid. 42)</note>
          </hi>. Pro quo in Graeco legisse vos dicitis, <foreign xml:lang="greek">ὃν διέθετο,</foreign>
 id est, <hi>quod disposuit.</hi> Ita enim et in
Hebraeo, et apud Septuaginta habetur Interpretes: <foreign xml:lang="greek">ἐμνήσθη τοῦ λόγου τοῦ ἁγίου αὐτοῦ, τοῦ πρὸς Ἀβραὰμ τὸν
δοῦλον αὐτοῦ.</foreign>
 Ergo quod in Graeco dicitur, <foreign xml:lang="greek">ὄν διέθιτο,</foreign> in
hoc loco et superfluum est, et radendum.</p>
        </div3>
<div3>
          <head>67.</head>
          <p>
 <emph>671</emph> Centesimo quinto: <hi>Confitemini Domino,
quoniam bonus <note>(Psal. 105. 1)</note>
          </hi>. Pro quo in Graeco
legisse vos dicitis: quoniam <foreign xml:lang="greek">χρηστὸς,</foreign> id est, <hi>suavis,</hi> 
Sed sciendum quod <foreign xml:lang="greek">χρηστὸς</foreign> et in <hi>bonum,</hi> et in <hi>suavem</hi> 
[al. <hi>suave</hi> ] verti potest. Denique in Hebraeo ita scriptum
est, CHI TOB, quod omnes voce simili transtulerunt: <hi>quia bonus.</hi> 
 Ex quo perspicuum est, quod <foreign xml:lang="greek">χρηστὸς,</foreign>
 bonus intelligitur. In eodem: <hi>Non fuerunt
memores multitudinis misericordiae tuae.</hi> Dicitis quod in
Graeco inveneritis: <hi>Et non fuerunt memores. Et,</hi> 
conjunctio superflua est. In eodem: <hi>Et irritaverunt
ascendentes in maro</hi>, <hi>mare Rubrum.</hi> Pro quo in
Graeco invenisse vos dicitis, <foreign xml:lang="greek">παρεπίκραναν,</foreign> et putatis
verbum e verbo debere transferri, <hi>et amaricaverunt.</hi> 
Sed haec interpretatio annullationi consimilis est, sive
annihilationi. Legite Ezechiel, et invenietis <foreign xml:lang="greek">παραπικρασμός,</foreign> <hi>irritationem,</hi> 
 et <hi>exacerbationem</hi> semper expressum,
ubi dicitur, <foreign xml:lang="greek">οἶκος παραπικραίνων,</foreign> id est, <hi>domus
exasperans <note>(Ezech. 7. 5. 6. et seqq.)</note>
          </hi>. In eodem: <hi>Et
vidit, cum tribularentur, et audivit orationem eorum <note>(Ibid. 44)</note>
          </hi>.
Quidquid extra hoc in Graeco invenisse vos
dicitis, superfluum est.</p>
        </div3>
<div3>
          <head>68.</head>
          <p>
 Centesimo sexto: <hi>Et statuit procellam ejus
<pb n="0863"/>
in auram, et siluerunt fluctus ejus <note>(Psal. 106. 29)</note>
          </hi>. Hoc
ergo quod pro isto in Graeco invenisse vos dicitis: <foreign xml:lang="greek">καὶ
ἐπετίμησεν τῇ καταιγίδι αὐτῆς, καὶ ἒστη,</foreign> superfluum est. In
eodem. <hi>Et deduxit eos in portum voluntatis eorum <note>(Ibid. 30)</note>
          </hi>.
Pro quo invenisse vos dicitis: <hi>In portum
voluntatis suae.</hi> Sed in Hebraeo <emph>672</emph> non habet
EPHSAU, quod <hi>voluntatis suae</hi> significat, sed EPHSAM,
 quod <hi>voluntatis eorum</hi> sonat.</p>
        </div3>
<div3>
          <head>69.</head>
          <p>
 Centesimo septimo: <hi>Exsurge, gloria mea <note>(Psal. 107. 3)</note>
          </hi>.
Quod dicitis in Latino non esse, recte
in isto Psalmo non habet: quia nec apud Hebraeos, nec
apud ullum Interpretum reperitur: sed habetur in
quinquagesimo sexto Psalmo <note>(Ibid. 11)</note>, de quo mihi
videtur a quodam in istum locum esse translatum.
In eodem: <hi>Mihi alienigenae amici facti sunt <note>(Ibid. 10)</note>
          </hi>.
Pro quo in Graeco invenisse vos dicitis <foreign xml:lang="greek">ὑπεῖάγησαν,</foreign>
hoc est, <hi>subditi sunt.</hi> Sed hoc in quinquagesimo nono
scriptum est: in praesenti autem ita apud omnes
invenimus Translatores, <foreign xml:lang="greek">ἐμοὶ ἀλλόφυλοι ἐφιλίασαν,</foreign> id est, <hi>amici facti sunt.</hi> 
 Quod Hebraice dicitur ETHROE.</p>
        </div3>
<div3>
          <head>70.</head>
          <p>
 Centesimo nono: <hi>Virgam virtutis tuae emittet
Dominus ex Sion <note>(Psal. 109. 2)</note>
          </hi>. Dicitis vos in Graecis
codicibus non legisse <hi>virtutis tuae,</hi> quod manifeste
et in Hebraeo, et in Septuaginta Interpretibus habetur.
In eodem: <hi>Dominare in medio inimicorum tuorum <note>(Ibid.)</note>
          </hi> 
 Dicitis in Graeco legi: <hi>et dominare:</hi> Sed hoc
nec in Hebraeo habetur, nec apud Suptuaginta: et
superfluum est.</p>
        </div3>
<div3>
          <head>71.</head>
          <p>
 Centesimo decimo: <hi>Confitebor tibi, Domine, in
toto corde <note>(Psal. 110. 1)</note>
          </hi>. In Graeco invenisse vos dicitis: <hi>in toto corde meo.</hi> 
 Sed et hoc superfluum est.</p>
        </div3>
<div3>
          <head>72.</head>
          <p>
 Centesimo decimo tertio: <hi>Deus autem noster in
coelo <note>(Psal. 114. 13)</note>
          </hi>. Pro quo Graeco legisse vos dicitis
<pb n="0864"/>: 
 <hi>in coelo, et in terra.</hi> Sed et superfluum est.</p>
        </div3>
<div3>
          <head>73.</head>
          <p>
 <emph>673</emph> Centesimo decimo quarto: <hi>Et in diebus
meis invocabo te <note>(Psal. 114. 2. 3)</note>
          </hi>. Dicitis quod in Graeco
non sit, <hi>te;</hi> et bene: e vestris quoque codicibus eradendum
est. In ipso: <hi>Placebo Domino in regione vivorum <note>(Ibid. 9)</note>
          </hi>.
Pro quo in Graeco legisse vos dicitis: <hi>Placebo in conspectu Domini.</hi> 
 Sed hoc superfluum
est.</p>
        </div3>
<div3>
          <head>74.</head>
          <p>
 Centesimo decimo septimo: <hi>Et in nomine Domini,
quia ultus sum in eos <note>(Psal. 117. 10)</note>
          </hi>. Dicitis, <hi>quia,</hi> 
 in Graecis codicibus non inveniri: sed in
Latinis sub asterisco legendum est.</p>
        </div3>
<div3>
          <head>75.</head>
          <p>
 Centesimo decimo octavo: <hi>Et meditabar in
mandatis tuis, quae dilexi <note>(Psal. 118. 47)</note>
          </hi>. In Graeco, <hi>vehementer,</hi> 
 additum legisse vos dicitis: sed hoc superfluum
est. In eodem: <hi>Levavi manus meas ad mandata,
quae dilexi <note>(Ibid. 48)</note>
          </hi>. In Graeco legisse vos dicitis: <hi>ad mandata tua:</hi> 
 sed et hoc superfluum est. In
eodem, <hi>Cogitavi vias meas <note>(Ibid. 59)</note>
          </hi>. In Graeco, <hi>vias
tuas,</hi> legisse vos dicitis; sed hoc superfluum est,
et rectius, <hi>vias meas,</hi> legitur. In eodem: <hi>Et averti
pedes meos in testimonia tua (Ibidem)</hi>. In Graeco legisse
vos dicitis, <hi>et avertisti.</hi> Sed et hoc superfluum
est. In eodem: <hi>Ego autem in toto corde scrutabor
mandata tua <note>(Ibid. 69)</note>
          </hi>. In Graeco, <hi>in toto corde meo,</hi> 
legisse vos dicitis: sed hic, <hi>meo,</hi> superfluum est. In
eodem: <hi>Anima mea in manibus meis semper; et legem
tuam non sum oblitus <note>(Ibid. 109)</note>
          </hi>. Pro quo in Graeco
legisse vos dicitis, <hi>Anima mea in manibus tuis semper.</hi> 
<pb n="0865"/>
Sed sciendum, et apud Hebraeos, et apud Septuaginta,
et omnes alios Interpretes <emph>674</emph> scriptum esse <hi>in manibus meis,</hi> 
 et non, <hi>in manibus tuis.</hi> Quod Hebraice
dicitur BACHAFFI; et omnes apud Graecos
Ecclesiastici Interpretes istum locum sic edisserunt:
et est breviter hic sensus: Quotidie periclitor, et
quasi in manibus meis sanguinem meum porto; et
tamen legem tuam non obliviscor. In eodem: <hi>Exitus
aquarum deduxerunt oculi mei, quia non custodierunt
legem tuam <note>(Ps. 118. 136)</note>
          </hi>. Pro quo in Graeco legisse
vos dicitis: <hi>quia non custodivi legem tuam.</hi> Sed hoc
superfluum est, quia et in Hebraeo legitur: <hi>Rivi
aquarum fluebant de oculis meis, quia non custodierunt
legem tuam.</hi> In eodem: <hi>Pronuntiabit lingua mea eloquium
tuum <note>(Ibid. 172)</note>
          </hi>. Pro <hi>pronuntiabit,</hi> in Graeco <foreign xml:lang="greek">φθέγξεται</foreign>
 vos legisse dixistis: quod verbum sive dicas, <hi>pronuntiabit,</hi> 
 sive, <hi>effabitur,</hi> sive, <hi>loquetur,</hi> idipsum
significat. Denique et nos de Hebraeo ita
vertimus; <hi>Loquetur lingua mea sermonem tuum.</hi> </p>
        </div3>
<div3>
          <head>76.</head>
          <p>
 Centesimo decimo nono: <hi>Domine libera animam
meam a labiis iniquis, a lingua dolosa <note>(Psal.
119. 1)</note>
          </hi>. In Graeco legisse vos dicitis, <hi>et a lingua dolosa;</hi> 
sed <hi>et,</hi> superfluum est.</p>
        </div3>
<div3>
          <head>77.</head>
          <p>
 Centesimo vigesimo sexto, <hi>Beatus vir, qui implebit
desiderium suum ex ipsis <note>(Ps. 126. 5)</note>
          </hi>. In Graeco
dicitis, <hi>virum,</hi> non haberi; quod manifestissime et in
Hebraeo, et in Septuaginta Interpretibus continetur.</p>
        </div3>
<div3>
          <head>78.</head>
          <p>
 Centesimo vigesimo nono, <hi>Propter legem tuam
sustinui te, Domine <note>(Ps. 129. 4)</note>
          </hi>. Dicitis vos in Graeco
invenisse: <hi>Propter nomen tuum;</hi> et nos confitemur
plura <emph>675</emph> exemplaria sic reperiri. Sed quia veritati
studemus, quid in Hebraeo sit, simpliciter debemus
dicere. Pro, <hi>nomine,</hi> sive, <hi>lege,</hi> apud eos legitur
THIRA, quod Aquila interpretatus est <foreign xml:lang="greek">φόβον,</foreign> <hi>timorem:</hi> 
 Symmachus; et Theodotion <foreign xml:lang="greek">νόμον,</foreign> id
<pb n="0866"/>
est, <hi>legem,</hi> putantes THORA, propter litterarum similitudinem <hi>Jod,</hi> 
 et <hi>Vau,</hi> quae tantum magnitudine distinguuntur.
Quinta Editio, <hi>terrorem,</hi> interpretata
est, Sexta, <hi>verbum.</hi> </p>
        </div3>
<div3>
          <head>79.</head>
          <p>
 Centesimo trigesimo primo: <hi>Sicut juravit Domino,
votum vovit Deo Jacob <note>(Ps. 131. 2)</note>
          </hi>. Pro eo
quod nos interpretati sumus, <hi>votum vovit</hi> in Graeco, <foreign xml:lang="greek">ἤυξατο</foreign>
 legisse vos dicitis, et putatis interpretari
debuisse, <hi>oravit:</hi> sed hoc male, <foreign xml:lang="greek">εὐχὴ</foreign> enim pro locorum
qualitate, et <hi>orationem,</hi> et <hi>votum</hi> significat, secundum
illud, <hi>Redde Domino vota tua <note>(Ps. 49. 14)</note>
          </hi>, id
est, <foreign xml:lang="greek">τὰς εὐχάς σου.</foreign>
        </p>
        </div3>
<div3>
          <head>80.</head>
          <p>
 Centesimo trigesimo quinto, <hi>Qui fecit luminaria
magna <note>(Ps. 135. 7)</note>
          </hi>. Dicitis quia in Graeco inveneritis, <hi>magna solus;</hi> 
 sed hoc de superiori versiculo est,
ubi legimus, <hi>Qui fecit mirabilia magna solus <note>(Ibid. 4)</note>
          </hi>.
Ibi ergo legendum est, et hic, quasi superfluum,
non scribendum.</p>
        </div3>
<div3>
          <head>81.</head>
          <p>
 Centesimo trigesimo septimo: <hi>Quoniam magnificasti
super omne nomen sanctum tuum <note>(Ps. 137. 2)</note>
          </hi>.
In Graeco reperisse vos dicitis, <hi>super omnes.</hi> Sed in
Septuaginta ita legitur, <foreign xml:lang="greek">ὄτι ἑμεγάλυνας ἐπὶ πᾶν τὸ ὄνομα
τὸ ἅγιον σου,</foreign> sicut et nos in Latinum vertimus. Caeterum
apud Hebraeos ita esse cognoscite. <hi>Quia magnificasti
super omne nomen verbum tuum.</hi> Juxta editionem
autem Latinam hic sensus est: <hi>Quoniam
magnificasti super omne nomen,</hi> hoc est, quod in coelo
et in terra dici potest sanctum, <hi>filium tuum.</hi> </p>
        </div3>
<div3>
          <head>82.</head>
          <p>
 Centesimo trigesimo octavo: <hi>Quia non est
sermo in lingua mea <note>(Ps. 138. 4)</note>
          </hi>. Pro quo in Graeco
legisse vos dicitis, <hi>Quia non est dolus in lingua mea;</hi> 
quod solum Sexta editio interpretata est. Caeterum
et apud Septuaginta, et apud omnes Interpretes, et
ipsum Hebraicum, vel <foreign xml:lang="greek">λαλὶαν,</foreign> vel <foreign xml:lang="greek">λόγον,</foreign> <emph>676</emph> id
est, <hi>eloquium,</hi> et <hi>verbum,</hi> scriptum habet. Denique
Hebraice MALA dicitur.</p>
        </div3>
<div3>
          <head>83.</head>
          <p>
 Centesimo trigesimo nono: <hi>Funes extenderunt
in laqueum <note>(Ps. 139. 6)</note>
          </hi>. Pro quo in Graeco invenisse
vos dicitis: <hi>Funes extenderunt laqueum pedibus meis.</hi> 
Sed hoc in loco superfluum est. In eodem pro eo
quod est: <hi>Habitabunt recti cum vultu tuo <note>(Ibid. 14)</note>
          </hi>,
in Graeco reperisse vos dicitis, <hi>Et habitabunt.</hi> Sed
hic, <hi>et</hi> conjunctio superflua est.</p>
        </div3>
<div3>
          <head>84.</head>
          <p>
 Centesimo quadragesimo: <hi>Dissipata sunt ossa
nostra secus infernum <note>(Ps. 140. 8)</note>
          </hi>. Pro quo in Graeco
legisse vos dicitis, <hi>ossa eorum.</hi> Sed et hoc superfluum
est.</p>
        </div3>
<div3>
          <head>85.</head>
          <p>
 Centesimo quadragesimo sexto: <hi>Nec in tibiis
viri beneplacitum erit ei <note>(Ps. 146. 10)</note>
          </hi>. Pro, <hi>ei, Domino,</hi> 
<pb n="0867"/>
legisse vos dicitis; quod non habetur.</p>
        </div3>
<div3>
          <head>86.</head>
          <p>
 Ideo autem, quod et vos in fine schedulae quaeritis,
et sanctus filius meus Avitus frequenter efflagitat,
quomodo Graeca interpretanda sint verba, breviter
annotavi. <hi>Neomenia</hi> mensis exordium est, quod
nos secundum Latinae linguae proprietatem, <hi>Kalendas</hi> 
possumus dicere. Verum quia apud Hebraeos mensis
secundum lunae cursum supputatur, et apud Graecos <foreign xml:lang="greek">μήνη</foreign>
 luna dicitur, <hi>Neomenia</hi> quasi <hi>luna nova</hi> appellatur. <foreign xml:lang="greek">Ἔρημος</foreign>
 autem <hi>desertum,</hi> vel <hi>solitudinem</hi> significat. <foreign xml:lang="greek">Θρόνος,</foreign>
 <hi>sedem,</hi> vel <hi>solium.</hi> <foreign xml:lang="greek">Νυκτικόραξ,</foreign> ut diximus, <hi>noctuam.</hi> 
 <foreign xml:lang="greek">Κοινόμυϊα,</foreign> non ut Latini interpretati
sunt, <hi>musca canina</hi> dicitur per <foreign xml:lang="greek">υ</foreign> Graecam litteram; sed
juxta Hebraicam intelligentiam per <foreign xml:lang="greek">δίφθογγὀν</foreign> debet
scribi <foreign xml:lang="greek">οι,</foreign> ut sit <foreign xml:lang="greek">Κοινόμυϊα,</foreign> id est, <hi>omne muscarum
genus.</hi> Aquila <foreign xml:lang="greek">πάμμικτον,</foreign> id est, <hi>omnimodam muscam</hi> 
interpretatus est. <foreign xml:lang="greek">Λαξευτήριον</foreign> autem, pro quo Latinus <hi>asciam</hi> 
 vertit, nos genus ferramenti interpretamur,
quo lapides dolantur. Denique ex Hebraeo vertentes
ita diximus: <hi>Et nunc scalpturas ejus pariter, bipenni,
et dolatoriis deraserunt <note>(Psal. 73. 6)</note>
          </hi>. <foreign xml:lang="greek">Λαξευτήριον</foreign>
ergo <hi>dolatorium</hi> dici potest.
</p>
        </div3>
      </div1>

<div1>
        <head>EPISTOLA CVII. AD LAETAM. <hi>De institutione filiae.</hi> </head>
<p divs_removed="true"> <hi>Laetam hortatur, ut filiam jam inde ab ipsis incunabulis
instituat ad pietatem Christianam, in quam rem
de cultu, de victu, deque probe instituenda adolescentia:
de studio Scripturarum, et cavendis apocryphis,
saluberrima tradit praecepta.</hi> 

        </p>
        <div3 moved_from_p="true">
            <head>1.</head>
          <p>
 <emph>677</emph> Apostolus Paulus scribens ad Corinthios,
et rudem Christi Ecclesiam sacris instituens [al. <hi>instruens</hi> ]
disciplinis, inter caetera mandata hoc quoque
posuit [al. <hi>proposuit</hi> ], dicens: <hi>Si qua mulier habet
virum infidelem: et hic consentit habitare cum ea,
non dimittat virum suum. Sanctificatus est enim vir infidelis 
 per mulierem fidelem, et sanctificata est mulier
infidelis, in viro fideli. Alioquin filii vestri immundi
essent, nunc autem mundi sunt <note>(1. Cor. 7. 13 et 14)</note>
            </hi>. Si
cui forte hactenus videbantur nimium disciplinae vincula
laxata, et praeceps indulgentia praeceptoris, consideret
domum patris tui, clarissimi quidem et
eruditissimi viri, sed adhuc ambulantis in tenebris,
et intelliget consilium Apostoli illuc profecisse, ut
radicis amaritudinem, dulcedo fructuum compensaret,
et viles virgulae balsama pretiosa sudarent. Tu
<pb n="0868"/>
es nata de impari matrimonio: de te et Toxotio meo
Paula generata est. Quis hoc crederet, ut Albini
Pontificis neptis de repromissione matris [al. <hi>martyris</hi> ]
nasceretur: ut praesente et gaudente avo, parvulae
adhuc lingua balbutiens Christi ALLELUIA
resonaret, et virginem Dei in suo gremio <emph>678</emph> senex
nutriret? Et bene feliciterque exspectavimus.
Sancta et fidelis domus unum sanctificat infidelem.
Jam candidatus est fidei, quem filiorum et nepotum
credens turba circumdat. Ego puto etiam ipsum
juvenem, si habuisset talem cognationem, potuisse
in Christum credere. Despuat licet, et irrideat epistolam
meam, et me vel stultum, vel insanum clamitet,
hoc et gener ejus faciebat antequam crederet.
Fiunt, non nascuntur Christiani. Auratum squalet
Capitolium. Fuligine et aranearum telis omnia Romae
templa cooperta sunt. Movetur urbs sedibus suis, et
inundans populus ante delubra semiruta, currit ad
Martyrum tumulos. Si non extorquet fidem prudentia,
extorqueat saltem verecundia.</p>
        </div3>
<div3>
          <head>2.</head>
          <p>
 Hoc Laeta, religiosissima in Christo filia, dictum
sit, ut non desperes parentis salutem, et eadem fide
qua meruisti filiam, et patrem recipias, totaque [al. <hi>totiusque</hi> 
] domus beatitudine perfruaris, sciens illud
a Domino repromissum: <hi>Quae apud homines impossibilia,
apud Deum possibilia sunt <note>(Luc. 18. 27)</note>
          </hi>. Numquam
est sera conversio [Ms. <hi>confessio</hi> ]. Latro de
cruce transiit ad paradisum: Nabuchodonosor rex
Babylonis, post efferationem corporis et cordis, et
balluarum in eremo convictum, mentem recepit humanam.
Et, ut omittam vetera, ne apud incredulos
nimis fabulosa videantur ante paucos annos propinquus
<pb n="0869"/>
vester Graccus, nobilitatem patritiam nomine
sonans, cum Praefecturam gereret [Mss. <hi>regeret</hi> ].
Urbanam, nonne specum Mithrae, et omnia
portentosa simulacra, quibus Corax, <emph>679</emph> Nymphus
[al. <hi>Nyphus,</hi> et <hi>Gryphus</hi> ], Miles, Leo, Perses,
 Helios, Dromo, Pater initiantur [al. <hi>innitebantur</hi> ],
subvertit, fregit, excussit: et his quasi obsidibus
ante praemissis, impetravit baptismum Christi. Solitudinem
<pb n="0870"/>
patitur et in Urbe gentilitas. Dii quondam
nationum cum bubonibus et noctuis in solis culminibus
remanserunt. Vexilla militum, crucis insignia
sunt. Regum purpuras et ardentes diadematum
gemmas, patibuli salutaris pictura condecorat.
Jam Aegyptius Serapis factus est Christianus. Marnas
Gazae luget inclusus, et eversionem templi jugiter
pertimescit [al. <hi>pertremiscit</hi> ]. De India, Perside,
Aethiopia, monachorum quotidie turbas suscipimus.
Deposuit pharetras Armenius, Hunni discunt
Psalterium, Scythiae frigora fervent calore fidei: Getarum
rutilus et flavus exercitus, Ecclesiarum circumfert
tentoria; et ideo forsitan contra nos aequa
pugnant acie, quia pari religione confidunt. <emph>680</emph>
</p>
        </div3>
<div3>
          <head>3.</head>
          <p>
 Pene lapsus sum ad aliam materiam, et
currente rota, dum urceum facere cogito, amphoram
finxit manus. Propositum enim mihi erat, sanctae
Marcellae, et tuis precibus invitato [al. <hi>invitatum</hi> ]
ad matrem, id est, ad te sermonem dirigere, et
docere quomodo instituere Paulam nostram debeas,
quae prius Christo consecrata est, quam
genita: quam ante vovisti, quam utero concepisti.
Vidimus aliquid temporibus nostris de Prophetalibus
libris: Anna sterilitatem alvi, foecunditate
mutavit <note>(1. Reg. 1)</note>. Tu luctuosam foecunditatem,
vitalibus liberis [al <hi>libris</hi> ] commutasti. Fidens loquor,
accepturam te filios, quae primum foetum Domino
reddidisti. Ista sunt primogenita, quae offeruntur in
lege <note>(Exod. 1. 3)</note>. Sic natus est Samuel, sic ortus
Samson est <note>(Judic. 13)</note>, sic Joannes Baptista [Ms. <hi>propheta</hi> 
] ad introitum Mariae exultavit, et lusit <note>(Luc.
1)</note>. Audiebat enim verba Domini per os Virginis,
pertonantis: et de utero matris in occursum ei gestiebat
erumpere. Igitur quae de repromissione nata
est, dignam habeat ortu suo institutionem parentum.
Samuel nutritur in Templo, Joannes in solitudine
<pb n="0871"/>
praeparatur. Ille sacro crine venerabilis est, vinum
et siceram non bibit; adhuc parvulus cum Domino
sermocinatur. Hic fugit urbes, zona pellicea cingitur,
locustis alitur ac melle sylvestri: et in typum poenitentiae
praedicandae, tortuosissimi animalis ( <hi>Cameli</hi> )
vestitur exuviis.</p>
        </div3>
<div3>
          <head>4.</head>
          <p>
 Sic erudienda est anima, quae futura est templum
Dei. Nihil aliud discat audire, nihil loqui, nisi
quod ad timorem Dei pertinet. Turpia verba non
intelligat, cantica mundi ignoret: adhuc tenera lingua,
Psalmis dulcibus imbuatur. Procul sit aetas
lasciva puerorum: ipsae puellae et pedissequae a saecularibus
consortiis arceantur, ne quod male didicerint,
pejus doceant. Fiant ei litterae vel buxeae,
vel eburneae, et suis nominibus appellentur. Ludat in
eis, ut et lusus ejus eruditio sit. Et non solum ordinem
teneat litterarum, et memoria nominum in canticum
transeat; sed ipse inter se crebro ordo turbetur,
et mediis ultima, primis media misceantur, ut
eas non sono tantum, sed et visu noverit: Cum
vero ceperit trementi manu stylum in cera ducere, vel
alterius superposita manu teneri regantur articuli,
vel in tabella sculpantur elementa, ut per eosdem
sulcos inclusa marginibus trahantur vestigia, et
foras non queant evagari. Syllabas jungat ad praemium:
et quibus illa aetas delectari [l. <hi>deliniri</hi> ] potest,
munusculis invitetur. Habeat et in discendo socias,
quibus invideat: quarum laudibus mordeatur.
Non est objurganda, si tardior sit, sed laudibus
excitandum ingenium, ut et vicisse gaudeat, et victa
doleat. Cavendum in primis, ne oderit studia, ne
amaritudo <emph>682</emph> eorum praecepta in infantia,
ultra rudes annos transeat. Ipsa nomina, per quae
consuescit paulatim verba contexere, non sint fortuita,
sed certa, et coacervata de industria, Prophetarum
videlicet atque Apostolorum, et omnis ab
Adam Patriarcharum series, de Matthaeo Lucaque
descendat, ut dum aliud agit, futurae memoriae praeparetur.
Magister probae aetatis et vitae, eruditionisque
est eligendus, nec puto erubescet vir doctus id
facere in propinqua, vel in nobili virgine, quod Aristoteles
fecit in Philippi filio, ut ipse librariorum
<pb n="0872"/>
utilitate initia traderet litterarum. Non sunt contenenda
quasi parva, sine quibus magna constare non
possunt. Ipse elementorum sonus, et prima institutio
praeceptorum, aliter de erudito, aliter de rustico
ore profertur. Unde et tibi est providendum, ne
ineptis blanditiis feminarum, dimidiata dicere verba
filia consuescat, et in auro atque purpura ludere:
quorum alterum linguae, alterum moribus officit: ne
discat in tenero, quod ei postea dediscendum est.
Graccorum eloquentiae multum ab infantia sermo
matris contulisse scribitur. Hortensii oratio in paterno
sinu [al. <hi>inter paternos sinus</hi> ] coaluit. Difficulter
eraditur, quod rudes animi praebiberunt. Lanarum
conchylia quis in pristinum colorem [al. <hi>candorem</hi> ]
revocet? Rudis [al. <hi>Recens</hi> ] testa diu et saporem retinet
et odorem, quo primum imbuta est. Graeca narrat
historia, Alexandrum potentissimum regem,
orbisque domitorem, et in moribus, et in incessu,
Leonidis paedagogi sui non potuisse carere vitiis,
quibus adhuc parvulus fuerat infectus. PROCLIVIS est
enim malorum aemulatio, et quorum virtutes assequi
nequeas, cito imitaris vitia. Nutrix ipsa non sit temulenta,
non lasciva, non garrula: habeat modestam
gerulam, nutricium gravem. Cum avum viderit,
in pectus ejus transiliat, collo dependeat, nolenti <emph>683</emph> 
 ALLELUIA decantet. Rapiat eam avia, patrem
risibus cognoscat, sit omnibus amabilis; et universa
propinquitas rosam ex se natam gaudeat. Discat statim
quam habeat et alteram aviam, quam amitam: cui
imperatori, cui exercitui tyruncula nutriatur. Illas
desideret, ad illas tibi minitetur abscessum.</p>
        </div3>
<div3>
          <head>5.</head>
          <p>
 Ipse habitus et vestitus doceat eam, cui promissa
sit. Cave ne aures ejus perfores, ne cerussa et
purpurisso consecrata Christo ora depingas, nec collum
auro et margaritis premas, nec caput gemmis
oneres, nec capillum irrufes, et ei aliquid de gehennae
ignibus auspiceris. Habeat alias margaritas, quibus
postea venditis, emptura est pretiosissimum margaritum.
Praetextata nobilissima quondam femina, jubente
viro Hymetio, qui patruus Eustochii virginis
fuit, habitum ejus, cultumque mutavit, et neglectum
<pb n="0873"/>
crinem mundano more texuit, vincere
cupieos et virginis propositum, et matris desiderium.
Et ecce sibi eadem nocte cernit in somnis venisse
Angelum terribili facie [al. <hi>voce</hi> ] minitantem
poenas, et haec verba frangentem: Tu ne ausa
es viri imperium praeferre Christo? Tu caput virginis
Dei, tuis sacrilegis attrectare manibus, quae
jam nunc arescent, ut sentias excruciata quid feceris,
et finito mense quinto, ad inferna ducaris [al. <hi>duceris</hi> ].
Sin autem perseveraveris in scelere, et marito
simul orbaberis, et filiis. Omnia per ordinem expleta
sunt, et seram miserae poenitentiam velox signavit
interitus. Sic ulciscitur Christus violatores templi
sui: sic gemmas et pretiosissima ornamenta defendit.
Et hoc retuli, non quod insultare velim calamitatibus
infelicium; sed ut moneam, cum quanto metu
et cautione servare debeas, quod Deo spopondisti.</p>
        </div3>
<div3>
          <head>6.</head>
          <p>
 Heli Sacerdos offendit Deum ob vitia liberorum <note>(I. Reg. 1 et 4)</note>.
Episcopus fieri non potest, qui filios
habuerit luxuriosos, et non subditos <note>(1. Tim. 3)</note>. At
e contrario de muliere scribitur, quod <hi>salva fiet per
filiorum generationem, si permanserint</hi> [al. <hi>permanserit]
in fide, et caritate, et sanctificatione, cum pudicitia <note>(I. Tim. 2. 15)</note>
          </hi>.
Si perfecta aetas et sui juris imputatur <emph>684</emph> 
 parentibus, quanto magis lactens et fragilis,
quae juxta sententiam Domini, ignorat dexteram
et sinistram, id est, boni et mali differentiam? Si
sollicita provides, ne filia percutiatur a vipera; cur
non eadem cura provideas, ne feriatur a <hi>malleo universae
terrae <note>(Jer. 50. 23)</note>
          </hi>; ne bibat de aureo calice
Babylonis; ne egrediatur cum Dina, et velit videre
filias regionis alienae <note>(Gen. 34. 1)</note>, ne ludat pedibus,
ne trahat tunicas? Venena non dantur, nisi melle
circumlita, et vitia non decipiunt, nisi sub specie
umbraque virtutum. Et quomodo, inquies, peccata
patrum filiis non redduntur, nec filiorum parentibus;
sed <hi>anima, quae peccaverit, ipsa morietur <note>(Ezech. 18.
20)</note>
          </hi>? Hoc de his dicitur, qui possunt sapere, de quibus
in Evangelio scriptum est: <hi>Aetatem habet, loquatur
pro se <note>(Joan. 9. 21)</note>
          </hi>. Qui autem parvulus est, et
sapit ut parvulus, donec ad annos sapientiae veniat,
et Pythagorae littera eum perducat ad bivium, tam
bona ejus quam mala parentibus imputantur. Nisi
forte aestimas Christianorum filios, si baptisma non
acceperint, ipsos tantum reos esse peccati, et non
etiam scelus referri ad eos, qui dare noluerint,
maxime eo tempore, quo contradicere non poterant
qui accepturi erant, sicut e regione salus infantium,
majorum lucrum est. Offere necne filiam, potestatis
tuae fuit (quanquam alia sit tua conditio, quae)
prius eam vovisti, quam conciperes) ut autem oblatam
<pb n="0874"/>
 non negligas, ad periculum tuum pertinet.
Qui claudam et mutilam, et qualibet sorde maculatam
obtulerit hostiam, sacrilegii reus est <note>(Deut. 15)</note>,
quanto magis qui partem corporis sui, et illibatae
animae puritatem regis amplexibus parat, si negligens
fuerit, punietur?</p>
        </div3>
<div3>
          <head>7.</head>
          <p>
 Postquam grandiuscula esse coeperit, et in exemplum
sponsi sui crescere sapientia, aetate, et gratia
apud Deum et homines, pergat ad templum veri Patris
cum parentibus suis; sed cum illis non egrediatur
e templo. Quaerant eam in itinere saeculi, inter
turbas et frequentiam propinquorum, et nusquam
alibi reperiant <note>(Luc. 2)</note>, nisi in adyto Scripturarum, <emph>685</emph> 
 Prophetas et Apostolos de spiritualibus
nuptiis sciscitantem. Imitetur Mariam, quam
Gabriel solam in cubiculo suo reperit, et ideo forsitan
timore perterrita est, quia virum, quem non solebat,
aspexit. Aemuletur eam, de qua dicitur: <hi>Omnis gloria ejus filiae regis ab intus 
 <note>(Psal. 44. 14)</note>
          </hi>.
Loquatur et ipsa dilecto [al. <hi>electo</hi> ], caritatis jaculo
vulnerata: <hi>Introduxit me rex in cubiculum suum <note>(Cant. 1. 3)</note>
          </hi>.
Nunquam exeat foras, ne inveniant eam
qui circumeunt civitatem; ne percutiant et vulnerent,
et auferant theristrum pudicitiae, et nudam in
sanguine derelinquant: quin potius cum aliquis
ostium ejus pulsaverit, dicat: <hi>Ego murus, et ubera
mea turris. Lavi pedes meos, non possum inquinare eos <note>(Cant. 8. 10; et 5. 3)</note>
          </hi>.</p>
        </div3>
<div3>
          <head>8.</head>
          <p>
 Non vescatur in publico, id est, in parentum
convivio, ne videat cibos quos desideret. Et licet
quidam putent majoris esse virtutis, praesentem contemnere
voluptatem: tamen ego arbitror securioris
continentiae esse, nescire quod quaeras. Legi quondam
in scholis puer: <hi>Aegre reprehendas, quod sinis
consuescere.</hi> Dicat jam nunc et vinum non bibere, in
quo est luxuria. Ante annos robustae aetatis, periculosa
est teneris, et gravis abstinentia. Usque ad id
tempus, si necessitas postulaverit, et balneas adeat,
et vino utatur modico propter stomachum, et carnium
edulio sustentetur, ne prius deficiant pedes,
quam currere incipiant. Et hoc dico juxta indulgentiam,
non juxta imperium, timens debilitatem, non
docens luxuriam. Alioqui quod Judaica superstitio ex
parte facit in rejectione quorumdam animalium atque
escarum, quod et Indorum Brachmani, et Aegyptiorum
Gymnosophistae in polentae et orizae, et pomorum
solo observant cibo, cur virgo Christi non faciat
in toto? Si tanti vitrum, quare non majoris sit pretii
margaritum? Quae nata est ex promissione, sic vivat,
ut illi vixerunt, qui de repromissione generati sunt.
Aequa gratia aequum habeat et laborem. Surda sit ad
organa. Tibia, lyra, cithara, cur facta sint, nesciat.</p>
        </div3>
<div3>
          <head>9.</head>
          <p>
 Reddat tibi pensum quotidie de Scripturarum <emph>686</emph> 
 floribus carptum. Discat Graecorum versuum
<pb n="0875"/>
numerum. Sequatur statim Latina eruditio: quae si
non ab initio os tenerum composuerit, in peregrinum
sonum lingua corrumpitur, et externis vitiis sermo
patrius sordidatur. Te habeat magistram, te rudis
imitetur infantia. Nihil in te, et patre suo videat,
quod si fecerit, peccet. Mementote vos parentes virginis,
et magis eam exemplis doceri posse, quam
voce. Cito flores pereunt, cito violas et lilium et crocum
pestilens aura corrumpit. Nunquam absque te
procedat in publicum. Basilicas Martyrum et Ecclesias
sine matre non adeat. Nullus ei juvenis, nullus
cincinnatus arrideat Vigiliarum dies et solemnes pernoctationes
sic virguncula nostra celebret, ut ne transverso
quidem ungue a matre discedat. Nolo de ancillulis
suis aliquam plus diligat, cujus crebro auribus
insusurret. Quidquid uni loquitur, hoc omnes sciant.
Placeat ei comes, non compta atque formasa, quae
liquido gutture carmen dulce moduletur; sed gravis,
pallens, sordidata. subtristis. Praeponatur ei probae
fidei, et morum ac pudicitiae virgo veterana, quae illam
doceat, et assuescat exemplo ad orationes et
Psalmos nocte consurgere; mane hymnos canere,
Tertia, Sexta, Nona hora stare in acie quasi bellatricem
Christi, accensaque lucernula reddere sacrificium
vespertinum. Sic dies transeat, sic nox inveniat
laborantem. Orationi lectio, lectioni succedat oratio.
Breve videbitur tempus, quod tantis operum varietatibus
occupatur.</p>
        </div3>
<div3>
          <head>10.</head>
          <p>
 Discat et lanam facere, tenere colum, ponere
in gremio calathum, rotare fusum, stamina pollice
ducere. Spernat bombycum telas, Serum vellera, et
aurum in filia lentescens. Talia vestimenta paret,
quibus pellatur frigus, non quibus vestita corpora nudentur.
Cibus ejus olusculum sit et simila, raroque
pisciculi. Et ne gulae praecepta longius traham, de
quibus in alio loco locutus sum plenius, sic comedat,
ut semper esuriat: ut statim post cibum possit
legere et psallere. Displicent <emph>687</emph> mihi, in teneris
maxime aetatibus, longa et immoderata jejunia,
in quibus junguntur hebdomades, et oleum in cibo, ac
poma vetantur. Experimento didici, asellum in via,
cum lassus fuerit, diverticula quaerere. Faciant hoc
cultores Isidis et Cybeles, qui gulosa abstinentia
<pb n="0876"/>
Phasides aves, ac fumantes turtures vorant, ne scilicet
Cerealia dona contaminent. Hoc in perpetuum
jejunium praeceptum sit, ut longo itineri vires perpetes
 superent: ne in prima mentione currentes,
corruamus in mediis. Caeterum, ut ante scripsi, in
Quadragesima continentiae vela pandenda sunt, et
tota aurigae retinacula equis laxanda properantibus.
Quamquam alia sit conditio saecularium, alia Virginum
ac Monachorum. Saecularis homo in Quadragesima
ventris ingluviem decoquit, et in cochlearum morem
succo victitans suo, futuris dapibus ac saginae aqualiculum
parat. Virgo et Monachus sic in Quadragesima
suos dimittant [al. <hi>admittant</hi> ] equos, ut sibi meminerint
semper esse currendum. Finitus labor major,
infinitus moderatior est. Ibi enim respiramus, hic
perpetuo incedimus.</p>
        </div3>
<div3>
          <head>11.</head>
          <p>
 Si quando ad suburbana pergis, domi filiam
non relinquas; nesciat sine te, nec possit vivere,
et cum sola fuerit, pertimescat. Non habeat colloquia
saecularium, non malarum virginum contubernia.
Non intersit nuptiis servulorum, nec familiae perstrepentis
Insibus misceatur. Scio praecepisse quosdam,
ne virgo Christi cum eunuchis lavet, nec cum maritatis
feminis: quia alii non deponunt [al. <hi>deponant</hi> ].
animos virorum, aliae tumentibus uteris, praeferunt
[al. <hi>praeferant</hi> ]. foeditatem. Mihi omnino in adulta
virgine lavacra displicent, quae seipsam debet erubescere,
et nudam videre non posse. Si enim vigiliis
et jejuniis macerat corpus suum, et in servitutem
redigit; si flammam libidinis et incentiva ferventis
aetatis extinguere cupit continentiae frigore; si appetitis
sordibus turpare [al. <hi>turbare</hi> ] festinat naturalem
pulchritudinem: cur e contrario balnearum fomentis
sopitos ignes suscitat?</p>
        </div3>
<div3>
          <head>12.</head>
          <p>
 Pro gemmis et serico divinos Codices <emph>688</emph> 
amet, in quibus non auri et pellis Babylonicae
vermiculata pictura; sed ad fidem placeat emendata
et erudita distinctio. Discat primo Psalterium, his se
canticis avocet, et in Proverbiis Salomonis erudiatur
ad vitam. In Ecclesiaste consuescat, quae mundi sunt,
calcare. In Job virtutis et patientiae exempla sectetur.
Ad Evangelia transeat, nunquam ea positura de manibus.
Apostolorum Acta, et Epistolas tota cordis
imbibat voluntate. Cumque pectoris sui cellarium
his opibus locupletaverit, mandet memoriae Prophetas,
Heptateuchum [al. <hi>Pentateuchum</hi> ], et Regum, et
Paralipomenom libros, Esdrae quoque et Esther volumina.
Ad ultimum sine periculo discat Canticum
Canticorum; ne si in exordio legerit, sub carnalibus
<pb n="0877"/>
verbis, spiritualium nuptiarum epithalamium non intelligens,
vulneretur. Caveat omnia apocrypha. Et si
quando ea non ad dogmatum veritatem, sed ad signorum
reverentiam legere voluerit, sciat non eorum
esse, quorum titulis praenotentur: multaque his admixta
vitiosa, ET GRANDIS esse prudentiae aurum in
luto quaerere. Cypriani opuscula semper in manu teneat.
Athanasii Epistolas et Hilarii libros inoffenso
decurrat pede. Illorum tractatibus, illorum delectetur
ingeniis, in quorum libris pietas fidei non vacillet.
Caeteros sic legat, ut magis judicet quam sequatur.</p>
        </div3>
<div3>
          <head>13.</head>
          <p>
 Respondebis: Quomodo haec omnia mulier saecularis,
in tanta frequentia hominum, Romae custodire
potero? Noli ergo subire onus, quod ferre non
potes: sed postquam ablactaveris eam cum Isaac, et
vestieris cum Samuele; mitte aviae et amitae. Redde
pretiosissimam gemmam cubiculo Mariae, et cunis
Jesu vagientis impone. Nutriatur in Monasterio, sit
inter Virginum choros, jurare non discat, mentiri sacrilegium
putet, nesciat saeculum, vivat Angelice, sit
in carne sine carne, omne hominum genus sui simile
putet. Et, ut caetera taceam, certe te liberet servandi
difficultate, et custodiae periculo. MELIUS TIBI est desiderare
absentem, quam <emph>689</emph> pavere ad singula:
quid loquatur, cum quo loquatur, cui annuat, quem
libenter aspiciat. Trade Eustochio parvulam, cujus
nunc et ipse vagitus pro te oratio est. Trade comitem
sanctitatis, futuram haeredem. Illam videat, illam
amet, illam <hi>primis miretur ab annis <note>(Aeneid. VIII)</note>
          </hi>,
cujus et sermo, et incessus, et habitus, doctrina virtutum
est. Sit in gremio aviae, quae repetat in nepte,
quidquid praemisit in filia; quae longo usu didicit nutrire,
servare, docere virgines: in cujus corona
centenarii quotidie numeri castitas texitur. Felix
virgo, felix Paula Toxotii, QUAE PER AVIAE amitaeque
virtutes nobilior est sanctitate, quam genere. O si tibi
contingeret videre socrum et cognatam tuam, et in
parvis corpusculis ingentes animos intueri: pro insita
tibi pudicitia non ambigerem, quin praecederes filiam,
et primam Dei sententiam, secunda Evangelii lege
mutares. Nae [al. <hi>Nec</hi> ] tu parvipenderes aliorum desideria
liberorum; sed teipsam magis offerres Deo.
Sed quia tempus est amplexandi, et tempus longe
fieri a complexibus: et uxor non habet potestatem
corporis sui <note>(1 Cor. 7. 4)</note>: et unusquisque in qua
vocatione vocatus est, in ea permaneat in Domino:
et qui sub jugo est, ita debet currere, ne in luto comitem
derelinquat, totum redde in sobole, quod in
te interim distulisti. Anna filium quem Deo voverat <note>(1 Reg. 1)</note>,
postquam obtulit in Tabernaculo, nunquam
recepit: indecens arbitrata, ut futurus Propheta
in ejus domo cresceret; quae adhuc alios filios habere
cupiebat. Denique postquam concepit et peperit,
non est ausa ad Templum accedere, et vacua apparere
coram Domino, nisi prius redderet quod debebat:
<pb n="0878"/>
talique immolato sacrificio, reversa domum,
quinque liberos sibi genuit, quia primogenitum Deo
pepererat. Miraris felicitatem sanctae mulieris? imitare
fidem. Ipse, si Paulam miseris, et magistrum me
et nutricium spondeo. Gestabo humeris, balbutientia
senex verba formabo, multo gloriosior mundi
Philosopho: qui non regem Macedonum Babylonio
periturum veneno; sed ancillam et sponsam Christi
erudiam, regnis coelestibus offerendam.
</p>
        </div3>
      </div1>

<div1>
        <head>EPISTOLA CVIII. AD EUSTOCHIUM VIRGINEM. <hi>Epitaphium Paulae matris.</hi> </head>
<p divs_removed="true"> <hi>Paulae vitam enarrat, quam primum a generis nobilitate,
tum vero maxime ob animi virtutem laudat, quod
Toxotio marito defuncto, totam se Deo voverit, et in
sancto proposito diu Romae vixerit. Deinde ejus iter
diligentissime describit, quo peragratis sacris Judaeae
locis, atque Aegypto Alexandriam usque, in Bethleem
consedit. Ibi quae extruxit Virginum monasteria, quibusque
exemplis ac praeceptis rexerit, declarat, ejusdem
humilitatem, patientiam, contemptum saeculi, in
pauperes atque aegrotos caritatem, Divinarum Scripturarum
scientiam, ac fidei puritatem, atque alias
passim virtutes cumulatissimas praedicat. Denique ejus
mortem et funera copiose describit.</hi> <emph>690</emph>

        </p>
        <div3 moved_from_p="true">
            <head>1.</head>
          <p>
 Si cuncta corporis mei membra verterentur
in linguas, et omnes artus humana voce resonarent,
nihil dignum sanctae ac venerabilis Paulae virtutibus
dicerem. Nobilis genere, sed multo nobilior
sanctitate: potens quondam divitiis, sed nunc Christi
paupertate insignior; Graecorum stirps, soboles
Scipionum, Pauli haeres, cujus vocabulum trahit,
Martiae Papyriae matris Africani vera et germana progenies,
Romae praetulit Bethleem, et auro tecta fulgentia,
informis luti vilitate mutavit. Non moeremus,
quod talem amisimus; sed gratias agimus, quod habuimus,
imo habeamus. Deo enim vivunt omnia;
ET QUIDQUID revertitur ad Dominum, in familiae numero
computatur. Quamquam amissio illius, coelestis
domus habitatio sit; quae quamdiu in corpore fuit,
peregrinata est a Domino <note>(2. Cor. 5)</note>, et voce semper
flebili querebatur, dicens: <hi>Heu mihi, quia peregrinatio
mea prolongata est, habitavi cum habitantibus Cedar, 
 multum peregrinata est anima mea <note>(Ps. 19. 5)</note>
            </hi>,
Nec mirum si planxerit se versari in <hi>tenebris</hi> (hoc
enim <hi>Cedar</hi> interpretatur) <emph>691</emph> cum mundus in
maligno positus sit; et sicut tenebrae illius, ita et
lumen ejus <note>(Ps. 138. 12)</note>; luxque in tenebris luceat <note>(Joan. 1. 5)</note> 
 et tenebrae eam non comprehenderunt
Unde et illud crebrius inferebat, <hi>Advena sum et peregrina
sicut omnes patres mei <note>(Ps. 38. 13)</note>
            </hi>. Et iterum;
<pb n="0879"/> <hi>Cupio dissolvi, et esse cum Christo 
 <note>(Philipp. 1. 23)</note>
            </hi>.
Quoties autem infirmitate corpusculi (quam incredibili
abstinentia), et duplicatis contraxerat jejuniis)
vexabatur, hoc in ore volvebat: <hi>Subjicio corpus meum,
et in servitutem redigo, ne aliis praedicans,</hi> ipsa reproba <hi>inveniar 
 <note>(1. Cor. 9. 27)</note>
            </hi>. Et: <hi>Bonum est vinum non bibere,
et carnem non manducare <note>(Rom. 14. 21)</note>
            </hi>. Et: <hi>Humiliavi in jejunio animam meam 
 <note>(Ps. 34. 13)</note>
            </hi>. Et, <hi>Totum lectum meum versasti in infirmitate mea 
 <note>(Ps. 40)</note>
            </hi>.
Et, <hi>Versata sum in miseria, dum mihi configitur spina <note>(Ps. 31)</note>
            </hi>.
Atque inter doloris aculeos, quos
mira patientia sustinebat, quasi apertos sibi coelos
aspiceret, loquebatur: ( <hi>Quis dabit mihi pennas sicut
columbae, et volabo, et requiescam <note>(Ps. 54. 7)</note>
            </hi>?</p>
        </div3>
<div3>
          <head>2.</head>
          <p>
 Testor Jesum et Sanctos ejus, ipsumque proprium
 Angelum, qui custos fuit et comes admirabilis
feminae, me nihil in gratiam, nihil more blandientium
loqui: sed quidquid dicturus sum, pro testimonio
dicere; et minus ejus esse meritis, quam totus
orbis canit: sacerdotes mirantur, virginum chori
desiderant, Monachorum et pauperum turbae deplangunt.
Vis lector ejus breviter scire virtutes? omnes
suos pauperes, pauperior ipsa dimisit. Nec mirum,
de proximis et familiola, quam in utroque sexu de
servis et ancillis in fratres sororesque mutaverat, ista
proferre, cum Eustochium virginem, et devotam
Christi filiam, in cujus consolationem libellus hic cuditur,
procul a nobili genere, sola fide et gratia divitem
reliquerit.</p>
        </div3>
<div3>
          <head>3.</head>
          <p>
 Carpamus igitur narrandi ordinem. Alii altius
repetant, et a cunabulis ejus, ipsisque (ut ita dicam)
crepundiis matrem Blaesillam, et Rogatum proferant
patrem: quorum altera Scipionum, Graccorumque
progenies est: alter per omnes fere Graecias usque
hodie stemmatibus et divitiis, ac nobilitate Agamemnonis
fertur sanguinem trahere, qui decennali Trojam
obsidione delevit. Nos nihil laudabimus, nisi quod
proprium est, et de purissimo sanctae mentis fonte
profertur. Quanquam Dominus atque Salvator in
Evangelio doceat Apostolos sciscitantes quid sibi
redditurus sit, qui omnia sua pro nomine ejus dimiserunt:
centuplum in praesentiarum recepturos, et in
futuro vitam aeternam <note>(Marc. 10)</note>. Ex quo intelligimus,
NON LAUDIS esse possidere divitias, sed pro
Christo eas contemnere: non tumere ad honores,
sed pro Dei fide eos parvipendere. Vere quod pollicitus
est servis suis et ancillis Salvator, reddidit in
praesenti. Nam quae unius urbis contempsit gloriam,
totius orbis opinione celebratur: quam Romae habitantem,
nullus extra Romam noverat, latentem in
Bethleem, et barbara et Romana terra miratur. Cujus
enim gentis homines ad sancta loca non veniunt?
Quis autem in sanctis locis praeter Paulam, quod plus
inter homines miraretur, invenit? Haec sicut inter
<pb n="0880"/>
multas gemmas pretiosissima gemma micat, et
jubar solis parvos igniculos stellarum obruit et obscurat:
ita cunctorum virtutes et potentias sua humilitate
superavit, minimaque fuit inter omnes ut
omnium major esset. Et quanto se plus dejiciebat,
tanto magis a Christo sublevabatur. Latebat, et non
latebat. Fugiendo gloriam, gloriam merebatur; quae
virtutem quasi umbra sequitur, et appetitores sui deserens,
appetit contemptores. Sed quid ago, narrandi
ordinem praetermittens, dum in singulis teneor, non
servo praecepta dicendi.</p>
        </div3>
<div3>
          <head>4.</head>
          <p>
 Tali igitur stirpe generata, juncta est viro Toxotio,
qui Aeneae et Juliorum altissimum sanguinem
trahit. Unde etiam filia ejus Christi Virgo Eustochium, <hi>Julia</hi> 
 nuncupatur; et ipse
</p>
          <l> <hi>Julius a magno demissum nomen Iulo.</hi> </l>
          <p> <hi>
            <note>(AENEID. 1)</note>.</hi> 
Et haec dicimus, non quod habentibus grandia sint,
sed quo contemnentibus, mirabilia. Saeculi homines
suscipiunt [al. <hi>suscipiunt</hi> ] eos, qui his pollent privilegiis.
Nos laudamus, qui pro Salvatore ista despexerint:
et mirum in modum quos habentes parvipendimus,
si habere noluerint praedicamus. His inquam
orta majoribus, et foecunditate, ac pudicitia probata:
primum viro, deinde propinquis, et totius urbis testimonio, <emph>693</emph> 
 quum quinque liberos edidisset,
Blaesillam, super cujus morte eam Romae consolatus
sum, Paulinam, quae sanctum et admirabilem virum,
et propositi et rerum suarum Pammachium reliquit
haeredem, ad quem super obitu ejus parvulum libellum
edidimus; Eustochium, quae nunc in sanctis
Locis virginitatis et Ecclesiae monile pretiosum est;
 Ruffinam, quae immaturo funere pium matris animum
consternavit; et Toxotium, post quem parere
desiit, ut intelligeres eam non diu servire voluisse
officio conjugali, sed mariti desiderio, qui mares optabat
liberos, obedisse.</p>
        </div3>
<div3>
          <head>5.</head>
          <p>
 Postquam vir mortuus est, ita eum planxit, ut
prope ipsa moreretur; ita se convertit ad Domini
servitutem, ut ejus mortem videretur optasse. Quid
ego referam, amplae et nobilis domus, et quondam
opulentissimae, omnes pene divitias in pauperes erogatas?
quid in cunctos clementissimum animum, et
bonitatem etiam in eos, quos nunquam viderat evagantem?
<pb n="0881"/>
quis inopum moriens, non illius vestimentis
obvolutus est? quis clinicorum non ejus facultatibus
sustentatus est? Quos curiosissime tota urbe
perquirens, damnum putabat, et quisquam debilis et
esuriens cibo sustentaretur alterius. Spoliabat filios,
et inter objurgantes propinquos, majorem se eis haereditatem,
Christi misericordiam, dimittere loquebatur.</p>
        </div3>
<div3>
          <head>6.</head>
          <p>
 Nec diu potuit excelsi apud saeculum generis, et
nobilissimae familiae visitationes et frequentiam
sustinere. Moerebat honore suo, et ora laudantium
declinare, ac fugere festinabat. Cumque Orientis et
Occidentis episcopos ob quasdam ecclesiarum dissensiones
Romam imperiales litterae contraxissent,
vidit admirabiles viros, Christique pontifices, Paulinum
Antiochenae urbis episcopum, et Epiphanium
Salaminae Cypri, quae nunc Constantia <emph>694</emph> dicitur;
quorum Epiphanium etiam hospitem habuit:
Paulinum in aliena manentem domo, quasi proprium,
humanitate possedit. Quorum accensa virtutibus, per
momenta patriam deserere cogitabat. Non domus,
non liberorum, non familiae, non possessionum, non
alicujus rei, quae ad saeculum pertinet, memor, sola
(si dici potest) et incomitata, ad eremum Antoniorum
atque Paulorum pergere gestiebat. Tandemque exacta
hyeme, aperto mari, redeuntibus ad ecclesias
suas episcopis, et ipsa voto cum eis ac desiderio navigavit.
Quid ultra differo? Descendit ad portum,
fratre, cognatis, affinibus, et quod his majus est, liberis
prosequentibus, et clementissimam matrem
pietate vincere cupientibus. Jam carbasa tendebantur,
et remorum ductu navis in altum protrahebatur. Parvus
Toxotius supplices manus tendebat in littore.
Ruffina jam nubilis, ut suas exspectaret nuptias, tacens
fletibus obsecrabat. Et tamen illa siccos tendebat
ad coelum oculos, pietatem in filios, pietate in
Deum superans. Nesciebat se matrem, ut Christi probaret
ancillam. Torquebantur viscera, et quasi a suis
membris distraheretur [Ms. <hi>distraherentur</hi> ], cum dolore
pugnabat: in eo cunctis admirabilior, quod magnam
vinceret caritatem. Inter hostium manus et captivitatis
duram necessitatem nihil crudelius est,
quam parentes a liberis separari. Hoc contra jura
naturae plena fides patiebatur, imo gaudens animus
appetebat: et amorem filiorum majore in Deum
amore contemnens, in sola Eustochio, quae et propositi
et navigationis ejus comes erat, acquiescebat.
Sulcabat interim navis mare, et cunctis qui cum ea
vehebantur littora respicientibus, ipsa aversos tenebat
oculos, ne videret quos sine tormento videre non poterat.
<pb n="0882"/>
Fateor, nulla sic amavit filios, quibus antequam
proficisceretur: <emph>695</emph> cuncta largita est: exhaeredans
se in terra, et haereditatem inveniret in coelo.</p>
        </div3>
<div3>
          <head>7.</head>
          <p>
 Delata ad insulam Pontiam, quam clarissimae
quondam feminarum sub Domitiano Principe pro
confessione nominis Christiani, Flaviae Domitillae nobilitavit
exilium; vidensque cellulas in quibus illa
longum martyrium duxerat sumptis fidei alis, Jerosolymam
et sancta Loca videre cupiebat. Tardi erant
venti, et omnis pigra velocitas. Inter Scyllam et Charybdim
Adriatico se credens pelago, quasi per stagnum
venit Methonen, ibique refocillato paululum
corpusculo,
</p>
          <l> <hi>Et sale tabentes artus in littore ponens,</hi> </l>
<l> <hi>Per Maleam, et Cytheram, sparsasque per aequor</hi> </l>
<l> <hi>Cycladas, . . . . et crebris freta concita terris;</hi> </l>
          <p> <note>(AENEID. 1.)</note> 
post Rhodum et Lyciam, tandem vidit Cyprum, ubi
sancti et venerabilis Epiphanii pedibus provoluta,
decem ab eo diebus retenta est: non in refectionem,
ut ille arbitrabatur, sed in opus Dei, ut re comprobatum
est. Nam omnia illius regionis lustrans monasteria,
prout potuit, refrigeria sumptuum fratribus dereliquit,
quos amor sancti viri de toto illuc orbe
conduxerat. Inde brevi cursu transfretavit Seleuciam,
de qua ascendens Antiochiam, sancti confessoris
Paulini modicum caritate detenta, media hyeme, calente
ardore fidei, femina nobilis, quae prius eunuchorum
manibus portabatur, asello sedens profecta est.</p>
        </div3>
<div3>
          <head>8.</head>
          <p>
 Omitto Coeles Syriae, et Phoenicis iter (neque
enim hodoeporicon ejus disposui scribere): ea tantum
loca nominabo, quae sacris Voluminibus continentur.
Beryto Romana colonia, et antiqua urbe Sidone
derelicta, in Sareptae littore Eliae <note>(3. Reg. 17)</note> est
ingressa turriculam, in qua <emph>696</emph> adorato Domino
Salvatore, per arenas Tyri, in quibus genua Paulus
fixit, pervenit Acco, quae nunc Ptolemais dicitur <note>(Act. 21. 5)</note>:
et per campos Mageddo, Josiae necis conscios,
intravit terram Philisthiim. Mirata ruinas Dor,
urbis quondam potentissimae; et versa vice, Stratonis
turrim ab Herode rege ( <hi>Ascalonuita, seu magno</hi> ) Judaeae
in honorem Caesaris Augusti Caesaream nuncupatam,
in qua Cornelii domum, Christi vidit Ecclesiam,
et Philippi aediculas, et cubicula quatuor virginum
<pb n="0883"/>
prophetarum. Deinde Antipatrida, semirutum oppidulum,
quod de patris nomine Herodes vocaverat;
et Lyddam versam in Diospolim, Dorcadis, atque
Aeneae resurrectione <note>(Actor. 9)</note>, ac sanitate inclytam.
Haud procul ab ea Arimathiam viculum Joseph, qui
Dominum sepelivit; et Nobe urbem quondam sacerdotum,
nunc tumulum occisorum. Joppen quoque
fugientis portum Jonae <note>(Jon. 1. 2)</note>; et (ut aliquid perstringam
de fabulis Poetarum) religatae ad saxum
 Andromedae spectatricem. Repetitoque itinere,
Nicopolim, quae prius Emmaus vocabatur, apud quam
in fractione panis cognitus Dominus <note>(Luc. 24. 38)</note>,
Cleophae domum in Ecclesiam dedicavit. Atque inde
proficiscens ascendit Bethoron inferiorem et superiorem,
urbes a Salomone conditas, sed varia postea
bellorum tempestate deletas: ad dexteram aspiciens
Ajalon, et Gabaon, ubi Jesus filius Nave contra quinque
reges dimicans, soli imperavit et lunae: et Gabaonitas
ob dolos et insidias foederis impetrati, in
aquarios, lignariosque damnavit <note>(Jos. 9. et 10)</note>. In
Gabaa urbe usque ad solum diruta, paululum substitit,
recordata peccati ejus, et concubinae in frusta
divisae, et tribus Benjamin trecentos viros, propter
Apostolum reservatos. <emph>697</emph>
</p>
        </div3>
<div3>
          <head>9.</head>
          <p>
 Quid diu moror? ad laevam mausoleo
Helenae derelicto, quae Adiabenorum regina in
fame populum frumento juverat, ingressa est Jerosolymam
urbem trinominem, <hi>Jebus, Salem, Jerusalem,</hi> 
quae ab Aelio postea Hadriano de ruinis, et cineribus
civitatis in Aeliam suscitata est. Cumque proconsul
Palaestinae, qui familiam ejus optime noverat, praemissis
Apparitoribus jussisset parari praetorium, elegit
humilem cellulam: et cuncta loca tanto ardore
ac studio circumivit, ut nisi ad reliqua festinaret, a
primis non posset abduci. Prostrataque ante Crucem,
quasi pendentem Dominum cerneret, adorabat. Ingressa
<pb n="0884"/>
sepulcrum resurrectionis, osculabatur lapidem,
quem ab ostio monumenti amoverat angelus.
Et ipsum corporis locum in quo Dominus jacuerat,
quasi sitiens desideratas aquas, fideli ore lambebat.
Quid ibi lacrymarum, quantum gemituum, quid doloris
effuderit, testis est cuncta Jerosolyma: testis
est ipse Dominus, quem rogabat. Unde egrediens
ascendit <hi>Sion,</hi> quae in <hi>arcem,</hi> vel <hi>speculam</hi> vertitur
Hanc urbem quondam expugnavit et reaedificavit
David. De expugnata scribitur: <hi>Vae tibi civitas Ariel,</hi> 
id est, <hi>leo Dei,</hi> et quondam fortissima, <hi>quam expugnavit
David <note>(Isai. 29. 1)</note>
          </hi>: et de ea, quae aedificata est: dictum
est: <hi>Fundamenta ejus in montïbus sanctis: diligit Dominus
portas Sion, super omnia tabernacula Jacob <note>(Ps. 86. 1)</note>
          </hi>.
Non eas portas, quas hodie cernimus in
favillam et cinerem dissolutas: sed portas, quibus
non praevalet infernus, et per quas credentium ad
Christum ingreditur multitudo. Ostendebatur illi columna
Ecclesiae porticum sustinens, infecta cruore
Domini, ad quam vinctus, dicitur flagellatus.
Monstrabatur locus, ubi super centum viginti credentium
animas Spiritus Sanctus descendisset: <emph>698</emph> 
ut Joelis vaticinium compleretur.</p>
        </div3>
<div3>
          <head>10.</head>
          <p>
 Deinde pro facultatula sua, pauperibus atque
conservis pecunia distributa, perrexit Bethleem, et
in dextera parte itineris stetit ad sepulcrum Rachel,
in quo Benjamin, non ut mater vocaverat moriens, <hi>Benoni,</hi> 
 hoc est, <hi>filius doloris mei <note>(Gen. 35. 18)</note>
          </hi>: sed
ut pater prophetavit [al. <hi>prophetizavit</hi> ] in spiritu, <hi>filium
dextrae</hi> procreavit, atque inde [al. <hi>in</hi> ] Bethleem
ingressa, et in specum Salvatoris introiens, postquam
vidit sacrum virginis diversorium, et stabulum in
quo <hi>agnovit bos possessorem suum, et asinus praesepe
Domini sui <note>(Isai. 1. 3)</note>
          </hi>; ut illud impleretur, quod in
eodem Propheta scriptum est: <hi>Beatus qui seminat super aquas, ubi bos et asinus calcant 
 <note>(Ibid. 32. 20;
jux. LXX)</note>
          </hi>, me audiente jurabat, cernere se oculis fidei
infantem pannis involutum, vagientem in praesepi
Dominum, Magos adorantes, stellam fulgentem desuper,
matrem Virginem <note>(Matth. 2)</note>, nutricium sedulum,
pastores nocte venientes, ut viderent verbum
quod factum erat <note>(Luc. 2. 16)</note>; et jam tunc
Evangelistae Joannis principium dedicarent: <hi>In principio
erat Verbum,</hi> et <hi>Verbum caro factum est <note>(Joan.
3)</note>
          </hi>; parvulos interfectos, Herodem saevientem, Joseph
et Mariam fugientes in Aegyptum: mixtisque
<pb n="0885"/>
gaudio lacrymis, loquebatur: Salve <hi>Bethleem, domus
panis,</hi> in qua natus est ille panis, qui de coelo descendit.
Salve <hi>Ephrata,</hi> regio <hi>uberrima,</hi> atque <foreign xml:lang="greek">καρποφόρε</foreign>
[al. <foreign xml:lang="greek">καρποφόρα</foreign>], cujus fertilitas Deus est. De te
quondam Michaeas vaticinatus est: <hi>Et tu Bethleem
domus Ephrata, non minima es in millibus Juda.
Ex te mihi egredietur, qui sit princeps in Israel: et
egressus ejus ab initio a diebus aeternitatis. Propterea
dabis eos usque ad tempus parientis. Pariet, et reliquiae
fratrum ejus convertentur ad filios Israel <note>(Mich. 5. 2.
3)</note>
          </hi>. In te enim natus princeps, qui ante Luciferum
genitus est <note>(Psal. 109)</note>: cujus de Patre nativitas, omnem <emph>699</emph> 
 excedit aetatem. Et tamdiu in te Davidici
generis origo permansit, donec virgo pareret, et
reliquiae populi credentis in Christum, converterentur
ad filios Israel, et libere praedicarent: <hi>Vobis
oportebat primum loqui verbum Dei; sed quoniam repulistis
illud, et indignos vos judicastis aeternae vitae,
ecce convertimus ad gentes <note>(Act. 13. 46)</note>
          </hi>. Dixerat enim
Deus [al. <hi>Dominus], Non veni nisi ad oves perditas
domus Israel <note>(Matth. 15. 24)</note>
          </hi>. Et eo tempore Jacob
super eo verba completa sunt: <hi>Non deficiet princeps
ex Juda, et dux de femoribus ejus, donec veniat, cui repositum
est, et ipse erit exspectatio gentium <note>(Genes. 49.
10; juxta LXX)</note>
          </hi>. Bene David jurabat, bene vota faciebat
dicens: <hi>Si introiero in tabernaculum domus
meae, si ascendero in lectum strati mei: si dedero somnum
oculis meis, et palpebris meis dormitationem, et
requiem temporibus meis, donec inveniam locum Domino,
tabernaculum Deo Jacob <note>(Ps. 131. 3, et seqq.)</note>
          </hi>;
et statim quid desideraret exposuit, atque oculis prophetalibus,
quem nos venisse jam credimus, ille
venturum esse cernebat. <hi>Ecce audivimus illum in Ephrata,
invenimus eum in campis sylvae <note>(Ibid. 6)</note>
          </hi>. ZO
 quippe sermo Hebraicus, ut te docente didici, non
Mariam matrem Domini, hoc est, <foreign xml:lang="greek">αὐτὴν,</foreign> sed ipsum,
id est, <foreign xml:lang="greek">αὐτὸν</foreign> significat. Unde loquitur confidenter: <hi>Introibimus
in tabernaculum ejus; adorabimus in loco
ubi steterunt pedes ejus.</hi> Et ego misera atque peccatrix,
digna sum judicata deosculari praesepe, in quo Dominus
parvulus vagiit? orare in spelunca, in qua virgo
puerpera Dominum fudit infantem? Haec requies
mea, quia Domini mei patria est. Hic habitabo, quoniam
Salvator elegit eam. <hi>Paravi lucernam Christo
meo <note>(Ps. 137. 37)</note>
          </hi>. <hi>Anima mea illi vivet, et semen
meum serviet ipsi <note>(Ps. 21. 31)</note>
          </hi>. Haud procul inde
descendit ad turrim <hi>Ader,</hi> id est, <hi>gregis <note>(Gen. 35. 21)</note>
          </hi>:
<pb n="0886"/>
juxta quam Jacob pavit greges suos, et pastores
nocte vigilantes audire moruerunt: <hi>Gloria in excelsis
Deo, et super terram vax hominibus bonae voluntatis <note>(Luc. 2. 14)</note>
          </hi>.
Dumque servant oves, invenerunt Agnum <emph>700</emph> 
 Dei puro et mundissimo vellere, quod
in ariditate totius terrae coelesti rore complutum est <note>(Judic. 6. 37)</note>:
et cujus sanguistulit peccata mundi,
et exterminatorem Aegypti, litus in postibus fugavit <note>(Exod. 12)</note>.</p>
        </div3>
<div3>
          <head>11.</head>
          <p>
 Statimque concito gradu, coepit per viam veterem
pergere, quae ducit Gazam, ad <hi>potentiam</hi> vel ad <hi>divitias</hi> 
 Dei; et tacita secum volvere, quomodo Eunuchus
Aethiops gentium populos praefigurans, mutaverit
pellem suam; et dum vetus relegit instrumentum,
fontem reperit Evangelii. Atque inde ad
dexteram transit. A Bethsur venit <hi>Escol,</hi> quae in <hi>botrum</hi> 
 vertitur <note>(Num. 13. 24. et 25)</note>. Unde in testimonium
terrae fertilissimae, et in typum ejus qui dicit: <hi>Torcular calcavi solus, et de gentibus 
 non est vir
mecum <note>(Isai. 63. 3)</note>
          </hi>. exploratores botrum mirae magnitudinis
portaverunt <note>(Num. 13)</note>. Nec post longum
spatium intravit Sarae cellulas, videns incunabula Isaac,
et vestigia quercus Abraham, sub qua vidit diem
Christi, et laetatus est. Atque inde consurgens,
ascendit Chebron, haec est <hi>Cariath-arbe,</hi> id est, <hi>oppidum
virorum quatuor,</hi> Abraham, Isaac, Jacob, et
Adam magni, quem ibi conditum, juxta librum Jesu
Nave Hebraei autumant: licet plerique Caleb quartum
putent, cujus ex latere memoria monstratur.
His inspectis, noluit pergere ad <hi>Cariath sepher,</hi> id
est, <hi>vinculum litterarum:</hi> quia contemnens occidentem
litteram, repererat spiritum vivificantem. Magisque
mirabatur superiores et inferiores aquas, quas
Othoniel filius Jephone Kenez pro australi terra et
arida possessione susceperat <note>(Judic. 1)</note>, et quarum
ductu, siccos prioris Instrumenti agros faciebat
irriguos; ut redemptionem veterum peccatorum, in
aquis baptismi reperiret. Altera die, orto jam sole, stetit
in supercilio <hi>Caphar Barucha,</hi> id est, <hi>villae benedictionis:</hi> 
quem ad locum Abraham Dominum prosecutus
est. Unde latam despiciens solitudinem, ac
terram quondam <emph>701</emph> Sodomae et Gomorrhae,
Adamae, et Seboim, contemplata est balsami vineas
<pb n="0887"/>
in Engaddi, et Segor, vitulam consternantem <note>(Isai. 15)</note>,
quae prius <hi>Bala</hi> vocabatur; et in <hi>Zoaram,</hi> 
id est, <hi>parvulam,</hi> Syro sermone translata est. Recordabatur
speluncae Lot, et versa in lacrymas,
virgines socias admonebat, cavenda esse vinum, in
quo est luxuria, cujus opus Moabitae sunt, et Ammonitae <note>(Gen. 19)</note>.</p>
        </div3>
<div3>
          <head>12.</head>
          <p>
 Diu haereo in meridie, ubi sponsa cubantem
reperit sponsum, et Joseph inebriatus est cum
fratribus suis <note>(Cant. 1. 6. Gen. 43. 16)</note> Revertar Jerosolymam,
et per Thecuam atque Amos, rutilantem
montis Oliveti Crucem aspiciam, de quo Salvator
ascendit ad Patrem. In quo per annos singulos
Vacca rufa in holocaustum Domino cremabatur, et
cujus cinis expiabat populum Israel <note>(Num. 19)</note>: in
quo, juxta Ezechielem, Cherubim de Templo transmigrantes,
Ecclesiam Domini fundaverunt. Post
ingressa sepulcrum Lazari, Mariae et Marthae vidit
hospitium; et <hi>Bethphage, villam sacerdotalium
maxillarum;</hi> et locum in quo pullus lasciviens gentium,
Dei frena suscepit, Apostolorumque stratus
vestibus, mollia terga praebuit ad sedendum. Rectoque
itinere descendebat Jericho, recogitans illum de
Evangelio vulneratum, ac Sacerdotibus et Levitis,
mentis feritate praetereuntibus, clementiam <hi>Samaritae,</hi> 
id est, <hi>custodis;</hi> qui seminecem [al. <hi>semivivum</hi> ]
suo jumento impositum, ad stabulum Ecclesiae deportavit <note>(Luc. 10)</note>.
Et locum <hi>Adomim</hi> quod interpretur <hi>sanguinum,</hi> 
 quia multus in eo sanguis crebris
latronum fundebatur incursibus. Et arborem sycomorum
Zachaei, id est, bona poenitentiae opera,
quibus cruenta dudum et noxia rapinis, peccata
calcabat: <emph>702</emph> excelsumque Dominum de excelso
<pb n="0888"/>
virtutum intuebatur; et juxta viam caecorum <note>(Matth. 20. 30)</note> 
 loca, qui receptis luminibus, utriusque
populi credentis in Dominum, sacramenta praemiserant.
Ingressa Jericho, vidit urbem quam fundavit
 Hiel in Abiram primogenito suo, et cujus
portas posuit in Segub novissimo filiorum <note>(Jos. 5.
5. et 4. 8)</note>. Intuita est castra Galgalae, et acervum
praeputiorum, et secundae circumcisionis mysterium;
et duodecim lapides, qui de Jordanis illuc translati
alveo, duodecim Apostolorum fundamenta firmaverant;
et fontem quondam Legis amarissimum et sterilem,
quem verus Elisaeus sua condivit sapientia,
et in dulcorem ubertatemque convertit <note>(4. Reg. 2.
22)</note>. Vix nox transierat, ferventissimo aestu venit
ad [al. <hi>in</hi> ] Jordanem; stetit in ripa fluminis, et orto
sole, solis justitiae recordata est; quomodo in medio
amnis alveo sicca sacerdotes posuerint vestigia <note>(Jos.
3. 5)</note>; et ad Eliae et Elisaei imperium, stantibus ex
utraque parte aquis, iter unda praebuerit <note>(4. Reg. 2)</note>;
pollutasque diluvio aquas, et totius humani generis
intersectione maculatas, suo Dominus mundaverit
baptismate.</p>
        </div3>
<div3>
          <head>13.</head>
          <p>
 Longum est, si velim de valle <hi>Achor</hi> dicere,
id est, <hi>tumultus atque turbarum,</hi> in qua furtum et
avaritia condemnata est <note>(Jos. 7. 25)</note>; et de <hi>Bethel,
Domo Dei,</hi> in qua super nudam humum nudus et
pauper dormivit Jacob; et posito subter caput lapide,
qui in Zacharia septem oculos habere describitur <note>(Zach. 3. 9)</note>,
et in Isaia lapis dicitur angularis <note>(Isai.
28. 16)</note> vidit scalam usque ad coelum tendentem, in
qua Dominus desuper innitebatur <note>(Gen. 28)</note>, ascendentibus
porrigens manum, et negligentes de sublimi
praecipitans. Sepulcra quoque in monte Ephraim
Jesu filii Nave, et Eleazari filii Aaron Sacerdotis, e
regione <emph>703</emph> venerata est: quorum alter conditus
est in Tamnathsare [al. <hi>Thammitsare</hi> ] a septentrionali
parte montis Gaas <note>(Jos. 24. 30)</note>: alter in
Gabaa [Mss. <hi>Gaab</hi> ] filii sui Phinees: satisque mirata
est, quod distributor possessionum sibi montana et
aspera delegisset. Quid narrem Silo, in qua altare
dirutum hodieque monstratur, et raptum Sabinarum
a Romulo, tribus Benjamitica [al. <hi>Benjaminitica</hi> ] praecucurrit.
Transivit <hi>Sichem,</hi> non ut plerique errantes
legunt <hi>Sichar,</hi> quae nunc <hi>Neapolis</hi> appellatur, et
ex latere montis Garizim extructam circa puteum
Jacob intravit Ecclesiam: super quo residens Dominus,
sitiensque et esuriens, Samaritanae fide satiatus
est <note>(Joan. 4. 6)</note>; quae quinque Mosaicorum voluminum
viris, sextoque, quem se habere jactabat, errore
 Dosithei derelicto, verum Messiam, et verum
<pb n="0889"/>
reperit Salvatorem. Atque inde divertens, vidit duodecim
Patriarcharum sepulcra: et <hi>Sebastem,</hi> id est,
Samariam, quae in honorem Augusti ab Herode
Graeco sermone <hi>Augusta</hi> est nominata. Ibi siti sunt
Elisaeus et Abdias Prophetae: et (quo major inter
natos mulierum non fuit) Joannes Baptista. Ubi multis
intremuit consternata mirabilibus: namque cernebat
variis daemones rugire cruciatibus, et ante
sepulcra sanctorum ululare homines more luporum,
vocibus latrare canum, fremere leonum, sibilare
serpentum, mugire taurorum. Alios rotare caput, et
post tergum terram vertice tangere, suspensisque
pede feminis, vestes non defluere in faciem. Miserebatur
omnium, et per singulos effusis lacrymis,
Christi clementiam deprecabatur. Et sicut erat invalida,
ascendit pedibus montem; in cujus duabus
speluncis, persecutionis et famis tempore, Abdias
propheta centum prophetas aluit pane et aqua <note>(3.
Reg. 18. 4)</note>. Inde cito itinere percucurrit Nazareth,
nutriculam Domini; Cana [Mss. <hi>Chanaam</hi> ] et Capharnaum,
signorum ejus familiares: lacum Tyberiadis, <emph>704</emph> 
 navigante Domino sanctificatum; solitudinem,
in qua multa populorum millia paucis saturata
sunt panibus, et de reliquis vescentium repleti sunt
cophini duodecim tribuum Israel. Scandebat montem
Thabor, in quo transfiguratus est Dominus.
Aspiciebat procul montes Hermon et Hermoniim, et
campos latissimos Galilaeae, in quibus Sisara et
omnis exercitus ejus, Barach vincente, prostratus
est <note>(Judic. 4)</note> torrens Cison, qui mediam planitiem
dividebat; et oppidum juxta Naim, in quo viduae
suscitatus est filius, monstrabatur. Dies me prius
quam sermo deficiet, si voluero cuncta percurrere,
quae Paula venerabilis fide incredibili pervagata est.</p>
        </div3>
<div3>
          <head>14.</head>
          <p>
 Transibo ad Aegyptum; et in Sochoth,
atque apud fontem Samson, quem de molari maxillae
dente produxit <note>(Judic. 15. 19)</note>, subsistam parumper:
et arentia ora colluam, ut refocillatus videam Morasthim,
sepulcrum quondam Micheae prophetae, nunc
Ecclesiam. Et ex latere derelinquam Chorreos, et
Gettheos, Maresa, Idumaeam. et Lachis; et per arenas
<pb n="0890"/>
mollissimas pergentium vestigia subtrahentes,
latamque eremi vastitatem, veniam ad Aegypti fluvium <hi>Sior,</hi> 
 qui interpretatur <hi>turbidus:</hi> et quinque
Aegypti transeam civitates, quae loquuntur lingua
Chananitide <note>(Isai. 19. 18)</note>; et terram Gessen, et campos
Taneos, in quibus fecit Deus mirabilia. Et urbem
No, quae postea versa est in Alexandriam; et
oppidum Domini Nitriam, in quo purissimo virtutum
nitro sordes lavantur quotidie plurimorum. Quod
cum vidisset, occurrente sibi sancto et venerabili
Episcopo Isidoro Confessore, et turbis innumerabilibus
Monachorum, ex quibus multos Sacerdotalis
et Leviticus sublimabat gradus; laetabatur quidem
ad gloriam Domini, sed se indignam tanto honore
fatebatur. Quid ergo [al. <hi>ego</hi> ] narrem Macarios <emph>705</emph> 
 Arsenios, Serapionas, et reliqua columnarum
Christi nomina? Cujus non intravit cellulam?
quorum pedibus non advoluta est? Per singulos
sanctos Christum se videre credebat; et quidquid in
illos contulerat, in Dominum se contulisse laetabatur.
Mirus ardor, et vix in femina credibilis fortitudo.
Oblita sexus et fragilitatis corporeae, inter tot
millia Monachorum cum puellis suis habitare cupiebat.
Et forsitan cunctis eam suscipientibus, impetrasset,
ni majus sanctorum Locorum retraxisset
desiderium. Atque propter ferventissimos aestus de
Pelusio Maiomam navigatione perveniens, tanta velocitate
reversa est, ut avem putares. Nec multo
post in sancta Bethleem mansura perpetuo, angusto
per triennium mansit hospitiolo, donec exstrueret
cellulas, ac monasteria, et diversorum peregrinorum
juxta viam conderet mansiones, in qua Maria et
Joseph hospitium non invenerant. Huc usque iter
ejus descriptum sit, quod multis virginibus et filia
comite, peragravit.</p>
        </div3>
<div3>
          <head>15.</head>
          <p>
 Nunc virtus latius describatur, quae ipsius
propria est, et in qua exponenda, Deo judice ac
teste, profiteor me nihil addere, nihil in majus attollere,
more laudantium; sed ne rerum excedam
fidem [al. <hi>finem</hi> ], multa detrahere; et ne apud detractores,
et genuino me semper dente rodentes,
fingere puter, et cornicem Aesopi alienis coloribus
<pb n="0891"/>
adornare. Quae prima Christianorum virtus est, tanta
se humilitate dejecit, ut qui eam non vidisset, et
pro celebritate nominis videre gestisset, ipsam esse
non crederet, sed ancillularum ultimam. Et cum
frequentibus choris virginum cingeretur, et veste et
voce et habitu, et incessu minima omnium erat.
Nunquam post viri mortem usque ad diem dormitionis
suae cum ullo comedit viro, quamvis eum sanctum
et in pontificali sciret culmine constitutum.
Balneas, nisi periclitans, non adiit. Mollia, <emph>706</emph> 
etiam in gravissima febre, lectuli strata non habuit,
sed super durissimam humum, stratis ciliciolis
quiescebat, si tamen illa quies dicenda est, quae jugibus
pene orationibus dies noctesque jungebat [Ms. <hi>jungebatur</hi> 
]; illud implens de Psalterio: <hi>Lavabo per
singulas noctes lectum meum, lacrymis meis stratum
meum rigabo <note>(Psal. 6. 7)</note>
          </hi>. In qua fontes crederes
lacrymarum, ita levia peccato plangebat, ut illam
gravissimorum criminum crederes ream. Cumque
a nobis crebrius moneretur, ut parceret oculis, et
eos servaret Evangelicae lectioni, aiebat: Turpanda
est facies, quam contra Dei praeceptum purpurisso
et cerussa et stibio saepe depinxi. Affligendum corpus,
quod multis vacavit deliciis. Longus risus, perpeti
compensandus est fletu. Mollia linteamina et serica
pretiosissima, asperitate cilicii commutanda.
Quae viro et saeculo placui, nunc Christo placere
desidero. Si inter tales tantasque virtutes castitatem
in illa voluero praedicare, superfluus videar: in qua
etiam cum saecularis esset, omnium Romae matronarum
exemplum fuit: quae ita se gessit, ut nunquam
de illa etiam maledicorum quidquam auderet fama
confingere. Nihil animo ejus clementius, nihil erga
humiles blandius fuit. Non appetebat [Ms. <hi>appellabat</hi> ]
potentes: nec tamen superbos et gloriolam quaerentes,
fastidio despiciebat. Si pauperem videbat, sustentabat;
si divitem, ad benefaciendum hortabatur.
Liberalitas sola excedebat modum. Et usuras tribuens,
 versuram quoque saepius faciebat, ut nulli stipem
rogantium denegaret. Fateor errorem meum: cum
[al. <hi>cur</hi> ] in largiendo esset profusior, arguebam,
illud proferens de Apostolo: <hi>Non ut aliis sit refrigerium,
vobis</hi> [al. <hi>nobis] autem tribulatio: sed ex aequalitate
in hoc tempore, ut vestra abundantia sit ad illorum
inopiam, et illorum abundantia sit ad vestram
inopiam <note>(2. Cor. 8. 13)</note>
          </hi>. Et hoc de Evangelio Salvatoris: <hi>Qui habet duas tunicas, det alteram non habenti <note>(Luc. 3, 11)</note>
          </hi>.
Et providendum <emph>707</emph> esse,
ne quod libenter faceret, semper facere non posset:
multaque hujuscemodi, quae illa mira verecundia,
et sermone parcissimo dissolvebat: testem invocans
Deum, se pro illius nomine cuncta facere; hoc et habere
voti, ut mendicans ipsa moreretur: ut unum
nummum filiae non dimitteret, et in funere suo
aliena sindone involveretur. Ad extremum inferebat:
Ego si petiero, multos inveniam qui mihi tribuant:
<pb n="0892"/>
iste mendicans si a me non acceperit, quae ei possum
etiam de alieno tribuere, et mortuus fuerit, a
quo ejus anima requiretur? Ego cautiorem in re familiari
esse cupiebam; sed illa ardentior fide, toto
Salvatori animo jungebatur, et pauperem Dominum,
pauper spiritu sequebatur, reddens ei quod acceperat,
pauper pro ipso affecta. Denique consecuta est
quod optabat, et in grandi aere alieno filiam dereliquit,
quod huc usque debens non suis viribus, sed
Christi se confidit misericordia reddituram.</p>
        </div3>
<div3>
          <head>16.</head>
          <p>
 Solent pleraeque matronarum buccinatoribus
suis dona conferre, et in paucos largitate profusa,
manum a caeteris retrahere: quo illa omnino
carebat vitio; ita enim singulis suam pecuniam dividebat,
ut singulis necessarium erat, non ad luxuriam,
sed ad necessitatem. Nemo ab ea pauperum
vacuus reversus est. Quod obtinebat, non divitiarum.
magnitudine, sed prudentia dispensandi: illud semper
replicans, <hi>Beati misericordes, quoniam ipsi misericordiam
consequentur <note>(Matth. 5. 7)</note>
          </hi>. Et: <hi>Sicut aqua
extinguit ignem, ita eleemosyna extinguit peccatum <note>(Eccli. 16. 9)</note>
          </hi>.
Et: <hi>Facite vobis amicos de iniquo mamona,
qui vos recipiant in aeterna tabernacula <note>(Luc.
16. 9)</note>
          </hi>. Et: <hi>Date eleemosynam, et ecce omnia munda
sunt vobis <note>(Ibid. 12)</note>
          </hi>. Et verba Danielis, regem Nabuchodonosor
monentis [al. <hi>sermone monentis</hi> ], ut
eleemosynis redimeret peccata sua <note>(Dan. 4)</note>. Nolebat
in his lapidibus pecuniam effundere, qui cum terra
et saeculo transituri sunt, sed in vivis lapidibus, qui
volvuntur super terram <note>(Zach. 9. 36. juxta LXX)</note>, de
quibus in Apocalypsi Joannis <note>(Cap. 16. 21. et 22)</note>,
civitas magni regis exstruitur: quos in saphirum
et smaragdum et jaspidem, et caeteras gemmas esse
vertendos, Scriptura commemorat.</p>
        </div3>
<div3>
          <head>17.</head>
          <p>
 Verum haec possunt esse communia cum
paucis; et scit diabolus non in summo virtutum culmine
posita. <emph>708</emph> Unde loquitur ad Dominum,
post amissam Job substantiam, post eversam domum,
post liberos interfectos, <hi>Corium pro corio, et omnia
quae habuerit homo, dabit pro anima sua. Sed extende
manum tuam, et tange ossa ejus et carnes, nisi in faciem
benedixerit tibi <note>(Job. 2. 4)</note>
          </hi>. Scimus plerosque dedisse
eleemosynam, sed de proprio corpore nihil
dedisse: porrexisse egentibus manum, sed carnis
voluptate superatos, dealbasse ea quae foris erant,
et intus plenos fuisse ossibus mortuorum. At non
Paula talis, quae tantae continentiae fuit, ut prope
mensuram excederet, et debilitatem corporis nimiis
jejuniis ac labore contraheret. Quae exceptis diebus
festis, vix oleum in cibo caperet, ut ex hoc uno
aestimetur, quid de vino et liquamine, et piscibus,
<pb n="0893"/>
et lacte, et melle, et ovis, et reliquis, quae gustui
suavia sunt, judicarit. In quibus sumendis quidam se
abstinentissimos putant; et si his ventrem ingurgitaverint,
tutam pudicitiam suspicantur.</p>
        </div3>
<div3>
          <head>18.</head>
          <p>
 Semper quidem virtutes sequitur invidia, <hi>feriuntque
summos Fulgura montes (ex Horatio</hi> ). Nec
mirum si hoc de hominibus loquar, cum etiam Dominus
noster Pharisaeorum zelo sit crucifixus, et
omnes sancti aemulos habuerint: in paradiso quoque
serpens fuerit, cujus invidia mors introivit in orbem
terrarum <note>(Sap. 2. 24)</note>. Suscitaverat ei Dominus
Adad Idumaeum, qui eam colaphizaret, ne se extolleret <note>(3. Reg. 11. 14)</note>:
et quasi quodam stimulo
carnis saepius admonebat <note>(2. Cor. 12. 7)</note>; ne magnitudo
virtutum altius raperet, et aliarum vitiis feminarum,
se in excelso crederet constitutam. Ego
aiebam, livori esse cedendum, et dandum insaniae
locum: quod fecisset Jacob in fratre suo Esaü, et
David in pertinacissimo inimicorum Saül: quorum
alter in Mesopotamiam fugerit; alter se Allophylis
tradiderit, malens hostibus, quam invidis subjacere.
At illa respondebat: Juste haec diceres, si diabolus
contra servos Dei, et ancillas, non ubique pugnaret,
et ad omnia loca fugientes non praecederet; si non
sanctorum Locorum amore retinerer, et Bethleem
meam in alia reperire possem parte terrarum. Cur
enim non patientia livorem superem? cur non humilitate
frangam superbiam; et percutienti maxillam,
offeram alteram? Dicente <emph>709</emph> Apostolo Paulo? <hi>Vincite in bono malum 
 <note>(Rom. 12. 21)</note>
          </hi>. Nonne Apostoli
gloriabantur, quando pro Domino sunt passi
contumeliam? Nonne ipse Salvator humiliavit se,
formam servi accipiens, et factus est obediens Patri
usque ad mortem, et mortem crucis <note>(Phil. 2. 7)</note>, ut
nos sua passione salvaret? Job nisi certasset, et vicisset
in praelio, non accepisset coronam justitiae,
nec audisset a Domino: <hi>Putas me aliter locutum
tibi, quam ut appareres justus <note>(Job. 4. 2. juxt. LXX)</note>
          </hi>?
Beati dicuntur in Evangelio, qui persecutionem
patiuntur propter justitiam <note>(Matth. 5. 10)</note>. SECURA
SCIT [fort. <hi>sit</hi> ] conscientia, quod non propter peccata
patiamur; et afflictio in saeculo, materia praemiorum
est. Si quando procacior fuisset inimicus, et usque ad
verborum jurgia prosilisset, illud Psalterii decantabat: <hi>Cum consisteret adversum me peccator, obmutui
et silui a bonis 
 <note>(Psal. 38. 2)</note>
          </hi>. Et rursus: <hi>Ego autem
quasi surdus non audiebam, et quasi mutus non aperiens
os suum.</hi> Et, <hi>Factus sum sicut homo non audiens,
et non habens in ore suo increpationes <note>(Psal. 37. 14)</note>
          </hi>. In
tentationibus, Deuteronomii verba volvebat: <hi>Tentat
vos Dominus Deus vester, ut sciat si diligatis Dominum
Deum vestrum de toto corde vestro, et de tota anima
vestra <note>(Deut. 13. 3)</note>
          </hi>. In tribulationibus et angustiis,
Isaiae replicabat eloquia: <hi>Qui ablactati estis a lacte,
qui abstracti ab ubere, tribulationem super tribulationem
<pb n="0894"/>
exspectate, spem super spem; adhuc pusillum
propter malitiam labiorum, propter linguam malignam <note>(Isai. 28. 9 et seqq. juxt. LXX)</note>
          </hi>.
Et Scripturae
testimonium in consolationem suam edisserebat:
ablactatorum esse, eorum scilicet, qui ad virilem aetatem
pervenissent, tribulationem super tribulationem
sustinere, ut spem super spem mereantur accipere. <hi>Scientes quoniam tribulatio patientiam operatur, patientia
autem probationem, probatio vero spem, spes
autem non confundit 
 <note>(Rom. 5. 3. 4)</note>
          </hi>. Et, <hi>Quod si is
qui foris est homo noster, corrumpatur, ille qui intus
est, innovetur:</hi> Et, <hi>In praesentiarum leve et momentaneum
tribulationis nostrae, aeternae</hi> [al. <hi>aeternum]
gloriae pondus operatur in nobis, non aspicientibus quae
videntur, sed quae non videntur. Quae enim videntur,
temporalia sunt, quae autem non videntur, aeterna <note>(2.
Cor. 4. 16. et seqq.)</note>
          </hi>. Nec longum fore tempus, etiam
si humanae impatientiae tardum videatur, quin Dei
statim sequatur auxilium dicentis: <hi>Tempore opportuno
exaudivi te, et in die salutis auxiliatus sum
tibi <note>(Isai. 49. 8)</note>
          </hi>. Nec dolosa labia, et linguas <emph>710</emph> 
iniquorum esse metuendas, cum Domino adjutore
laetemur, et ipsum debeamus audire per Prophetam
monentem: <hi>Nolite timere opprobria hominum, et
blasphemias eorum ne metueritis, sicut enim vestimentum,
sic comedit eos vermis; et sicut lanam, sic devoravit
eos tinea <note>(Isai. 51. 7. 8)</note>
          </hi>. Et: <hi>Per patientiam vestram
possidebitis animas vestras <note>(Luc. 21. 19)</note>
          </hi>. Et: <hi>Non sunt condignae passiones hujus temporis ad futuram
gloriam, quae revelabitur in nobis 
 <note>(Rom. 8. 18)</note>
          </hi>:
Et alibi: <hi>Tribulationem super tribulationem sustinere <note>(Ephes. 3)</note>
          </hi>:
ut patienter agamus in omnibus quae accidunt
nobis. <hi>Patiens enim vir multum prudens:
qui autem pusillanimis est, vehementer insipiens <note>(Prov. 14. 29)</note>
          </hi>.</p>
        </div3>
<div3>
          <head>18.</head>
          <p>
 In languoribus et crebra infirmitate dicebat: <hi>Quando ïnfirma sum, tunc fortis sum 
 <note>(2 Cor. 12. 10)</note>
          </hi>. <hi>Habemus thesaurum istum in vasis fictilibus 
 <note>(Ibid. 4.
7)</note>
          </hi>, <hi>donec mortale hoc induat immortalitatem, et corruptivum
hoc vestiatur incorruptione <note>(1. Cor. 15. 53)</note>
          </hi>.
Et iterum: <hi>Sicut superabundant passiones Christi in
nobis, et per Christum abundavit et consolatio <note>(2. Cor.
1. 5)</note>
          </hi>. Ac deinde: <hi>Ut socii passionum estis, sic eritis et
consolationis <note>(Ibid. v. 7)</note>
          </hi>. In moerore cantabat: <hi>Quare
tristis es anima mea, et quare conturbas me? Spera in
Deo, quoniam adhuc confitebor illi, salutare vultus mei,
et Deus meus <note>(Psal. 41. 12)</note>
          </hi>. In periculis loquebatur: <hi>Qui vult venire post me, abneget semetipsum, et tollat
crucem suam, et sequatur me 
 <note>(Luc. 9. 23)</note>
          </hi>. Et rursum, <hi>Qui vult animam suam salvam facere, perdet eam.</hi> 
Et, <hi>Qui perdiderit animam suam proter me, salvam
eam faciet <note>(Ibid. 24)</note>
          </hi>. Quando dispendia rei familiaris
et eversio totius patrimonii nuntiabatur, aiebat: <hi>Quid
<pb n="0895"/>
enim prodest homini, si totum mundum lucrifecerit, et
animae suae damnum habuerit? aut quam dabit homo
commutationem pro anima sua <note>(Matth. 16. 25)</note>
          </hi>? Et, <hi>Nudus exivi de utero matris meae, nudus et redeam.
Sicut Domino placuit, ita factum est, Sit nomen Domini
benedictum 
 <note>(Job. 1 21)</note>
          </hi>. Et illud: <hi>Nolite diligere
mundum, neque ea quae sunt in mundo. Quoniam omne,
quod in mundo est, desiderium carnis est, et concupiscentia
oculorum, et superbia vitae hujus: quae non est
ex Patre, sed ex mundo. Et mundus transit, et concupiscentia
ejus <note>(1. Joan. 2. 15. 16. 17)</note>
          </hi>. Scio ei scriptas
infirmitates gravissimas liberorum et maxime
Toxotii sui, quem diligebat plurimum. Cumque illud
virtute complesset, <hi>turbata sum, et non sum locuta <note>(Ps. 76)</note>
          </hi>,
in haec verba prorupit: <hi>Qui amat filium aut
filiam plus quam me, non est me dignus <note>(Matth. 10.
37)</note>
          </hi>. Et <emph>711</emph> orans ad Dominum, loquebatur. <hi>Posside Domine filios mortificatorum 
 <note>(Psal. 78. 11)</note>
          </hi>,
qui pro te quotidie mortificant corpora sua. Novi
susurronem quemdam (quod genus hominum vel perniciosissimum
est) quasi benevolum nuntiasse, quod
pro nimio fervore virtutum quibusdam videretur insana,
et cerebrum illius dicerent confovendum. Cui
illa respondit: <hi>Theatrum facti sumus mundo, et Angelis,
et hominibus <note>(1. Cor. 4. 9)</note>
          </hi>: Et: <hi>Nos stulti propter
Christum;</hi> sed <hi>stultum Dei sapientius est hominibus <note>(Ibid. 1. 25)</note>
          </hi>:
Unde et Salvator loquitur ad Patrem: <hi>Tu scis insipientiam meam 
 <note>(Psal. 68. 6)</note>
          </hi>. Et iterum: <hi>Tanquam prodigium factus sum multis, et tu adjutor
fortis 
 <note>(Psal. 70. 7)</note>
          </hi>, <hi>Ut jumentum factus sum apud te,
et ego semper tecum.</hi> Quem in Evangelio et propinqui
quasi mentis impotem ligare cupiebant <note>(Joan. 10)</note>, et
adversarii suggillabant, dicentes, <hi>Daemonium habet, et
Samaritanus est <note>(Ibid. 8. 48)</note>
          </hi>. Et, <hi>In Beelzebub principe
daemoniorum ejicit daemonia <note>(Matth. 12. 24)</note>
          </hi>. Sed
nos audiamus Apostolum cohortantem. <hi>Haec est gloria
nostra, testimonium conscientiae nostrae; quoniam in
sanctitate et sinceritate, et in gratia Dei conversati sumus
in mundo <note>(1. Cor. 1. 12)</note>
          </hi>. Et Dominum dicentem
ad Apostolos: <hi>Ideo mundus odit vos, quoniam non
estis de mundo. Si enim essetis de mundo, amaret utique
mundus quod suum erat <note>(Joan. 15. 19)</note>
          </hi>. Et ad
ipsum Dominum verba vertebat: <hi>Tu nosti cordis abscondita.</hi> 
Et, <hi>Haec omnia venerunt super nos, nec sumus
obliti tui, nec inique egimus in testamento tuo,
nec aversum est retrorsum cor nostrum <note>(Psal. 43. 18
et 19)</note>
          </hi>. Et, <hi>Propter te mortificati sumus tota die, reputati
sumus ut oves occisionis <note>(Rom. 8. 36)</note>
          </hi>. Sed <hi>Dominus
auxiliator meus, non timebo quid faciat mihi homo <note>(Psal. 117. 6)</note>
          </hi>.
Legit enim: <hi>Fili honora Dominum,
et confortaberis, et extra Dominum nullum timueris <note>(Prov. 7. 1. juxt. LXX)</note>
          </hi>.
His et talibus testimoniis,
quasi armatura Dei, et adversus omnia quidem vitia,
sed praecipue instruebat se contra invidiam saevientem;
et patiendo injurias, furorem rabidi pectoris
mitigabat. Denique usque ad diem mortis, et <emph>712</emph> 
hujus patientia, et aliorum zelus omnibus patuit:
<pb n="0896"/>
qui suum rodit auctorem, et dum aemulum laedere
nititur, in semetipsum proprio furore bacchatur.</p>
        </div3>
<div3>
          <head>19.</head>
          <p>
 Dicam et de ordine monasterii, quomodo Sanctorum
continentiam in suum verterit lucrum. Seminabat
carnalia, ut meteret spiritualia <note>(1. Cor. 9)</note>:
dabat terrena, ut coelestia tolleret: brevia concedebat,
ut pro his aeterna mutaret. Post virorum monasterium,
quod viris tradiderat gubernandum, plures
virgines quas e diversis provinciis congregarat, tam
nobiles, quam medii, et infimi generis, in tres
turmas, monasteriaque divisit: ita duntaxat, ut in
opere et in cibo separatae, psalmodiis et orationibus
jungerentur. Post ALLELUIA cantatum (quo signo
vocabantur ad Collectam) nulli residere licitum erat.
Sed prima, seu inter primas veniens, caeterarum operiebatur
adventum, pudore et exemplo ad laborem
eas provocans, non terrore. Mane, hora Tertia, Sexta,
Nona, Vespere, noctis medio, per ordinem
Psalterium cantabant. Nec licebat cuiquam sororum
ignorare Psalmos, et non de Scripturis sanctis quotidie
aliquid discere. Die tantum Dominico ad Ecclesiam
procedebant, ex cujus habitabant latere. Et
unumquodque agmen matrem propriam sequebatur:
atque inde pariter revertentes, instabant operi distributo,
et vel sibi, vel caeteris indumenta faciebant. Si
qua erat nobilis, non permittebatur de domo sua habere
comitem, ne veterum actuum memor, et lascivientis
infantiae errorem refricaret antiquum, et crebra
confabulatione renovaret. Unus omnium habitus.
Linteamine ad tergendas solum manus utebantur. A
viris tanta separatio, ut a spadonibus quoque eas
sejungeret, ne ullam daret occasionem linguae maledicae,
quae sanctos carpere solita est in solatium delinquendi.
<pb n="0897"/>
Si <emph>713</emph> qua vel tardior veniebat ad
Psalmos, vel erat in opere pigrior, variis eam modis
aggrediebatur. Si erat iracunda, blanditiis, si patiens,
correptione; illud Apostoli imitans: <hi>Quid vultis In
virga veniam ad vos, an in spiritu lenitatis et mansuetudinis?</hi> 
Excepto victu et vestitu, nullam habere
quidquam patiebatur, dicente Paulo: <hi>Habentes victum
et vestitum, his contenti sumus <note>(1. Timoth. 6. 8)</note>
          </hi>;
ne consuetudine plus habendi, praeberet locum avaritiae,
quae nullis expletur opibus: et quanto amplius
habuerit, plus requirit; et neque copia, neque inopia
minuitur. Jurgantes inter se, sermone lenissimo foederabat.
Lascivientem adolescentularum carnem crebris
et duplicatis frangebat jejuniis, malens eis stomachum
dolere, quam mentem. Si vidisset aliquam
comptiorem, contractione frontis, et vultus tristitia
arguebat errantem, dicens: Munditiam corporis atque
vestitus, animae esse immunditiam. Et turpe verbum
atque lascivum, nunquam de ore virgineo proferendum:
quibus signis libidinosus animus ostenditur:
et per exteriorem hominem, interioris hominis
vitia demonstrantur. Quam linguosam, garrulam, ac
procacem, rixisque perspexerat delectari, et saepius
commonitam nolle converti, inter ultimas et
extra conventum sororum, ad fores triclinii orare
faciebat, et separatim cibum capere: ut quam objurgatio
non correxerat, emendaret pudor. Furtum quasi
sacrilegium detestabatur. Et quod inter saeculi homines,
vel leve putatur, vel nihil, hoc in monasteriis
gravissimum dicebat esse delictum. Quid memorem
clementiam et sedulitatem in aegrotantes, quas miris
obsequiis, et ministeriis confovebat? Cumque aliis
languentibus, large praeberet omnia, et esum quoque
exhiberet carnium; si quando ipsa aegrotasset, sibi
non indulgebat, et in eo inaequalis videbatur, quod
in aliis clementiam, in se duritiam commutabat.</p>
        </div3>
<div3>
          <head>20.</head>
          <p>
 Nulla juvenum puellarum sano et vegeto corpore,
tantae se dederat continentiae, quantae ipsa
fracto et senili debilitatoque corpusculo. Fateor, in
hac re pertinacior fuit, ut sibi non parceret, <emph>714</emph> 
et nulli cederet admonenti. Referam quod expertus
sum. Mense Julio ferventissimis aestibus incidit in ardorem
febris, et post desperationem, cum Dei misericordia
respirasset, et medici persuaderent ob refectionem
corporis vino opus esse tenui et parco, ne
aquam bibens in hydropem verteretur; et ego clam
beatum Papam Epiphanium rogarem, ut eam moneret,
imo compelleret vinum bibere, illa ut erat
prudens et solertis ingenii, statim sensit insidias; et
subridens, meum esse quod ille diceret, intimavit.
Quid plura? cum beatus Pontifex post multa hortamenta
exisset foras, quaerenti mihi quid egisset, respondit:
Tantum profeci, ut seni homini pene persuaserit,
ne vinum bibam. Haec refero, non quod
<pb n="0898"/>
inconsideranter, et ultra vires sumpta onera probem,
monente Scriptura: <hi>Super te onus ne levaveris;</hi> sed
quod mentis ejus ardorem, et desiderium fidelis animae,
ex hac quoque probare velim perseverantia,
decantantis: <hi>Sitivit anima mea in te, quam multipliciter
tibi caro mea <note>(Psal. 62. 2)</note>
          </hi>. Difficile est modum
tenere in omnibus. Et vere juxta Philosophorum
sententiam, <foreign xml:lang="greek">μεσότης ἡ ἀρετὴ, ὑπερβολὴ κακία</foreign> reputantur:
Quod nos una et brevi sententiola exprimere
possumus: <hi>Ne quid nimis <note>(Terent. And. Act. 1)</note>
          </hi>. Quae
in contemptu ciborum tantam habebat pertinaciam:
in luctu mitis erat, et suorum mortibus frangebatur,
maxime liberorum. Nam et in viri et filiarum dormitione
semper periclitata est. Et cum os stomachumque
signaret, et matris [ <hi>Ms. matricis</hi> ] dolorem crucis
niteretur impressione lenire; superabatur affectu, et
credulam mentem, parentis viscera consternabant,
animoque vincens, fragilitate corporis vincebatur:
quam semel languor arripiens, longo tempore possidebat;
ut et nobis inquietudinem, et sibi discrimen
afferret. In quo illa laetabatur, per momenta
commemorans; <hi>Miser ego homo, quis me liberabit de
corpore mortis hujus <note>(Rom. 7. 24)</note>
          </hi>? Dicat prudens
lector, pro laudibus me vituperationem scribere.
Testor Jesum, cui illa servivit, et ego servire cupio,
me utramque in partem nihil fingere, sed quasi Christianum
de <emph>715</emph> Christiana, quae sunt vera,
proferre, id est, historiam scribere, non panegyricum,
et illius vitia, aliorum esse virtutes. Vitia loquor,
secundum animum meum, et omnium sororum
ac fratrum desiderium, qui illam diligimus, et absentem
quaerimus.</p>
        </div3>
<div3>
          <head>21.</head>
          <p>
 Caeterum illa implevit cursum suum, fidemque
servavit, et nunc fruitur corona justitiae <note>(2. Tim.
4. 7)</note>: sequiturque Agnum quocumque vadit <note>(Apoc.
14)</note>. Saturatur, quia esurivit, et laeta decantat: <hi>Sicut
audivimus, ita et vidimus, in civitate Domini virtutum,
in civitate Dei nostri <note>(Psal. 47. 9)</note>
          </hi>. O beata rerum
commutatio: flevit, ut semper rideret. Despexit lacus
contritos, ut fontem Dominum reperiret. Vestita cilicio
est, ut nunc albis vestimentis uteretur, et diceret: <hi>Scidisti saccum meum, et induisti me laetitia 
 <note>(Psal.
29. 12)</note>
          </hi>. Cinerem sicut panem manducabat, et potionem
suam cum fletu miscebat <note>(Psal. 101. 10)</note>, dicens: <hi>Fuerunt mihi lacrymae meae panes die ac nocte 
 <note>(Psal.
41. 4)</note>
          </hi>, ut in aeternum pane Angelorum vesceretur
et caneret: <hi>Gustate et videte, quoniam suavis est Dominus <note>(Psal. 33. 9)</note>
          </hi>.
Et, <hi>Eructavit cor meum verbum
bonum: dico ego opera mea Regi <note>(Psal. 44. 1)</note>
          </hi>. Et
Isaiae, imo Domini per Isaiam in se cerneret verba
compleri. <hi>Ecce qui serviunt mihi, manducabunt, vos
autem esurietis. Ecce qui serviunt mihi, bibent, vos, autem
<pb n="0899"/>
sitietis. Ecce qui serviunt mihi, laetabuntur, vos
autem confundemini. Ecce qui serviunt mihi, exultabunt 
 in gaudio, vos autem clamabitis ob dolorem cordis,
et propter contritionem spiritus ululabitis <note>(Isai. 65. 13.
14)</note>
          </hi>. Dixeram, lacus eam semper fugisse contritos, ut
fontem Dominum reperiret, ut posset laeta cantare: <hi>Sicut cervus desiderat ad fontes aquarum, ita desiderat
anima mea ad te Deus. Quando veniam et apparebo
ante faciem Dei 
 <note>(Psal. 41. 1)</note>
          </hi>?</p>
        </div3>
<div3>
          <head>22.</head>
          <p>
 Tangam ergo breviter quomodo haereticorum
coenosos devitaverit lacus, et eos instar habuerit
Ethnicorum. Quidam veterator callidus, atque, ut
sibi <emph>716</emph> videbatur, doctus et sciolus, me nesciente
coepit ei proponere quaestiones, et dicere:
Quid peccavit infans, ut a daemone corripiatur? In
qua aetate resurrecturi sumus? Si in ipsa qua morimur:
ergo nutricibus post resurrectionem opus erit.
 Sin aliter, nequaquam erit resurrectio mortuorum;
sed transformatio in alios. Diversitas quoque
sexus maris ac feminae erit, aut non erit? Si erit,
sequentur et nuptiae, et concubitus, sed et generatio.
Si non erit, sublata diversitate sexus, eadem corpora
non resurgent: <hi>Aggravat enim terrena inhabitatio sensum
multa cogitantem <note>(Sap. 9. 15)</note>
          </hi>; sed tenuia erunt
et spiritualia, dicente Apostolo: <hi>Seminatur corpus
animale, resurget corpus spirituale <note>(1. Cor. 15. 44)</note>
          </hi>.
Ex quibus omnibus probare cupiebat, rationales
creaturas ob quaedam vitia, et antiqua peccata in
corpora esse delapsas: et pro diversitate et meritis
peccatorum tali vel tali conditione generari, ut vel
corporum sanitate gauderent, et parentum divitiis ac
nobilitate, vel in morbidas carnes, et domos inopum
venientes, poenas pristinorum luerent delictorum, et
praesenti saeculo atque corporibus, quasi carcere clauderentur.
Quod cum audisset, et ad me retulisset,
indicans hominem, mihique incubuisset necessitas
<pb n="0900"/>
nequissimae viperae ac mortiferae bestiae resistendi,
de quibus Psalmista commemorat, dicens: <hi>Ne traaas
bestiis animas confitentium tibi <note>(Psal. 73. 19)</note>
          </hi>: Et, <hi>Increpa Domine bestias calami 
 <note>(Psal. 67. 31)</note>
          </hi>, qui
scribentes iniquitatem, loquuntur contra Dominum
mendacium, et elevant in excelsum os suum; conveni
hominem, et orationibus ejus, quam decipere nitebatur,
brevi interrogatione conclusi: Utrum crederet
futuram resurrectionem mortuorum, an non? Qui
cum se credere respondisset; intuli: Eadem resurgent
corpora, an altera? Cum dixisset, <emph>717</emph> eadem;
sciscitatus sum: In eodem sexu, an in altero?
Ad interrogata reticenti, et instar colubri huc atque
illuc transferenti caput, ne feriretur; quia, inquam,
taces, ego mihi pro te respondebo, et consequentia
inferam. Si non resurget mulier, ut mulier, neque
masculus, ut masculus, non erit resurrectio mortuorum;
quia sexus membra habet, membra autem
totum corpus efficiunt. Si autem sexus et membra
non fuerint, ubi erit resurrectio corporum, quae sine
sexu non constant et membris? Porro si corporum
non fuerit resurrectio, nequaquam erit resurrectio
mortuorum. Sed et illud quod de nuptiis objicis: Si
eadem membra fuerint, sequi nuptias; a Salvatore
dissolvitur dicente: <hi>Erratis nescientes Scripturas, neque
virtutem Dei: in resurrectione enim mortuorum,
non nubent, neque nubentur, sed erunt similes Angelorum <note>(Matth. 22. 29. 30)</note>
          </hi>.
Ubi dicitur, non nubent,
neque nubentur, sexuum diversitas demonstratur.
Nemo enim de lapide et ligno dicit, non nubent neque
nubentur, quae naturam nubendi non habent:
sed de his qui possint nubere, et gratia Christi ac
virtute non nubant. Quod si opposueris, quomodo
ergo erimus similes Angelorum, cum inter Angelos,
non sit masculus et femina? Breviter ausculta:
Non substantiam nobis Angelorum, sed conversationem,
et beatitudinem Dominus repromittit. Quomodo
et Joannes Baptista antequam decollaretur, Angelus
appellatus est <note>(Luc. 7. 27)</note>; et omnes Sancti ac Virgines
Dei, etiam in isto saeculo vitam in se exprimunt
Angelorum. Quando enim dicitur: <hi>Eritis similes
Angelorum,</hi> similitudo promittitur, non natura
mutatur.</p>
        </div3>
<div3>
          <head>23.</head>
          <p>
 Simulque responde: quomodo illud interpretaris,
quod Thomas Domini resurgentis palpaverit
<pb n="0901"/>
manus, et viderit lancea latus ejus perforatum <note>(Joan.
20)</note>? Et Petrus in littore stantem viderit Dominum,
et partem assi piscis, ac favum mellis comedentem <note>(Luc. 24)</note>?
Qui stabat, profecto habebat pedes. Qui
monstravit latus vulneratum, utique et ventrem, <emph>718</emph> 
 et pectus habuit, sine quibus non sunt latera
ventri et pectori cohaerentia. Qui locutus est,
lingua et palato ac dentibus loquebatur. Sicut enim
plectrum chordis, ita lingua illiditur dentibus, et vocalem
reddit sonum. Cujus palpatae sunt manus,
consequenter et brachia habuit. Cum igitur omnia
membra habuisse dicatur, necesse est, ut totum corpus
habuerit, quod conficitur ex membris: non utique
femineum, sed virile, id est, ejusdem sexus, in quo
mortuus est. Quod si obtenderis: ergo et nos post
resurrectionem comedemus? Et quomodo clausis
ingressus est januis, contra naturam pinguium, et
solidorum corporum? Audies: Noli propter cibum,
resurrectionis fidem in calumniam trahere. Nam et
Archisynagogi filiae resuscitatae jussit cibum dari <note>(Marc. 5. 43)</note>.
Et Lazarus quatriduanus mortuus,
cum ipso scribitur inisse convivium <note>(Joan. 12. 2)</note>, ne
resurrectio eorum phantasma putaretur. Sin autem
clausis ingressus est januis, et idcirco spirituale et
aereum corpus niteris approbare: ergo et antequam
pateretur, quia contra naturam graviorum corporum
super mare ambulavit, spirituale corpus habuit. Et
Apostolus Petrus, qui et ipse super aquas pendulo
incessit gradu, spirituale corpus habuisse credendus
est, cum potentia magis et virtus ostendatur Dei,
quando fit aliquid contra naturam. Et ut scias in
signorum magnitudine, non naturae mutationem, sed
Dei omnipotentiam demonstrari: Qui ambulabat fide,
coepit infidelitate mergi, nisi eum manus Domini sublevasset,
dicentis: <hi>Modicae fidei, quare dubitasti <note>(Matth. 14. 31)</note>
          </hi>?
Miror autem te obdurare frontem
loquente Domino: <hi>Infer digitum tuum huc, et tange
manus meas; et porrige manum tuam, et mitte in latus
meum, et noli esse incredulus, sed fidelis <note>(Joan. 20.
27)</note>
          </hi>. Et alibi: <hi>Videte manus meas, et pedes meos, quia
ipse ego sum, Palpate et videte, quia spiritus carnem et
ossa non habet, sicut me videtis habere. Et cum hoc
dixisset, ostendit eis manus et pedes <note>(Luc. 24. 34.
et 40)</note>
          </hi>. Ossa audis, et carnem, et pedes, et manus;
et globos mihi Stoicorum, <emph>719</emph> atque aeria
quaedam deliramenta confingis.</p>
        </div3>
<div3>
          <head>24.</head>
          <p>
 Porro si quaeris, cur infans a daemone corripiatur,
qui peccata non habuit: aut in qua aetate resurrecturi
simus, cum diversa aetate moriamur, ingratis
suscipies [al. <hi>suspicies]: Judicia Dei abyssus
multa <note>(Ps. 35. 7)</note>
          </hi>. Et: <hi>O altitudo divitiarum sapientiae
et scientiae Dei, quam inscrutabilia sunt judicia
<pb n="0902"/>
ejus, et investigabiles viae ejus. Quis enim cognovit sensum
Domini: aut quis consiliarius ejus fuit <note>(Rom. 11.
33 et 34)</note>
          </hi>? Aetatum autem diversitas non mutat corporum
veritatem. Cum enim corpora quotidie nostra
fluant, et aut crescant, aut decrescant: ergo tot erimus
homines, quot quotidie commutamur? aut alius
fui, cum decem annnorum essem, alius cum triginta,
alius cum quinquaginta, alius cum jam toto cano capite
sum? Igitur juxta Ecclesiarum traditiones, et
Apostolum Paulum, illud est respondendum: quod
in virum perfectum, et in mensuram aetatis plenitudinis
Christi resurrecturi sumus <note>(Ephes. 4)</note>, in qua
et Adam Judaei conditum autumant: et Dominum
Salvatorem legimus surrexisse, et multa alia, quae
de utroque Testamento in suffocationem haeretici
protuli.</p>
        </div3>
<div3>
          <head>25.</head>
          <p>
 Ex quo die ita coepit hominem detestari, et
omnes qui ejusdem dogmatis erant, ut eos voce publica,
hostes Domini proclamaret. Et haec dixi, non
ut breviter haeresim confutarem, cui multis voluminibus
respondendum est [al. <hi>esset</hi> ], sed ut fidem
tantae feminae ostenderem, QUAE MALUIT inimicitias
hominum subire perpetuas, quam Dei offensam, amicitiis
noxiis provocare.</p>
        </div3>
<div3>
          <head>26.</head>
          <p>
 Dicam ergo ut coeperam, nihil ingenio ejus
docilius fuit. Tarda erat ad loquendum, velox ad audiendum <note>(Jac. 1. 19)</note>:
memor illius praecepti: <hi>Audi
Israel, et tace <note>(Deuter. 27. 9. secund. LXX)</note>
          </hi>. Scripturas
sanctas tenebat memoriter; et cum amaret historiam,
et hoc veritatis diceret fundamentum; magis
tamen sequebatur intelligentiam spiritualem: et hoc
culmine aedificationem animae protegebat. Denique <emph>720</emph> 
 compulit me: ut vetus et novum Instrumentum,
cum filia, me disserente, perlegeret. Quod
propter verecundiam negans, propter assiduitatem
tamen et crebras postulationes ejus praestiti, ut docerem
quod didiceram: non a meipso, id est a praesumptione,
pessimo praeceptore, sed ab illustribus
Ecclesiae viris. Sic ubi haesitabam, et nescire me ingenue
confitebar, nequaquam mihi voluit [al. <hi>volebat</hi> ]
acquiescere; sed jugi interrogatione cogebat, ut e
multis variisque sententiis, quae mihi videretur probabilior,
indicarem. Loquar et aliud, quod forsitan
aemulis videatur incredibile. Hebraeam linguam, quam
ego ab adolescentia multo labore ac sudore ex parte
didici, et infatigabili meditatione non desero, ne ipse
ab ea deserar, discere voluit, et consecuta est: ita
ut Psalmos hebraice caneret, et sermonem absque
ulla latinae linguae proprietate personaret. Quod
quidem usque hodie in sancta filia ejus Eustochio
<pb n="0903"/>
cernimus, quae ita semper adhaesit matri, et ejus
obedivit imperiis, ut nunquam absque ea cubaret,
nunquam procederet, nunquam cibum caperet,
ne unum quidem nummum haberet potestatis suae,
sed et paternam et maternam substantiolam, a matre
distribui pauperibus laetaretur, et pietatem in parentem,
haereditatem maximam et divitias crederet.
Non debeo silentio praeterire, quanto exultaverit
gaudio, quod Paulam neptem suam ex Laeta et
Toxotio genitam imo voto et futurae virginitatis repromissione
conceptam, audierat in cunis et crepitaculis
balbutiente lingua, ALLELUIA cantare: aviaeque
et amitae nomina, dimidiatis verbis frangere. In hoc
solo, patriae desiderium habuit; ut filium, nurum,
neptem, renuntiasse saeculo, et Christo servire cognosceret.
Quod et impetravit ex parte. Nam neptis
Christi flammeo reservatur: nurus aeternae se tradens
pudicitiae, socrus opera, fide, et eleemosynis sequitur,
et Romae conatur exprimere, quod Jerosolymis
illa complevit. <emph>721</emph>
</p>
        </div3>
<div3>
          <head>27.</head>
          <p>
 Quid agimus, anima? cur ad mortem
ejus venire formidas? Jamdudum prolixior liber cuditur,
dum timemus ad ultima pervenire, quasi tacentibus
nobis, et in laudibus illius occupatis, differri
possit occubitus. Hucusque prosperis navigavimus
ventis, et crispantia maris aequora labens carina
sulcavit. Nunc in scopulos incurrit oratio, et tumentibus
fluctuum montibus, praesens utrique nostrum
intentatur naufragium: ita ut cogamur dicere: <hi>Praeceptor,
salvos nos fac, perimus <note>(Marc. 4. 38. et Luc.
8. 24)</note>
          </hi>. Et illud: <hi>Exurge, ut quid obdormis, Domine <note>(Psal. 43. 23)</note>
          </hi>?
Quis enim possit siccis oculis Paulam
narrare morientem? Incidit in gravissimam valetudinem,
imo quod optabat, invenit, ut nos desereret, et
plenius Domino jungeretur. In quo languore, Eustochii
filiae probata semper in matrem pietas, magis
ab omnibus comprobata est. Ipsa assidere lectulo,
flabellum tenere, sustentare caput, pulvillum supponere,
fricare pedes, manu stomachum confovere,
mollia strata componere, aquam calidam temperare,
mappulam [al. <hi>matulam</hi> ] apponere, omnium ancillarum
praevenire officia, et quidquid alia fecisset, de
sua mercede putare subtractum. Quibus illa precibus,
quibus lamentis et gemitu, inter jacentem matrem,
et specum Domini discurrit, ne privaretur tanto contubernio,
ne illa absente viveret: ut eodem feretro
portaretur? Sed, o mortalium fragilis et caduca natura,
et nisi Christi fides nos extollat ad coelum, et
aeternitas animae promittatur, cum bestiis ac jumentis,
corporum una conditio est. Idem occubitus justo
<pb n="0904"/>
et impio, bono et malo, mundo ac immundo, sacrificanti
et non sacrificanti. Sicut bonus, ita et qui peccat.
Sicut qui jurat, ita et is qui juramentum metuit.
Similiter et homines et jumenta in favillam et cinerem
dissolvuntur.</p>
        </div3>
<div3>
          <head>28.</head>
          <p>
 Quid diu immoror, et dolorem meum differendo
facio longiorem? Sentiebat prudentissima feminarum
adesse mortem, et frigente alia parte corporis
atque membrorum, solum animae teporem in sacro
pectore palpitare, nihilominus quasi ad suos pergeret, <emph>722</emph> 
 alienosque desereret, illos versiculos
susurrabat [Ms. S. Maxim. <hi>suffocabat]: Domine, dilexi
decorem domus tuae et locum habitationis gloriae tuae <note>(Psal. 25. 8)</note>
          </hi>.
Et, <hi>Quam dilecta tabernacula tua, Domine
virtutum, concupiscit, et deficit anima mea in atria Domini <note>(Psal. 83. 1)</note>
          </hi>.
Et, <hi>Elegi abjecta esse in domo Dei
mei, magis quam habitare in tabernaculis peccatorum <note>(Ibid. 11)</note>
          </hi>.
Cumque a me interrogaretur, cur taceret,
cur nollet respondere inclamanti, an doleret aliquid,
Graeco sermone respondit, nihil se habere molestiae,
sed omnia quieta et tranquilla perspicere.
Post haec obmutuit, et clausis oculis quasi jam mortalia
despiceret, usque ad expirationem animae, eosdem
repetebat versiculos, ut quod dicebat, vix
audire possemus; digitumque ad os tenens, crucis
signum pingebat in labiis. Defecerat spiritus, et anhelabat
in mortem; animaque erumpere gestiens, ipsum
stridorem, quo mortalium vita finitur, in laudes Domini
convertebat. Aderant Jerosolymorum [Joannes],
et aliarum urbium Episcopi, et Sacerdotum inferioris
[al. <hi>inferiores</hi> ] gradus, ac Levitarum innumerabilis
multitudo. Omne monasterium, virginum et monachorum
chori repleverant. Statimque ut audivit sponsum
vocantem, <hi>Surge, veni, proxima mea, speciosa
mea, columba mea: Quoniam ecce hyems transiit et
recessit, pluvia abiit sibi <note>(Cant. 2. 10. 11)</note>
          </hi>; laeta respondit: <hi>Flores visi sunt in terra, tempus sectionis advenit <note>(Ibid. 12)</note>
          </hi>.
Et <hi>Credo videre bona Domini in terra
viventium <note>(Psal. 26. 13)</note>
          </hi>.</p>
        </div3>
<div3>
          <head>29.</head>
          <p>
 Ex hinc non ululatus, non planctus, ut inter
saeculi homines fieri solet, sed Psalmorum linguis
diversis examina [Ms. <hi>ex animo</hi> ] concrepabant. Translataque
Episcoporum manibus, et cervicem feretro
subjicientibus; cum alii Pontifices lampadas cereosque
praeferrent, alii choros psallentium ducerent, in
media Ecclesia speluncae Salvatoris est posita. Tota
ad funus ejus, Palaestinarum urbium turba convenit.
Quem monachorum latentium in eremo cellula sua
tenuit? Quam virginum cubiculorum secreta texerunt?
Sacrilegium putabat, qui non tali feminae ultimum
reddidisset officium. Viduae et pauperes in exemplum
<pb n="0905"/>
Dorcadis, vestes ab ea praebitas ostendebant <note>(Act. 9. 39)</note>.
Omnis <emph>723</emph> inopum multitudo matrem,
et nutritiam [Mss. <hi>nutriculam</hi> ] se perdidisse clamabat.
Quodque mirum sit, nihil pallor mutaverat
faciem, sed ita dignitas quaedam, et gravitas ora compleverat,
ut eam putares non mortuam, sed dormientem.
 Graeco, Latino, Syroque sermone Psalmi
in ordine personabant: non solum triduo, donec
subter Ecclesiam, et juxta specum Domini conderetur;
sed per omnem hebdomadam, cunctis qui venerant,
suum funus, et proprias credentibus lacrymas.
Venerabilis virgo filia ejus Eustochium, quasi ablactata
super matrem suam, abstrahi a parente non
poterat: deosculari oculos, haerere vultui, totum
corpus amplexari, et se cum matre velle sepeliri.</p>
        </div3>
<div3>
          <head>30.</head>
          <p>
 Testis est Jesus, ne unum quidem nummum
ab ea filiae derelictum, sed, ut ante jam dixi, derelictum
magnum aes alienum: et, quod his difficilius
est, fratrum et sororum immensam multitudinem,
quos sustentare arduum, et abjicere impium est.
Quid hac virtute mirabilius, feminam nobilissimae
familiae, magnis quondam opibus, tanta fide omnia
dilargitam, ut ad egestatem pene ultimam perveniret?
Jactent alii pecunias, et in corbonam Dei aera
congesta, funalibusque aureis dona pendentia. NEMO
plus dedit pauperibus, quam quae sibi nihil reservavit.
Nunc illa divitiis fruitur, et his bonis, <hi>quae nec
oculus vidit, nec auris audivit, nec in cor hominis
ascenderunt <note>(2. Cor. 2. 9)</note>
          </hi>. Nostram vicem dolemus,
et invidere potius gloriae ejus videbimur, si voluerimus
diutius flere regnantem.</p>
        </div3>
<div3>
          <head>31.</head>
          <p>
 Secura esto, Eustochium, magna haereditate
ditata es. Pars tua Dominus: et quo magis gaudeas,
mater tua longo martyrio coronata est. Non solum
enim effusio sanguinis in confessione reputatur; SED
DEVOTAE quoque mentis servitus immaculata quotidianum
martyrium est. Illa corona de rosis et violis
plectitur [Ms. S. Max. <hi>texitur</hi> ], ista de liliis. Unde et
in Cantico scribitur Canticorum: <hi>Fratruelis meus
candidus et rubicundus <note>(Cant. 5. 10)</note>
          </hi>; et in pace, et in
bello eadem <emph>724</emph> praemia vincentibus tribuens.
Mater inquam tua audivit cum Abraham: <hi>Exi de terra
tua, et de cognatione tua, et veni in terram, quam ostendam
tibi <note>(Gen. 12. 1)</note>
          </hi>. Et per Jeremiam Dominum
praecipientem: <hi>Fugite de medio Babylonis, et salvate
animas vestras <note>(Jerem. 48. 6)</note>
          </hi>. Et usque ad diem
mortis suae non est reversa in Chaldaeam; nec ollas
Aegypti, et virulentias carnium desideravit <note>(Exod.
16. 3)</note>, sed choris comitata virgineis, civis est Salvatoris
<pb n="0906"/>
effecta, et de parvula Bethleem coelestia regna
conscendens, dicit ad veram Noemi: <hi>Populus tuus,
populus meus, et Deus tuus, Deus meus <note>(Ruth. 1)</note>
          </hi>.</p>
        </div3>
<div3>
          <head>32.</head>
          <p>
 Hunc tibi librum ad duas lucubratiunculas,
eodem quem tu sustines dolore, dictavi. Nam quotiescumque
stylum figere volui, et opus exarare promissum,
toties obriguerunt digiti, cecidit manus,
sensus elanguit. Unde et inculta oratio, votum scribentis
absque ulla elegantia et verborum lepore testatur.</p>
        </div3>
<div3>
          <head>33.</head>
          <p>
 Vale, o Paula, et cultoris tui ultimam senectutem,
orationibus juva. Fides et opera tua Christo
te sociant, praesens facilius quod postulas, impetrabis. <hi>Exegi monumentum aere perennius 
 <note>(Horat. od.
ultim. lib. 3. Carm.)</note>
          </hi>, quod nulla destruere possit
vetustas. Incidi elogium sepulcro tuo, quod huic volumini
subdidi, ut quocumque noster sermo pervenerit,
te laudatam, te in Bethleem conditam lector
agnoscat.
</p>
          <p> Sequitur titulus sepulchri.
<l> <hi>Scipio quam genuit, Pauli fudere parentes,</hi> </l>
<l> <hi>Graccorum soboles, Agamemnonis inclyta proles,</hi> </l>
<l> <hi>Hoc jacet in tumulo: Paulam dixere priores,</hi> </l>
<l> <hi>Eustochii genitrix, Romani prima Senatus:</hi> </l>
<l> <hi>Pauperiem Christi, et Bethlemitica rura secuta est.</hi> </l>
          </p>
<p> In fronte speluncae.
<l> <hi>Aspicis angustum, praecisa in rupe sepulcrum?</hi> </l>
<l> <hi>Hospitium Paulae est, coelestia regna tenentis.</hi> </l>
<l> <hi>Fratrem, cognatos, Romam, patriamque relinquens</hi> </l>
<l> <emph>725</emph> <hi>Divitias, sobolem, Bethlemiti conditur antro.</hi> </l>
<l> <hi>Hic praesepe tuum, Christe, atque hic mystica magi</hi> </l>
<l> <hi>Munera portantes, hominique, Deoque dedere.</hi> </l>
          </p>
        </div3>
<div3>
          <head>34.</head>
          <p>
 Dormivit sancta et beata Paula, septimo Kalendas
Februarias, tertia subbati post solis occubitum.
Sepulta est quinto Kalend. earumdem. Honorio
Augusto sexies, et Aristaeneto Consulibus. Vixit in
Sancto proposito, Romae annos quinque, Bethleem
annos viginti. Omne vitae tempus implevit, annis
quinquaginta sex, mensibus octo, diebus viginti et
uno.
</p>
        </div3>
      </div1>

<div1>
        <head>EPISTOLA CIX. AD RIPARIUM PRESBYTERUM.</head>
<p divs_removed="true"> <hi>Admonitus Riparii Presbyteri litteris, quod Vigilantius
doceret, Martyrum non esse colendos cineres, damnaretque
solemnes Christianorum ad eorum sepulcra
vigilias, hac epistola quasi velitatur, ac praeludit ad
pugnam, ostendens se paratum ad refellendum hominis
errorem, si libros illius ad se mittat.</hi> 

        </p>
        <div3 moved_from_p="true">
            <head>1.</head>
          <p>
 Acceptis primum litteris tuis, non respondere,
<pb n="0907"/>
superbiae est: respondere, temeritatis. De iis enim
rebus interrogas, quae et proferre et audire sacrilegium
est. Ais Vigilantium, qui <foreign xml:lang="greek">κατ' ἀντίφρασιν</foreign> hoc
vocatur nomine (nam Dormitantius rectius diceretur)
os foetidum rursus aperire, et putorem spurcissimum
contra sanctorum Martyrum proferre reliquias: et
nos qui eas suscipimus [al. <hi>suspicimus</hi> ] appellare cinerarios
et idololatras, qui mortuorum hominum ossa
veneremur [al. <hi>veneramur</hi> ]. O infelicem hominem, et
omni lacrymarum fronte plangendum, qui haec dicens,
non se intelligit [al. <hi>intelligat</hi> ] esse Samaritanum et
Judaeum, qui corpora mortuorum, pro immundis habent,
et etiam vasa quae in eadem domo fuerint, pollui
suspicantur: <emph>726</emph> sequentes occidentem litteram, et
non spiritum vivificantem. Nos autem non dico Martyrum
reliquias, sed ne solem quidem et lunam, non Angelos,
non Archangelos, non Cherubim, non Seraphim,
et omne nomen quod nominatur et in praesenti saeculo
et in futuro <note>(Ephes. 1. 21)</note>, colimus et adoramus: ne
serviamus creaturae potius quam Creatori, qui est
benedictus in saecula. Honoramus autem reliquias
Martyrum, ut eum cujus sunt Martyres, adoremus.
Honoramus servos, ut honor servorum redundet ad
Dominum, qui ait: <hi>Qui vos suscipit, me suscipit <note>(Matth.
10. 40)</note>
            </hi>. Ergo Petri et Pauli immundae sunt reliquiae?
ergo Moysi corpusculum immundum erit? quod juxta
Hebraicam Veritatem ab ipso sepultum est Domino <note>(Deut. 34. 6)</note>?
Et quotiescumque Apostolorum et
Prophetarum, ut omnium Martyrum Basilicas ingredimur,
toties idolorum templa veneramur? accensique
ante tumulos eorum cerei, idololatriae insignia
sunt? Plus aliquid dicam, quod redundet in auctoris
caput: et insanum cerebrum, vel sanet aliquando,
vel deleat; ne [al. <hi>nec.</hi> ] tantis sacrilegiis, simplicium
animae subvertantur. Ergo et Domini corpus in sepulcro
positum, immundum fuit? Et Angeli, qui candidis
vestibus utebantur, mortuo cadaveri atque polluto
praebebant excubias; ut post multa saecula Dormitantius
somniaret, imo eructaret immundissimam
crapulam: et cum Juliano persecutore, Sanctorum
Basilicas aut destrueret, aut in templa converteret?</p>
        </div3>
<div3>
          <head>2.</head>
          <p>
 Miror, sanctum Episcopum, in cujus parochia
esse Presbyter dicitur, acquiescere furori ejus: et
non virga Apostolica, virgaque ferrea confringere vas
<pb n="0908"/>
inutile, et tradere in interitum carnis, ut spiritus salvus
fiat <note>(1. Cor. 5. 5)</note>. Meminerit illius dicti: <hi>Si
videbas furem, currebas cum eo, et cum adulteris
portionem tuam ponebas <note>(Ps. 49. 48)</note>
          </hi>. Et in alio loco: <hi>In matutino interficiebam omnes peccatores terrae,</hi> <emph>727</emph> 
 <hi>ut disperderem de civitate Domini omnes operantes
iniquitatem <note>(Ibid. 100. 8)</note>
          </hi>. Et iterum: <hi>Nonne
odientes te, Domine, odio habui, et super inimicos tuos
tabescebam? Perfectio odio oderam illos <note>(Ibid. 138. 21.
22)</note>
          </hi>. Si non sunt honorandae reliquiae Martyrum, quomodo
legimus: <hi>Pretiosa in conspectu Domini mors
Sanctorum ejus <note>(Ibid. 115. 6)</note>
          </hi>? Si ossa eorum [al. <hi>mortuorum</hi> 
] polluunt contingentes, quomodo Elisaeus
mortuus, mortuum suscitavit, et dedit vitam <note>(4. Reg.
13)</note> corpus quod juxta Vigilantium jacebat immundum?
Ergo omnia castra Israel tici exercitus et populi
Dei fuere immunda, quia Joseph et Patriarcharum
corpora portabant in solitudine: et ad sanctam
Terram, immundos cineres pertulerunt? Joseph quoque,
qui in typo praecessit Domini Salvatoris, sceleratus
fuit; qui tanta ambitione, Jacob in Hebron
ossa portavit; ut immundum patrem, avo et atavo
sociaret immundis, et mortuum mortuis copularet?
O praecidendam linguam a medicis, imo insanum
curandum caput; ut qui loqui nescit, discat aliquando
reticere. Ego [al. <hi>ergo</hi> ] vidi hoc aliquando portentum,
et testimoniis Scripturarum, quasi vinculis
Hippocratis volui ligare furiosum: sed abiit, excessit,
evasit, erupit; et inter Adriae fluctus Cotiique regis
Alpes, in nos declamando clamavit. QUIDQUID ENIM
amans loquitur, vociferatio et clamor est appellandus.</p>
        </div3>
<div3>
          <head>3.</head>
          <p>
 Tacita me forsitan cogitatione reprehendas, cur
in absentem invehar. Fatebor tibi dolorem meum.
Sacrilegium tantum patienter audire non possum.
Legi enim seiromasten Phinees <note>(Num. 25)</note>, austeritatem
Eliae <note>(3. Reg. 18)</note>, zelum Simonis Chananaei,
Petri severitatem Ananiam et Sapphiram trucidantis <note>(Act. 5. 5)</note>,
Paulique constantiam, qui Elymam
magum viis Domini resistentem, aeterna caecitate
damnavit <note>(Deut. 13. et 11)</note>. NON EST crudelitas, pro
Deo pietas. Unde et in Lege dicitur: <hi>Si frater tuus, et
amicus, et uxor, quae est in sinu tuo, depravare te voluerit
a veritate, sit manus tua super eos, et effundes sanguinem
eorum, et auferes malum de medio Israel <note>(Ibid. 13 et 28)</note>
          </hi>.
Iterum dicam: <emph>728</emph> Ergo Martyrum immundae sunt
reliquiae? Et quid passi sunt Apostoli, ut immundum
Stephani corpus tanta funeris ambitione praecederent,
et facerent ei planctum magnum; ut eorum luctus in
<pb n="0909"/>
nostrum gaudium verteretur? Nam quod dicis eum
vigilias execrari, facit et hoc contra vocabulum suum,
ut velit dormire Vigilantius, et non audiat Salvatorem
dicentem: <hi>Sic non potuistis una hora vigilare mecum?
Vigilate et orate, ut non intretis in tentationem. Spiritus
promptus est, sed caro infirma <note>(Matth. 26. 40. et Marc.
14. 37)</note>
          </hi>. Et in alio loco Propheta decantat: <hi>Media nocte
surgebam, ut confiterer tibi, super judicia justitiae
tuae <note>(Psal. 118. 62)</note>
          </hi>. Dominum quoque in Evangelio
legimus pernoctasse, et Apostolos clausos carcere
tota nocte vigilasse, ut illis psallentibus terra quateretur,
custos carceris crederet, magistratus et civitas
terrerentur. Loquitur Paulus: <hi>Orationi insistite,
vigilantes in ea <note>(Coloss. 4. 2)</note>
          </hi>. Et in alio loco: <hi>In vigiliis
frequenter <note>(2. Cor. 11. 27)</note>
          </hi>. Dormiat itaque Vigilantius,
et ab exterminatore Aegypti cum Aegyptiis
dormiens suffocetur. Nos dicamus cum David: <hi>Non
dormitabit, neque dormiet, qui custodit Israel <note>(Ps. 120.
4)</note>
          </hi>; ut veniat ad nos sanctus, et AIR, qui interpretatur <hi>vigil 
 <note>(Dan. 4. 10)</note>
          </hi>. Et si quando propter peccata nostra
dormierit, dicamus ad eum: <hi>Exurge, quid dormitas,
Domine <note>(Matth. 8. 25)</note>
          </hi>? excitemusque illum, et navicula
fluctuante, clamemus: <hi>Magister, salvos nos fac,
perimus.</hi> </p>
        </div3>
<div3>
          <head>4.</head>
          <p>
 Plura dictare volueram, si non Epistolaris brevitas
pudorem nobis tacendi imponeret: et si tu librorum
ipsius ad nos voluisses mittere cantilenas, ut
scire possemus ad quae [al. <hi>ea quae</hi> ] rescribere deberemus.
Nunc autem aerem verberavimus, et non tam
illius infidelitatem, quae omnibus patet, quam nostram
fidem aperuimus. Caeterum si volueris, longiorem nos
adversum eum librum scribere, mitte naenias illius et
ineptias, ut Joannem Baptistam audiat praedicantem: <hi>Jam securis ad radices arborum posita est. Omnis arbor,
quae non facit fructum 
 bonum, excidetur, et in ignem
mittetur <note>(Ibid. 3. 10)</note>
          </hi>.
</p>
        </div3>
      </div1>

<div1>
        <head> <emph>729</emph> EPISTOLA CX. AUGUSTINI AD HIERONYMUM.</head>
<p> <hi>Hieronymum litteris suis nonnihil offensum demulcere
studet Augustinus. Apologiam illius contra Ruffinum
accepisse se testatur, deplorans tantos inter viros
quondam amicissimos tam amarulentam discordiam
incidisse.</hi> </p>
<p divs_removed="true">Domino venarando, et desideratissimo fratri compresbytero
HIERONYMO, AUGUSTINUS in Domino salutem.

        </p>
        <div3 moved_from_p="true">
            <head>1.</head>
          <p>
 « Quamvis existimem antequam ista sumeres,
venisse in manus tuas litteras meas, quas per
Dei servum, filium nostram Cyprianum Diaconum
misi, quibus certissime agnosceres meam esse epistolam,
cujus exemplaria illuc pervenisse [al. <hi>venisse</hi> ]
commemorasti; unde jam me arbitror rescriptis
tuis, velut Entellinis gravibus atque acribus
<pb n="0910"/>
caestibus <note>(Aeneid. V)</note>, tanquam audacem Daretem
coepisse pulsari atque versari: nunc tamen eis ipsis
respondebo litteris tuis, quas mihi per sanctum filium
nostrum Asterium jam [al. abest <hi>jam</hi> ] mittere
dignatus es, in quibus multa in me comperi tuae benevolentissimae
caritatis, et rursus quaedam nonnullius
 a me tuae offensionis indicia. Itaque ubi
mulcebar legens, ibi continuo feriebar: hoc sane vel
maxime admirans, quod cum te dicas exemplaribus
litterarum mearum ideo non temere putavisse credendum,
ne forte, te respondente, laesus juste expostularem,
quod probare ante debuisses, meum esse
sermonem, et sic rescribere; postea jubeas, si mea
est epistola, aperte me scribere, aut mittere exemplaria
veriora, ut absque ullo rancore stomachi, in
Scripturarum disputatione versemur. Quo pacto enim
possumus in hac disputatione sine rancore versari,
si me laedere paras? aut si non paras, quomodo ego,
te non laedente, abs te laesus juste expostularem <emph>730</emph> 
 quod probare ante debuisses meum esse sermonem,
et sic rescribere, hoc est et sic laedere?
Nisi enim rescribendo laesisses, ego juste expostulare
non possem. Proinde cum ita rescribis, ut laedas,
quis locus nobis relinquitur in disputatione Scripturarum
sine ullo rancore versandi? Ego quidem absit
ut laedar, si mihi certa ratione volueris et potueris
demonstrare illud ex epistola Apostoli, vel quid
aliud Scripturarum sanctarum te verius intellexisse,
quam me: imo vero absit, ut non cum gratiarum
actione lucris meis deputem, SI FUERO TE docente
instructus, aut emendante correctus.</p>
        </div3>
<div3>
          <head>2.</head>
          <p>
 « Verumtamen tu, mihi frater carissime, nisi te
putares laesum scriptis meis, non me putares laedi
posse rescriptis tuis. Nullo enim modo id de te opinatus
fuero, quod te non arbitraris laesum si sic tamen
rescribis ut laedas. Aut si te non sic rescribente, ego
propter nimiam stultitiam meam laedi posse putatus
sum, hoc ipso laesisti plane, quod de me ita sensisti.
<pb n="0911"/>
Sed nullo modo tu me, quem nunquam talem expertus
es, temere talem crederes, qui litterarum
mearum exemplaribus etiam cum stylum meum nosses,
temere credere noluisti. Si enim non immerito
 vidisti, me juste expostulaturum fuisse, si temere
crederes esse litteras meas, quae non essent meae:
quanto justius expostularem, meipsum temere putatum
talem, qualem me expertus non esset, qui putavisset?
Nequaquam ergo ita prolabereris, ut te non
rescribente, quo laederer, me tamen existimares nimis
insipientem, etiam tali tuo rescripto laedi potuisse.</p>
        </div3>
<div3>
          <head>3.</head>
          <p>
 « Restat igitur, ut laedere me rescribendo disponeres,
si certo documento meas esse illas litteras
nosses. Atque ita, quia non credo quod injuste me
laedendum putares, superest ut agnoscam peccatum
meum, quod prior te illis litteris laeserim, quas meas
esse negare non possum. Cur itaque conor contra
fluminis tractum, ac non potius veniam peto? Obsecro
ergo te per mansuetudinem Christi, ut si te laesi,
dimittas mihi, nec me <emph>731</emph> vicissim laedendo,
malum pro malo reddas. Laedes autem me, si mihi
tacueris errorem meum, quem forte inveneris in
 scriptis vel in dictis meis. Nam si ea in me reprehenderis,
quae reprehendenda non sunt, te potius
[al. <hi>magis</hi> ] laedis quam me: quod absit a moribus et
sancto proposito tuo, ut hoc facias voluntate laedendi,
culpans in me aliquid dente maledico, quod
mente veridica scis non esse culpandum. Ac per hoc
aut benevolo corde arguas, etiam si caret delicto
quem [al. <hi>quod</hi> ] arguendum putas: aut paterno affectu
mulceas, quem abjicere nequeas. POTEST ENIM
FIERI, ut tibi videatur aliud, quam veritas habet,
dum tamen aliud, abs te non fiat, quam caritas habet.
Nam et ego amicissimam reprehensionem tuam
gratissime accipiam, etiamsi reprehendi non meruit,
quod recte defendi potest. Aut agnoscam simul et
benevolentiam tuam, et culpam meam: et quantum
Dominus donat, in alio gratus, in alio emendatus
inveniar.</p>
        </div3>
<div3>
          <head>4.</head>
          <p>
 « Quid ergo? fortasse dura, sed certe salubria
verba tua tanquam caestus Entelli pertimescam. Caedebatur
ille, non curabatur, et ideo vincebatur, non
sanabatur. Ego autem si medicinalem correptionem
tuam tranquillus accepero, non dolebo. Si vero infirmitas
 vel humana, vel mea etiam cum veraciter
arguitur, non potest non [al. <hi>nisi</hi> ] aliquantulum
contristari; melius tumor capitis dolet, dum curatur,
quam dum ei parcitur; et non sanatur. Hoc est
enim quod acute vidit, qui dixit, utiliores esse plerumque
inimicos objurgantes, quam amicos objurgare
metuentes. Illi enim dum rixantur, dicunt aliquando
vera, quae corrigamus: isti autem minorem
<pb n="0912"/>
quam oportet exhibent justitiae libertatem, dum
amicitiae timent exasperare dulcedinem. Quapropter
et si forte bos, ut tibi videris, lassus senectute
corporis, non vigore animi tamen, in area dominica
fructuoso labore desudans; ecce adsum [al. <hi>sum</hi> ], si
quid perperam dixi, fortius fige pedem. Non mihi
esse debet molestum pondus aetatis tuae, dummodo
conteratur palea culpae meae.</p>
        </div3>
<div3>
          <head>5.</head>
          <p>
 « Proinde illud quod in extremo epistolae tuae
posuisti, cum magni desiderii suspirio vel lego, vel
recolo. <hi>Utinam,</hi> inquis, <emph>732</emph> <hi>mereremur complexus
tuos; et collatione mutua vel doceremus aliqua,
vel disceremus.</hi> Ego autem dico, utinam saltem propinquis
terrarum locis habitaremus; ut si non possent
misceri nostra colloquia, litterae possent esse
crebriores. Nunc vero tanto locorum intervallo absumus
a sensibus nostris, ut de illis verbis Apostoli
ad Galatas, juvenem me ad tuam sanctitatem
scripsisse meminerim; et ecce jam senex, necdum
rescripta meruerim; faciliusque ad te exemplaria
epistolae meae pervenerint, nescio qua occasione
praeveniente, quam ipsa epistola, me curante. Homo
enim, qui eam tunc acceperat, nec ad te pertulit nec
ad me retulit [al. <hi>pertulerit et retulerit</hi> ]. Tantae autem
mihi in litteris tuis, quae in manus nostras pervenire
potuerunt, apparent res, ut nihil studiorum meorum
mallem, si possem, quam inhaerere lateri tuo. Quod
ego quia non possum, aliquem nostrorum in Domino
filiorum erudiendum nobis ad te mittere cogito, si
etiam de hac re tua rescripta meruero. Nam neque
in me tantum scientiae divinarum Scripturarum est,
aut esse jam poterit, quantum inesse tibi video. Et
si quid in hac re habeo facultatis, utcumque impendo
populo Dei. Vacare autem studiis diligentius, quam
quae populi audiunt instruendi, propter Ecclesiasticas
occupationes omnino non possum.</p>
        </div3>
<div3>
          <head>6.</head>
          <p>
 « Nescio quae scripta maledica super tuo nomine
ad Africam pervenerunt. Accepimus tamen quod
dignatus es mittere, illis respondens maledictis. Quo
perlecto, fateor multum dolui, inter tam caras familiaresque
personas, cunctis pene Ecclesiis notissimo
amicitiae vinculo copulatas, tantum malum exstitisse
discordiae. Et tu quidem quantum tibi modereris,
quantumque teneas aculeos indignationis tuae, ne
reddas maledictum pro maledicto satis in tuis litteris
eminet. Verumtamen si eas ipsas cum legissem,
contabui dolore, et obrigui timore; quid de me illa
facerent, quae in te ille scripsit, si in manus meas
<pb n="0913"/>
forte venissent? <hi>Vae mundo ab scandalis <note>(Matth. 18.
7)</note>
          </hi>. Ecce fit, ecce prorsus impletur quod veritas ait, <hi>Quoniam abundavit iniquitas, refrigescet caritas multorum <note>(Matth. 14. 12)</note>
          </hi>.
Quae sibi enim jam fida pectora
tuto refundantur? In cujus <emph>733</emph> sinum tota
se projiciat secura dilectio? Quis denique amicus
non formidetur, quasi futurus inimicus, si potuit inter
Hieronymum et Ruffinum hoc quod plangimus,
exoriri? O misera et miseranda conditio. O infida in
voluntatibus amicorum scientia praesentium, ubi
nulla est praescientia futurorum. Sed quid hoc alteri
de altero gemendum putem, quando ne ipse quidem
sibi homo est notus in posterum? Novit enim utcumque,
vix forte, nunc qualis sit; qualis autem postea
sit futurus, ignorat.</p>
        </div3>
<div3>
          <head>7.</head>
          <p>
 « Haec porro non tantum scientia qualis quisque
sit, verum etiam praescientia qualis futurus sit,
si est in sanctis et beatis Angelis, et quomodo fuerit
beatus diabolus aliquando, cum adhuc bonus angelus
esset, sciens futuram iniquitatem suam, et sempiternum
supplicium, omnino non video. De qua re, si
tamen eam nosse opus est, vellem abs te audire
quid sentias. Vide quid faciant terrae ac maria, quae
nos corporaliter dirimunt. Si haec epistola mea,
quam legis, ego essem, jam mihi diceres, quod quaesivi:
nunc vero quando rescribes? quando mittes?
quando perveniet? quando accipiam? et tamen utinam
quandoque fiat, quod tam cito fieri non posse
quam volumus, quanta possumus tolerantia sustinemus.
Unde recurro ad illa verba epistolae tuae dulcissima,
sanctique desiderii tui plenissima, et ea
facio vicissim mea: <hi>Utique mereremur complexus
tuos; et collatione mutua vel doceremus aliqua, vel disceremus:</hi> 
si tamen esse ullo modo posset, quod ego
te docerem.</p>
        </div3>
<div3>
          <head>8.</head>
          <p>
 « In his autem verbis, non jam tuis tantum,
sed etiam meis, ubi delector et reficior, et ipso
quamvis pendente et non attingente utriusque nostrum
desiderio, non parva ex parte consolor: ibi
rursum acerrimis dolorum stimulis fodior, dum cogito
inter vos quibus Deus hoc ipsum quod uterque
nostrum optavit, largum prolixumque concesserat,
ut conjunctissimi et familiarissimi mella Scripturarum
sanctarum pariter lamberetis, tantae amaritudinis
irrepsisse perniciem, quando non, ubi non, cui
non homini formidandam: cum eo tempore, quo
abjectis jam sarcinis saecularibus, jam expediti Dominum
sequebamini, et in ea terra videbatis simul,
in qua Dominus humanis pedibus ambulans, <hi>Pacem,</hi> 
inquit, <hi>meam do vobis,</hi> <emph>734</emph> <hi>pacem meam relinquo
vobis <note>(Joan. 14. 27)</note>
          </hi>, viris aetate maturis, et in eloquio
Domini habitantibus vobis accidere potuit?
Vere <hi>tentatio est vita humana super terram <note>(Job 7.
1)</note>
          </hi>. Heu mihi, qui vos simul alicubi invenire non
<pb n="0914"/>
possum: forte ut moveor, ut doleo, ut timeo, prociderem
ad pedes vestros, flerem quantum valerem,
rogarem quantum amarem. Nunc unumquemque vestrum
pro seipso, nunc utrumque pro alterutro, et
pro aliis, ac maxime infirmis, pro quibus Christus
mortuus est, qui vos tanquam in theatro vitae hujus
cum magno sui periculo spectant, ne de vobis ea
conscribendo spargatis, quae quandoque concordantes
delere non poteritis, qui nunc concordare
nolitis; aut quae concordes legere timeatis, ne iterum
litigetis.</p>
        </div3>
<div3>
          <head>9.</head>
          <p>
 « Verum dico caritati tuae, nihil me magis quam
hoc exemplum tremuisse, cum quaedam ad me in
epistola tua legerem, tuae indignationis indicia non
illa de Entello et bove lasso, ubi mihi potius hilariter
jocari, quam iracunde minari visus es, quam illud,
quod serio te scripsisse satis apparet, unde supra
elocutus sum, plus fortasse quam debui, sed non
plusquam timui, ubi aisti, <hi>Ne forte laesus juste expostulares.</hi> 
Rogo te, si fieri potest, ut inter nos quaeramus
et disseramus aliquid, quo sine amaritudine discordiae
corda nostra pascantur, fiat. Si autem non
possum [al. <hi>possumus</hi> ] dicere, quid mihi emendandum
videatur in scriptis tuis, nec tu in meis, nisi cum
suspicione invidiae, aut laesione amicitiae; quiescamus
ab his, et nostrae vitae salutique parcamus. MINUS
CERTE assequatur illa quae inflat, dum non
offendatur illa quae aedificat. Ego me longe esse sentio
ab illa perfectione, de qua scriptum est: <hi>Si quis
in verbo non offendit, hic perfectus est vir <note>(Jacob. 3.
2)</note>
          </hi>. Sed plane in Dei misericordia puto me posse facile
abs te petere veniam, si quid offendi quod mihi
aperire debes; ut cum te audiero, lucreris fratrem
tuum <note>(Matth. 18)</note>. Neque enim quia hoc propter longinquitatem
terrarum non potes facere inter me et
te, propterea debes sinere errare me. Prorsus quod
ad ipsas res, quas nosse volumus, attinet, si quid veri
me tenere vel scio, vel credo, vel puto, in quo tu aliter
sentis, quantum dat Dominus sine toa injuria, conabor
asserere. Quod autem pertinet <emph>735</emph> ad offensionem
tuam, cum te indignatum sensero, nihil aliud
quam veniam deprecabor.</p>
        </div3>
<div3>
          <head>10.</head>
          <p>
 « Nec omnino arbitrabor [al. <hi>arbitror</hi> ] te succensere
potuisse, nisi aut hoc dicerem quod non debui,
aut non sic dicerem, ut debui: quia nec miror
nos minus scire invicem, quam scimur a conjunctissimis
et familiarissimis nostris. In quorum ego caritatem,
fateor, facile me totum projicio, praesertim fatigatum
scandalis saeculi; et in ea sine ulla sollicitudine
requiesco. Dum quippe illic esse sentio, in quem
me securus projicio, et in quo securus requiesco.
Nec in hac mea securitate, crastinum illud humanae
fragilitatis incertum, de quo superius ingemui,
omnino formido. Cum enim hominem Christiana caritate
<pb n="0915"/>
flagrantem, eaque [al. <hi>atque</hi> ] mihi fidelem amicum
factum esse sentio, quidquid ei consiliorum
meorum cogitationumque committo, non homini
committo, sed illi in quo manet, ut talis sit. <hi>Deus
enim caritas est; et qui manet in caritate, in Deo manet,
et Deus in eo <note>(1 Joan. 4. 6)</note>
          </hi>: quam si deseruerit,
tantum faciat necesse est dolorem, quantum manens
fecerat gaudium. Verumtamen ex amico intimo factus
inimicus, quaerat sibi potius quod fingat astutus;
non inveniat quod prodat iratus. HOC AUTEM unusquisque
facile assequitur, non occultando quod fecerit,
sed non faciendo quod occultari [al. <hi>occultare</hi> ]
velit. Quod si misericordia Dei bonis piisque concedit,
ut inter amicos, quoslibet futuros, liberi securique
versentur, aliena peccata sibi commissa non
prodant, quae prodi timeant [al. <hi>timent</hi> ], ipsi nulla
committant. Cum enim falsum quid a maledico fingitur,
aut omnino non creditur, aut certe integra salute,
sola fama vexatur. Quod autem malum perpetratur,
hostis est intimus, etiam si nullius intimi
loquacitate aut lite vulgetur. Quapropter quis prudentium
non videat, etiam tu quam tolerabiliter feras
amicissimi quondam et familiarissimi incredibiles
nunc inimicitias, consolante conscientia; et quemadmodum
vel quod jactitat, vel quod a quibusdam
forsitan creditur, in sinistris armis deputes, quibus
non minus quam dextris contra diabolum dimicatur.
Verumtamen illum maluerim aliquo modo
mitiorem, quam te isto modo armatiorem. HOC MAGNUM
et triste miraculum est, ex amicitiis talibus ad
has inimicitias pervenisse. <emph>736</emph> Laetum erit, et
multo majus, ex inimicitiis talibus ad pristinam concordiam
revertisse. » 
</p>
        </div3>
      </div1>

<div1>
        <head>EPISTOLA CXI AUGUSTINI AD PRAESIDIUM.</head>
<p> <hi>Praesidium rogat Augustinus, ut superiorem epistolam
curet Hieronymo reddendam, utque sibi eumdem suis
etiam litteris placet.</hi> </p>
<p divs_removed="true">Domino beatissimo, et merito venerando fratri, et
consacerdoti PRAESIDIO, AUGUSTINUS in Domino salutem.

        </p>
        <div3 moved_from_p="true">
            <head>1.</head>
          <p>
 « Sicut praesens rogavi sinceritatem tuam, nunc
quoque commoneo, ut litteras meas sancto fratri et
compresbytero nostro Hieronymo mittere non graveris.
Ut autem noverit caritas tua, quemadmodum
etiam tu illi pro mea causa scribere debeas, misi
exemplaria litterarum et mearum ad ipsum, et ad
<pb n="0916"/>
me ipsius. Quibus lectis pro tua sancta prudentia
facile videas [al. <hi>videbis</hi> ] et modum meum, quem
servandum putavi, et motum ejus, quem non frustra
timui. Aut si ego quod non debui, aut quomodo non
debui, aliquid scripsi, non ad illum de me, sed ad
meipsum potius fraterna dilectione mitte sermonem;
quo correctus petam, ut ignoscat, si meam culpam
ipse cognovero. » 
</p>
        </div3>
      </div1>

<div1>
        <head>EPISTOLA CXII HIERONYMI AD AUGUSTINUM.</head>
<p> <hi>Respondet tandem Hieronymus ad Augustini quaestiones
propositas in epistolis 56. 67. et 104. scilicet de
titulo libri Ecclesiasticos scriptores enarrantis, de
Petro reprehenso a Paulo in epist. ad Galatas, de
translatione veteris Testamenti, ac de hederae vocabulo
apud Jonam: defendens acriter scriptiones et
interpretationes suas adversus Augustinum.</hi> </p>
<p divs_removed="true">Domino vere sancto ac beatissimo Papae AUGUSTINO,
HIERONYMUS in Christo salutem.

        </p>
        <div3 moved_from_p="true">
            <head>1.</head>
          <p>
 Tres simul epistolas, imo libellos breves per
Diaconum Cyprianum, <emph>737</emph> tuae dignationis accepi,
diversas, ut tu nominas, quaestiones, ut ego
sentio, reprehensiones opusculorum meorum continentes.
Ad quas, si respondere voluero, libri magnitudine
opus erit. Tamen conabor quantum facere
possum, modum non egredi longioris epistolae, et
festinanti fratri moram non facere: qui ante triduum
quam profecturus erat, a me epistolas flagitavit; ut
pene in procinctu haec qualiacumque sunt, effutire
 compellerer, et tumultuario respondere sermone,
non maturitate scribentis, sed dictantis temeritate:
quae plerumque non in doctrinam, sed in casum
vertitur: ut fortissimos quoque [al. <hi>quosque</hi> ] milites
subita bella conturbant, et ante coguntur fugere
quam possint arma corripere.</p>
        </div3>
<div3>
          <head>2.</head>
          <p>
 Caeterum nostra armatura Christus est, et Apostoli
Pauli institutio, qui scribit ad Ephesios:  « Assumite
arma Dei, ut possitis resistere in die malo » <note>(Ephes. 6. 13)</note>.
Et rursum:  « State succincti lumbos
vestros in veritate, et induti loricam justitiae, et
calceati pedes in praeparationem Evangelii pacis:
super omnia accipientes scutum fidei, in quo possitis
universa tela maligni ignita extinguere: et galeam
salutis accipite, et gladium spiritus, quo est verbum
Dei »  <note>(Ibid. 14. et seqq.)</note>. His quondam telis rex David
armatus procedebat ad praelium; et quinque lapides
de torrente accipiens levigatos, nihil asperitatis
et sordium inter hujus saeculi turbines, in sensibus
suis esse monstrabat, bibens de torrente in via: et
idcirco exaltavit caput, et superbissimum Goliath
suo potissimum mucrone truncavit, percutiens in
<pb n="0917"/>
fronte blasphemum <note>(1. Reg. 17)</note>; et in ea parte corporis
vulnerans, in qua et praesumptor sacerdotii
Ozias lepra percutitur <note>(2. Paral. 26)</note>, et sanctus gloriatur
in Domino dicens: <hi>Signatum est super nos lumen
vultus tui, Domine <note>(Psal. 4. 7)</note>
          </hi>. Dicamus igitur et
nos: <hi>Paratum cor meum, Deus, paratum cor meum;
cantabo et psallam in gloria mea. Exsurge psalterium et
cithara; exsurgam diluculo <note>(Psal. 56. 8. 9. et 107. 1.
2)</note>
          </hi>; ut in nobis possit impleri: <hi>Aperi os tuum, et ego
adimplebo illud <note>(Ps. 80. 11)</note>
          </hi>. Et: <hi>Dominus dabit verbum
evangelizantibus virtute multa <note>(Ps. 67. 12)</note>
          </hi>. Te quoque
 hoc ipsum orare non dubito, ut inter nos contendentes
veritas <emph>738</emph> superet. Non enim tuam
quaeris gloriam, sed Christi. Cumque tu viceris, et
ego vincam, si meum errorem intellexero: et e contrario
me vincente, tu superas; quia non filii parentibus,
sed parentes filiis thesaurizant. Et in Paralipomenon
libro legimus, quod filii Israel ad pugnandum
processerint <hi>mente pacifica:</hi> inter ipsos quoque gladios
et effusiones sanguinis et cadavera prostratorum non
suam, sed pacis victoriam cogitantes. Respondeamus
igitur ad omnia; ac multiplices quaestiones, si Christus
jusserit, brevi sermone solvamus. Praetermitto
salutationis officia, quibus meum demulces caput:
laceo de blanditiis, quibus reprehensionem mei [al. <hi>meam</hi> 
] niteris consolari. Ad ipsas causas veniam.</p>
        </div3>
<div3>
          <head>3.</head>
          <p>
 Dicis accepisse te librum meum a quodam fratre,
qui titulum non haberet, in quo Scriptores Ecclesiasticos
tam Graecos quam Latinos enumeraverim.
Cumque ab eo quaereres, ut tuis verbis utar, <hi>cur liminaris
pagina non esset inscripta, vel quo censeretur nomine,</hi> 
respondisse appellari <hi>Epitaphium:</hi> et argumentaris,
quod recte sic vocaretur, si eorum tantum vel
vitas vel scripta ibi legisses, qui jam defuncti essent.
Cum vero multorum et eo tempore quo scribebatur,
et nunc usque viventium, ibi commemorentur opuscula,
mirari te, cur ei hunc titulum imposuerim.
Puto intelligere prudentiam tuam, quod ex opere ipso
titulum potueris intelligere. Legisti enim et Graecos
et Latinos, qui vitas virorum illustrium descripserunt,
quod nunquam <hi>Epitaphium</hi> titulum indiderint, sed
de Illustribus Viris, verbi gratia, Ducibus, Philosophis,
Oratoribus, Historicis, Poetis, Epicis, Tragicis,
Comicis: Epitaphium autem proprie scribitur [al. <hi>inscribitur</hi> 
] mortuorum: quod quidem in dormitione
sanctae memoriae Nepotiani Presbyteri olim fecisse
me novi. Ergo hic liber <hi>de Illustribus Viris,</hi> vel proprie <hi>de Scriptoribus Ecclesiasticis</hi> 
 appellandus est:
licet a plerisque emendatoribus imperitis, de <hi>Auctoribus</hi> 
dicatur inscriptus.</p>
        </div3>
<div3>
          <head>4.</head>
          <p>
 Secundo loco quaeris, cur dixerim in Commentariis
Epistolae ad Galatas, <emph>739</emph> Paulum id, in
Petro non potuisse reprehendere, quod ipse fecerat:
nec in alio arguere simulationem, cujus ipse tenebatur
reus: et asseris reprehensionem Apostolicam non
fuisse dispensatoriam, sed veram; et me non debere
docere mendacium, sed universa quae scripta sunt,
<pb n="0918"/>
ita sonare, ut scripta sunt. Ad quae primum respondeo,
debuisse prudentiam tuam Praefatiunculae Commentariorum
meorum meminisse, dicentis ex persona
mea. « Quid igitur ego stultus, aut temerarius,
qui id pollicear, quod ille non potuit? Minime: quin
potius in eo, ut mihi videor, cautior atque timidior,
quod imbecillitatem virium mearum sentiens,
Origenis Commentarios secutus sum. Scripsit enim
ille vir in Epistolam Pauli ad Galatas quinque
proprie volumina, et decimum Stromateon suorum
librum, commatico super explanatione ejus sermone
complevit. Tractatus quoque varios, et Excerpta, quae
vel sola possent [al. <hi>possint</hi> ] sufficere, composuit.
Praetermitto Didymum videntem meum, et Laodicenum,
de Ecclesia nuper egressum, et Alexandrum
veterem haereticum, Eusebium quoque Emisenum, et
Theodorum Heracleotem: qui et ipsi nonnullos super
hac re Commentariolos reliquerunt. E quibus si vel
pauca decerperem, fieret aliquid, quod non penitus
contemneretur. Itaque ut simpliciter fatear, legi haec
omnia, et in mente mea plurima coacervans, accito
notario, vel mea, vel aliena dictavi, nec ordinis, nec
verborum, interdum nec sensuum memor. Jam
Domini misericordiae est, ne per imperitiam nostram
ab aliis bene dicta dispereant; et non placeant inter
extrancos, quae placent inter suos). »  Si quid igitur
reprehensione dignum putaveras in explanatione nostra,
eruditionis tuae fuerat quaerere, utrum ea quae
scripsimus, haberentur in Graecis, ut si illi non dixissent,
tunc meam proprie sententiam condemnares:
praesertim cum libere in Praefatione confessus sim,
Origenis Commentarios me esse secutum, et vel mea,
vel aliena dictasse; et in fine ejusdem <emph>740</emph> capituli,
quod reprehendis, scripserim:  « (Si cui iste non
placet sensus, quo nec Petrus peccasse, nec Paulus
procaciter ostenditur arguisse majorem, debet exponere,
qua consequentia Paulus in altero reprehendat,
quod ipse commisit). »  Ex quo ostendi, me non ex
definito id defendere, quod in Graecis legerem: sed
ea expressisse quae legeram, ut lectoris arbitrio derelinquerem,
utrum probanda essent, an improbanda.</p>
        </div3>
<div3>
          <head>5.</head>
          <p>
 Tu igitur ne quod ego petieram, faceres, novum
argumentum reperisti, ut assereres Gentiles qui in
Christum credidissent, Legis onere liberos; eos autem
qui ex Judaeis crederent, Legi esse subjectos:
<pb n="0919"/>
ut per utrorumque personam, et Paulus recte reprehenderet
eos qui Legem servarent, quasi Doctor
gentium; et Petrus jure reprehenderetur, qui princeps
circumcisionis id imperaverit [al. <hi>imperavit</hi> ] gentibus,
quod soli qui ex Judaeis erant, debuerint observare.
Hoc si placet, imo quia placet, ut quicumque
credunt ex Judaeis, debitores sint Legis faciendae:
tu ut Episcopus in toto orbe notissimus, debes hanc
promulgare sententiam; et in assensum tuum omnes
coepiscopos trahere. Ego in parvo tuguriolo [al. <hi>turguriunculo</hi> ]
cum Monachis, id est, cum compeccatoribus
meis, de magnis statuere non audeo, nisi hoc
ingenue confiteri, me majorum scripta legere, et
in Commentariis secundum omnium consuetudinem,
varias ponere explanationes, ut e multis sequatur
unusquisque quod velit. Quod quidem te puto et in
saeculari litteratura, et in divinis Libris legisse et probasse.</p>
        </div3>
<div3>
          <head>6.</head>
          <p>
 Hanc autem explanationem quam primus Origenes
in decimo Stromateon libro, ubi epistolam
Pauli ad Galatas interpretatur, et caeteri deinceps
interpretes sunt secuti, illa vel maxime causa subintroducunt,
ut Porphyrio respondeant blasphemanti,
qui Pauli arguit procacitatem, quod principem Apostolorum
Petrum ausus est reprehendere, et arguere
in faciem, ac ratione constringere, quod male fecerit,
id est in eo errore fuerit: in quo fuit ipse, qui
alium arguit delinquentem. <emph>741</emph> Quid dicam de
Joanne qui dudum in Pontificali gradu, Constantinopolitanam
rexit Ecclesiam; et proprie super hoc capitulo
latissimum exaravit librum, in quo Origenis
et veterum sententiam est secutus? Si igitur me reprehendis
errantem, patere me, quaeso, errare cum
talibus; et cum me erroris mei multos socios habere
perspexeris, tu veritatis tuae saltem unum astipulatorem
proferre debebis. Haec de explanatione unius
capituli Epistolae ad Galatas.
</p>
          <p>Sed ne videar adversus rationem tuam niti testium
numero, et occasione virorum illustrium subterfugere
veritatem, nec manum audere conserere, breviter
de Scripturis exempla proponam. In Actibus
Apostolorum vox facta est ad Petrum, dicens: <hi>Surge,
Petre, occide, et manduca <note>(Act. 10. 13)</note>
            </hi>, id est, omnia
animalia quadrupedum et serpentium terrae, et
volatilium coeli. Quo dicto, ostenditur nullum hominem
secundum naturam esse pollutum; sed aequaliter
omnes ad Christi gratiam provocari. Ad quod
respondit Petrus: <hi>Absit, quia nunquam manducavi
commune et immundum. Et vox ad eum de coelo secundo
facta est, dicens: Quae Deus mundavit, tu ne
commune dixeris.</hi> Ivit itaque Caesaream; et ingressus
ad Cornelium, <hi>aperiens os suum dixit: In veritate
comperi, quia non est personarum acceptor Deus: sed
<pb n="0920"/>
in omni gente qui timet eum, et operatur justitiam,
acceptus est illi.</hi> Denique <hi>cecidit Spiritus Sanctus super
eos; et obstupuerunt ex circumcisione fideles, qui
venerant cum Petro, quod et in nationes gratia Spiritus
Sancti fuisset effusa. Tunc respondit Petrus: Numquid
aquam quis prohibere potest: ut non baptizentur hi,
qui Spiritum Sanctum acceperunt, sicut et nos? Et
jussit eos in nomine Jesu Christi baptizari. Audierunt
autem Apostoli et fratres qui erant in Judaea, quia et
gentes receperunt verbum Dei. Cum autem ascendisset
Petrus Jerosolymam, disceptabant adversus illum qui
erant ex circumcisione, dicentes, Quare introisti ad
viros praeputium habentes, et manducasti cum illis <note>(Act. 11. 1. 2 et 3)</note>
            </hi>?
Quibus omni ratione exposita,
novissime orationem suam hoc sermone conclusit. <hi>Si ergo eamdem gratiam dedit illis Deus, sicut et nobis,
qui credidimus in Dominum Jesum Christum;</hi> 
 <emph>742</emph> <hi>ego quis eram, qui possem prohibere Deum? His
auditis tacuerunt, et glorificaverunt Deum dicentes: Ergo
et gentibus poenitentiam Deus ad vitam dedit.</hi> 
 Rursum
cum multo post tempore Paulus et Barnabas venissent
Antiochiam; et congregata Ecclesia, retulissent <hi>quanta fecisset Deus cum illis: et quia aperuisset
Deus gentibus ostium fidei 
 <note>(Act. 14. 26. et 27)</note>
            </hi>, <hi>quidam descendentes de Judaea docebant fratres atque
dicebant: nisi circumcidamini secundum morem Moysi,
non potestis salvi fieri 
 <note>(Act. 15. 1)</note>
            </hi>. <hi>Commota igitur
seditione non minima adversus Paulum et Barnabam,
statuerunt ascendere,</hi> et ipsi qui accusabantur, et hi
qui accusabant, <hi>ad Apostolos et Presbyteros Jerosolymam
super hac quaestione. Cumque Jerosolymam perrexissent,
exsurrexerunt quidam de haeresi Pharisaeorum,
qui crediderant in Christum, dicentes: Oportet
circumcidi eos et praecipere illis, ut servent Legem
Moysi. Et cum magna super hoc verbo oriretur quaestio:
Petrus</hi> solita libertate: <hi>Viri,</hi> inquit, <hi>fratres,
vos scitis quoniam ab antiquis diebus in nobis elegit
Deus per os meum audire gentes verbum Evangelii, et
credere; et qui novit corda Deus, testimonium perhibuit,
dans illis Spiritum Sanctum sicut et nobis, et
nihil discrevit inter nos et illos, fide purificans corda
illorum. Nunc autem quid tentatis Deum imponere
jugum super cervicem discipulorum, quod neque patres
nostri, neque nos portare potuimus? Sed per gratiam
Domini nostri Jesu Christi credimus salvari, quemadmodum
et illi. Tacuit autem omnis multitudo,</hi> et in
sententiam ejus Jacobus Apostolus, et omnes simul
Presbyteri transierunt.</p>
        </div3>
<div3>
          <head>8.</head>
          <p>
 Haec non debent molesta esse lectori, sed et
mihi et illi utilia, ut probemus ante Apostolum Paulum
non ignorasse Petrum imo principem hujus
esse [al. <hi>fuisse</hi> ] decreti, Legem post Evangelium
non esse servandam. Denique tantae auctoritatis Petrus
fuit, ut Paulus in epistola sua scripserit: <hi>Deinde
post annos tres veni Jerosolymam videre Petrum, et
mansi apud eum diebus quindecim <note>(Gal. 1. 18)</note>
          </hi>. Rursumque
<pb n="0921"/>
in consequentibus: <hi>Post annos quatuordecim
ascendi iterum Jerosolymam cum Barnaba, assumpto
et Tito. Ascendi autem secundum revelationem,
et exposui cum eis Evangelium quod praedico in
gentibus <note>(Gal. 2. 1)</note>
          </hi>, ostendens <emph>743</emph> se non habuisse
securitatem praedicandi Evangelii, nisi Petri
et caeterorum Apostolorum qui cum eo erant,
fuisset sententia roboratus. Statimque sequitur: <hi>Separatim autem his, qui videbantur aliquid esse; ne
forte in vacuum currerem, aut cucurrissem.</hi> 
 Quare separatim,
et non publice [al. <hi>in publico</hi> ]? Ne forte fidelibus
qui ex numero Judaeorum, Legem putabant
esse servandam, et sic credendum in Domino Salvatore,
fidei scandalum nasceretur. Ergo et eo tempore
cum Petrus venisset Antiochiam (licet hoc
Apostolorum Acta non scribant, sed affirmanti Paulo
credendum sit) in faciem illi Paulus restitisse se
scribit, quia reprehensibilis erat. Prius enim quam
venirent quidam a Jacobo, cum gentibus edebat:
cum autem venissent, subtrahebat se, et segregabat,
timens cos qui ex circumcisione erant. Et consenserunt
 simulationi ejus caeteri Judaei: ita ut
Barnabas adduceretur ab his in illam simulationem. <hi>Sed cum vidissem,</hi> 
 inquit, <hi>quod non recte ingrediebantur</hi> 
[al. <hi>ingrediuntur] ad veritatem Evangelii, dixi
Petro coram omnibus: Si tu cum sis Judaeus, gentiliter
et non Judaice vivis, quomodo cogis gentes judaizare?</hi> 
et caetera. Nulli ergo dubium est, quod Petrus Apostolus
sententiae hujus, cujus nunc praevaricator arguitur,
primus auctor exstiterit. Causa autem praevaricationis,
timor est Judaeorum. Dicit enim Scriptura,
quod primum edebat cum gentibus; cum autem
venissent quidam a Jacobo, subtrahebat se, et
segregabat, timens eos qui ex circumcisione erant.
Timebat autem Judaeos, quorum erat Apostolus; ne
per occasionem gentilium a fide Christi recederent;
et imitator pastoris boni, perderet gregem sibi creditum.</p>
        </div3>
<div3>
          <head>9.</head>
          <p>
 Sicut ergo ostendimus, Petrum bene quidem
sensisse de abolitione Legis Mosaicae; sed ad simulationem
 observandae ejus timore compulsum:
videamus an ipse Paulus qui alium arguit, tale quid
fecerit. Legimus in eodem libro: <hi>Perambulabat autem
Paulus Syriam et Ciliciam, confirmans Ecclesias <note>(Act.
15. 41)</note>
          </hi>: <hi>pervenitque in Derben et Lystram; et ecce
discipulus quidam erat ibi nomine Timotheus,</hi> <emph>744</emph> <hi>filius mulieris 
 viduae fidelis, patre gentili. Huic autem
testimonium reddebant qui Lystris erant, et Iconio
fratres. Hunc voluit Paulus secum proficisci, et assumens
circumcidit eum propter Judaeos, qui erant in illis
locis. Sciebant enim omnes quod pater ejus gentilis
<pb n="0922"/>
esset <note>(Act. 16. 1. 2. 3.)</note>
          </hi>. O beate Apostole Paule, qui
in Petro reprehenderas simulationem, quare subtraxisset
se a gentibus propter metum Judaeorum,
ab Jacobo venerant: cur Timotheum filium hominis
qui gentilis, utique et ipsum gentilem, neque enim
Judaeus erat, qui non fuerat circumcisus, contra sententiam
tuam circumcidi coegisti? Respondebis mihi:
Propter Judaeos, qui erant in illis locis. Qui igitur
tibi ignoscis in circumcisione discipuli venientis ex
gentibus, ignosce et Petro praecessori tuo, quod aliqua
fecerit metu fidelium Judaeorum. Rursum scriptum
est: <hi>Paulus vero cum adhuc sustinuisset dies multos,
fratribus valedicens navigavit Syriam, et cum eo Priscilla
et Aquila, et totondit sibi in Cenchreis caput; votum
enim habuerat <note>(Act. 18. 18)</note>
          </hi>. Esto ibi [al. <hi>Esto ut ibi</hi> ]
timore Judaeorum compulsus sit facere quod nolebat,
quare comam nutrivit ex voto; et postea eam in
Cenchreis totondit ex Lege, quod Nazaraei, qui
se Deo voverint, juxta praeceptum Moysi facere consueverunt <note>(Num. 6. 18)</note> 
?</p>
        </div3>
<div3>
          <head>10.</head>
          <p>
 Verum haec ad comparationem ejus rei quae
sequitur, parva sunt. Refert Lucas sacrae scriptor
historiae: <hi>Cum venissemus Jerosolymam, libenter susceperunt
nos fratres <note>(Act. 21. 17)</note>
          </hi>: <hi>et sequenti die Jacobus
et omnes seniores, qui cum eo erant, Evangelio
illius comprobato, dixerunt ei: Vides frater, quot millia
sunt in Judaea, qui crediderunt in Christum, et hi
omnes aemulatores sunt Legis. Audierunt autem de te,
quod discessionem doceas a Moyse, eorum qui per gentes
sunt Judaeorum, dicens: non debere eos circumcidere
filios suos; neque secundum consuetudinem ingredi.
Quid ergo est? Utique oportet convenire multitudinem:
audierunt enim te supervenisse. Hoc ergo fac, quod tibi
dicimus. Sunt nobis viri quatuor votum habentes super
se. His assumptis, sanctifica te cum ipsis, et impende in
eos, ut radant capita: et scient omnes, quid quae de te
audierunt, falsa sunt; sed ambulas et</hi> <emph>745</emph> <hi>ipse
custodiens Legem. Tunc Paulus, assumptis viris,
postero die purificatus, intravit cum illis in templum,
annuntians expletionem dierum purificationis, donec
offerretur pro unoquoque eorum oblatio.</hi> O Paule, et
in hoc te rursus interrogo: cur captus raseris; cur
nudipedalia exercueris de caeremoniis Judaeorum;
cur obtuleris sacrificia; et secundum Legem pro te
hostiae fuerint immolatae? Utique respondebis, ne
scandalizarentur qui ex Judaeis crediderunt. Simulasti
ergo te [al. <hi>abest te</hi> ] Judaeum, ut Judaeos lucrifaceres;
et hanc ipsam simulationem Jacobus, et
caeteri te docuere Presbyteri: sed tamen evadere
non potuisti. Orta enim seditione, cum occidendus
esses, raptus es a tribuno, et ab eo missus Caesaream,
<pb n="0923"/>
sub custodia militum diligenti <note>(Act. 23. 23)</note>,
ne te Judaei quasi simulatorem ac destructorem Legis
occiderent. Atque inde Romam perveniens, in
hospitio quod tibi conduxeras, Christum et Judaeis
et gentibus praedicasti <note>(Actor. 28. 14. 30)</note>, et sententia
tua Neronis gladio confirmata est.</p>
        </div3>
<div3>
          <head>11.</head>
          <p>
 Didicimus, quod propter metum Judaeorum
et Petrus et Paulus aequaliter finxerint se Legis
praecepta servare. Qua igitur fronte, qua audacia
Paulus in altero reprehendit [al. <hi>reprehendat</hi> ], quod
ipse commisit? Ego, imo alii ante me exposuerunt
causam quam putaverant, non officiosum mendacium
defendentes, sicut tu scribis: sed ostendentes
[al. <hi>docentes</hi> ] honestam dispensationem, ut et
Apostolorum prudentiam demonstrarent, et blasphemantis
Porphyrii impudentiam coercerent, qui Paulum
et Petrum puerili dicit inter se pugnasse certamine:
imo exarsisse Paulum in invidiam virtutum
Petri, et ea scripsisse jactanter, quae vel non
fecerit, vel si fecerit, procaciter fecerit id in alio
reprehendens quod ipse commiserit. Interpretati sunt
illi ut potuerunt. Tu quomodo istum locum edisseres?
utique meliora dicturus, qui veterum sententiam
reprobasti.</p>
        </div3>
<div3>
          <head>12.</head>
          <p>
 Scribis ad me in epistola tua <note>(Epist. 67)</note>,  « neque
enim a me docendus es, quomodo intelligatur,
quod idem dicit [al. additur <hi>Apostolus]: Factus sum
tanquam Judaeus, ut Judaeos</hi> <emph>746</emph> <hi>lucrifacerem <note>(1. Cor. 9. 20)</note>
          </hi>,
et caetera; quae ibi dicuntur
compassione misericordiae, non simulatione fallaciae.
Fit enim tanquam aeger, qui ministrat aegroto,
non cum se febres habere mentitur; sed cum
animo condolentis cogitat, quemadmodum sibi serviri
vellet, si ipse aegrotaret. Nam utique Judaeus
erat; Christianus autem factus, non Judaeorum sacramenta
reliquerat, quae convenienter ille populus,
et legitimo tempore, quo oportebat, acceperat:
ideoque suscepit ea celebranda, cum jam Christi
esset Apostolus, ut doceret non esse perniciosa his,
qui ea vellent, sicut a parentibus per Legem acceperant,
custodire, etiam cum in Christum credidissent:
non tamen in eis jam constituerent spem salutis:
quoniam per Dominum Jesum salus ipsa quae
illis sacramentis significabatur, advenerat. »  Totius
sermonis tui, quem disputatione longissima protraxisti,
hic sensus est: ut Petrus non erraverit in
eo, quod his qui ex Judaeis crediderant, putaverit
Legem esse servandam: sed in eo a recti linea deviarit,
quod gentes coegerit judaizare. Coegerit autem,
non docentis imperio, sed conversationis exemplo.
Et Paulus non contraria sit locutus his, quae ipse
gesserat; sed quare Petrus eos, qui ex gentibus
erant, judaizare compelleret.
<pb n="0924"/>
</p>
        </div3>
<div3>
          <head>13. </head>
          <p>
Haec ergo summa est quaestionis, imo sententiae
tuae: ut post Evangelium Christi, bene faciant
Judaei credentes, si Legis mandata custodiant, hoc
est, si sacrificia offerant, quae obtulit Paulus, si filios
circumcidant, si sabbatum servent, ut Paulus, in
Timotheo, et omnes observavere Judaei. Si hoc verum
est, in Cerinthi et Ebionis haeresim delabimur,
qui credentes in Christo propter hoc solum a Patribus
anathematizati sunt, quod Legis caeremonias
Christi Evangelio miscuerunt; et sic nova confessi
sunt, ut vetera non omitterent. Quid dicam de Ebionitis,
qui Christianos esse se simulant? Usque hodie
per totas Orientis synagogas inter Judaeos haeresis est,
quae dicitur Minaeorum, et a Pharisaeis nunc usque
damnatur: quos vulgo <emph>747</emph> Nazaraeos nuncupant,
qui credunt in Christum Filium Dei, natum de virgine
Maria, et eum dicunt esse, qui sub Pontio Pilato
passus est, et resurrexit, in quem et nos credimus:
sed dum volunt et Judaei esse et Christiani, nec
Judaei sunt, nec Christiani. Oro ergo te, ut qui nostro
vulnusculo medendum putas, quod acu foratum,
imo punctum, ut dicitur, hujus sententiae medearis
vulneri, quod lancea, et ut ita dicam, phalaricae
mole percussum est. NEQUE ENIM ejusdem est criminis
in explanatione Scripturarum diversas majorum
sententias ponere, et haeresim sceleratissimam
rursum in Ecclesiam introducere. Sin autem haec
nobis incumbit necessitas, ut Judaeos cum legitimis
suis suscipiamus, et licebit eis observare in Ecclesiis
Christi, quod exercuerunt in synagogis satanae:
dicam quod sentio, non illi Christiani fient, sed nos
Judaeos facient.</p>
        </div3>
<div3>
          <head>14.</head>
          <p>
 Quis enim hoc Christianorum patienter audiat,
quod in tua epistola continetur: <hi>Judaeus erat Paulus,
Christianus autem factus, non Judaeorum sacramenta
reliquerat, quae convenienter ille populus, et legitimo
tempore, quo oportebat, acceperat: ideoque suscepit</hi> [al. <hi>sed ideo susceperat] celebranda ea, cum jam Christi
esset Apostolus; ut doceret non esse perniciosa his qui
ea vellent sicut a parentibus per Legem acceperant, custodire.</hi> 
Rursum obsecro te, ut pace tua meum dolorem
audias: Judaeorum Paulus caeremonias observabat,
cum jam Christi esset Apostolus: et dicis eas
non esse perniciosas his qui eas vellent, sicut a parentibus
acceperant, custodire? Ego e contrario loquar,
et reclamante mundo, libera voce pronuntio
[al. <hi>pronuntiem</hi> ]: caeremonias Judaeorum, et perniciosas
esse et mortiferas Christianis; et quicumque
eas observaverit, sive ex Judaeis, sive ex gentibus,
<pb n="0925"/>
eum in barathrum diaboli devolutum. <hi>Finis enim
Legis Christus ad justitiam omni credenti <note>(Rom. 10. 4)</note>
          </hi>:
Judaeo scilicet et Gentili. Neque enim omni credenti
erit finis ad justiam, si Judaeus excipitur. In Evangelio
legimus: <hi>Lex et Prophetae usque ad Joannem
Baptistam <note>(Matth. 11. 12)</note>
          </hi>. Et in alio loco: <hi>Propterea</hi> <emph>748</emph> 
 <hi>ergo magis quaerebant eum Judaei interficere:
quia non solum solvebat sabbatum; sed et Patrem suum
dicebat esse Deum, aequalem se faciens Deo <note>(Joan. 5.
18)</note>
          </hi>. Et iterum: <hi>De plenitudine ejus nos omnes accepimus,
gratiam pro gratia; quia Lex per Moysen data
est, gratia autem et veritas per Jesum Christum facta
est <note>(Joan. 1. 15)</note>
          </hi>. Pro Legis gratia quae praeteriit,
gratiam Evangelii accepimus permanentem; et pro
umbris et imaginibus veteris Instrumenti, veritas
per Jesum Christum facta est. Jeremias quoque ex
persona Dei vaticinatur: <hi>Ecce dies veniunt, dicit Dominus,
et consummabo domui Israel, et domui Juda
testamentum novum: non secundum testamentum quod
disposui patribus eorum, in die qua apprehendi
manum eorum, ut educerem eos de terra Aegypti <note>(Jerem.
31. 31)</note>
          </hi>. Observa quid dicat, quod non populo gentilium,
 ei qui ante non receperat Testamentum;
sed populo Judaeorum, cui Legem dederat per
Moysen, Testamentum novum Evangelii repromittat:
ut nequaquam vivant in vetustate litterae, sed in novitate
spiritus. Paulus autem super cujus nunc nomine
quaestio ventilatur, crebras hujusmodi ponit sententias:
e quibus brevitatis studio pauca subnectam. <hi>Ecce ego Paulus dico vobis, quoniam si circumcidamini,
Christus vobis nihil 
 prodest <note>(Gal. 5. 2)</note>
          </hi>. Et iterum: <hi>Evacuati estis a Christo, qui in Lege justificamini, a
gratia excidistis.</hi> 
 Et infra: <hi>Si spiritu ducimini, jam
non estis sub Lege.</hi> Ex quo apparet, qui sub Lege est,
non dispensative, ut nostri voluere majores; sed
vere, ut tu intelligis, eum Spiritum Sanctum non
habere. Qualia autem sint praecepta legalia, Domino
docente, discamus. <hi>Ego,</hi> inquit, <hi>dedi eis praecepta non
bona, et justificationes, in quibus non vivant in eis.</hi> Haec
dicimus non quo Legem juxta Manichaeum et Marcionem
destruamus, quam et sanctam, et spiritualem
juxta Apostolum novimus; sed quia postquam venit
fides et temporum plenitudo, misit Deus filium suum
 factum ex muliere, factum sub Lege, ut eos qui
sub Lege erant redimeret, ut adoptionem filiorum
reciperemus; et nequaquam sub paedagogo, sed sub
adulto, et Domino haerede vivamus.</p>
        </div3>
<div3>
          <head>15.</head>
          <p>
 <emph>749</emph> <hi>Sequitur in Epistola tua: Non ideo Petrum
emendavit, quod paternas traditiones observaret:
quod si facere vellet, nec mendaciter, nec incongrue
faceret.</hi> Iterum dico: quandoquidem [al. <hi>quando</hi> ]
<pb n="0926"/>
Episcopus es, Ecclesiarum Christi magister, ut probes
verum esse quod asseris suscipe aliquem Judaeorum,
qui factus Christianus, natum sibi filium circumcidat,
qui observet sabbatum, qui abstineat a
cibis quos Deus creavit ad utendum cum gratiarum
actione; qui quartadecima die mensis primi agnum
mactet ad vesperam; et cum hoc feceris, imo non
feceris (scio enim te Christianum, et rem sacrilegam
non esse facturum) velis nolis, tuam sententiam reprobabis:
et tunc scies opere, difficilius esse confirmare
sua, quam aliena reprehendere. Ac ne forsitan
tibi non crederemus, imo non intelligeremus
quid diceres (frequenter enim in longum sermo protractus
caret intelligentia: et dum non sentitur,
minus reprehenditur) inculcas et replicas: <hi>Hoc Judaeorum
Paulus dimiserat, quod malum habebant.</hi> Quod
est malum Judaeorum, quod Paulus dimiserat? Utique
illud quod sequitur: quod <hi>ignorantes Dei justitiam,
et suam volentes constituere, justitiae Dei non
sunt subjecti <note>(Rom. 10. 3)</note>
          </hi>. « Deinde quod post passionem
et resurrectionem Christi, dato ac manifestato
sacramento gratiae secundum ordinem Melchisedech,
adhuc putabant vetera sacramenta, non ex consuetudine
solemnitatis, sed ex necessitate salutis esse
celebranda: quae tamen si nunquam fuissent necessaria,
infructuose atque inaniter pro eis Machabaei
martyres fierent. »  Postremo illud quod praedicatores
gratiae Christianos Judaei, tanquam hostes Legis persequerentur
[al. <hi>persequebantur</hi> ]. « Hos atque hujusmodi
errores et vitia dicit se damna et ut stercora
arbitratum, ut Christum lucrifaceret »  <note>(Phil. 3. 8)</note>.</p>
        </div3>
<div3>
          <head>16.</head>
          <p>
 Didicimus per te, quae Apostolus Paulus mala
reliquerit Judaeorum: rursum te docente discamus,
quae bona eorum tenuerit. ( <hi>Observationes,</hi> inquies, <hi>Legis, quas more patrio celebrant: sicut ab ipso Paulo
celebratae</hi> 
 <emph>750</emph> <hi>sunt, sine ulla salutis necessitate.</hi> ) Id
quid velis dicere, sine ulla salutis necessitate, non satis
intelligo. Si enim salutem non afferunt, cur observantur?
Si autem observanda sunt, utique salutem
afferunt: maxime quae observata, martyres faciunt.
Non enim observarentur, nisi afferrent salutem. Neque
enim indifferentia sunt inter bonum et malum,
sicut Philosophi disputant. Bonum est continentia,
malum est luxuria. Inter utrumque indifferens, ambulare,
 digerere alvi stercora, capitis naribus
purgamenta projicere, sputis rheumata jacere. Hoc
nec bonum, nec malum est: sive enim feceris, sive
non feceris, nec justitiam habebis, nec injustitiam.
Observare autem Legis caeremonias, non potest esse
indifferens: sed aut bonum est, aut malum est. Tu
dicis bonum, ego assero malum: et malum non solum
his qui ex gentibus; sed et his qui ex Judaico
<pb n="0927"/>
populo crediderunt. In hoc, ni fallor, loco, dum aliud
vitas, in aliud devolveris. Dum enim metuis Porphyrium
blasphemantem, in Ebionis incurris laqueos,
his qui credunt ex Judaeis, observandam Legem esse
decernens. Et quia [al. <hi>qui</hi> ] periculosum intelligis
esse quod dicis, rursum illud superfluis verbis temperare
conaris, sine ulla salutis necessitate: <hi>non
sicut Judaei celebranda putant, aut fallaci simulatione,
quod Paulus in Petro reprehenderat.</hi> </p>
        </div3>
<div3>
          <head>17.</head>
          <p>
 <hi>Fallax simulatio.</hi> --Petrus igitur simulavit Legis
custodiam. Iste autem reprehensor Petri, audacter
observavit legitima. Sequitur enim in epistola tua:
 « Nam si propterea illa sacramenta celebravit, quia
se simulavit Judaeum, ut illos lucrifaceret; cur non
etiam sacrificavit cum gentibus, quia et his qui sine
Lege erant, tanquam sine Lege factus est, ut eos
quoque lucrifaceret <note>(1. Cor. 9. 21)</note>? nisi quia et illud
fecit, ut natura Judaeus; et hoc totum dixit, non ut
Paulus se fingeret esse quod non erat, sed ut misericorditer
ita subveniendum esse sentiret, ac si ipse in
eo errore laboraret; non scilicet mentientis astu, sed
compatientis affectu. »  Bene defendis Paulum, quod
non simulaverit errorem Judaeorum; sed <emph>751</emph> vere
fuerit in errore. Neque imitari Petrum voluerit mentientem,
 ut quod erat, metu Judaeorum dissimularet:
sed tota libertate Judaeum esse se diceret.
Nova clementia Apostoli; dum Judaeos Christianos
vult facere, ipse Judaeus factus est. Non enim poterat
luxuriosos ad frugalitatem reducere, nisi se luxuriosum
probasset, et misericorditer, ut ipse dicis, subvenire
miseris, nisi se miserum ipse sentiret. Vere
enim miselli et misericorditer deplorandi, qui contentione
sua et amore legis abolitae Apostolum Christi
fecere Judaeum. Nec multum interest inter meam et
tuam sententiam, qua ego dico, et Petrum et Paulum
timore fidelium Judaeorum, Legis exercuisse, imo simulasse
mandata: tu autem asseris hoc eos fecisse
clementer; non mentientis astu, sed compatientis
affectu, dummodo illud constet, vel metu, vel misericordia
eos simulasse se esse quod non erant. Illud
autem argumentum quo adversum nos uteris, quod
et gentilibus debuerit gentilis fieri, si Judaeis Judaeus
factus est, magis pro nobis facit. Sicut enim non fuit
vere Judaeus, sic nec vere gentilis erat. Et sicut non
fuit vere gentilis, sic nec vere Judaeus erat. In eo
autem imitator gentium est, quia praeputium recipit
in fide Christi: et indifferenter permittit vesci cibis
quos damnant Judaei, non cultum, ut tu putas, idolorum. <hi>In Christo enim Jesu, nec circumcisio est aliquid,
nec praeputium, sed observatio mandatorum Dei 
 <note>(Gal.
5. 6. et cap. 6. 15)</note>
          </hi>.</p>
        </div3>
<div3>
          <head>18.</head>
          <p>
 Quaeso igitur te, et iterum atque iterum obsecro
[al. <hi>deprecor</hi> ], ut ignoscas disputatiunculae meae:
<pb n="0928"/>
et quod modum meum egressus sum, tibi imputes,
qui coegisti ut rescriberem [al. <hi>scriberem</hi> ], et mihi
cum Stesichoro oculos abstulisti. Neque me putes
magistrum esse mendacii, qui sequor Christum dicentem: <hi>Ego sum via, veritas, et vita 
 <note>(Joan. 14. 6)</note>
          </hi>;
nec potest fieri, ut veritatis cultor, mendacio colla
submittam. Neque mihi imperitorum plebeculam concites,
qui te venerantur ut Episcopum, et in Ecclesia
declamantem, Sacerdotii honore suspiciunt: me autem
aetatis ultimae et pene decrepitum, ac Monasterii
et ruris secreta sectantem parvipendunt. Et quaeras
tibi quos doceas, sive reprehendas. Ad <emph>752</emph> nos
enim tantis maris atque terrarum spatiis a te divisos
vix vocis tuae sonus pervenit. Et si forsitan litteras
scripseris, ante eas Italia ac Roma suscipient, quam
ad me cui mittendae sunt, deferantur.</p>
        </div3>
<div3>
          <head>19.</head>
          <p>
 Quod autem in aliis quaeris epistolis: cur prior
mea in libris Canonicis interpretatio asteriscos habeat
et virgulas praenotatas; et postea aliam translationem
absque his signis ediderim: pace tua dixerim,
videris mihi non intelligere, quod quaesisti. Illa enim
interpretatio Septuaginta Interpretum est: et ubicumque
virgulae, id est obeli sunt, significatur quod
Septuaginta plus dixerint, quam habetur in Hebraeo.
Ubi autem asterisci, id est, stellulae praelucentes, ex
Theodotionis editione ab Origene additum est: Et ibi
Graeca transtulimus: hic de ipso Hebraico, quod intelligebamus,
expressimus: sensuum potius veritatem,
quam verborum ordinem interdum conservantes.
Et miror quomodo Septuaginta Interpretum libros
legas, non puros ut ab eis editi sunt, sed ab
Origene emendatos, sive corruptos per obelos et
asteriscos; et Christiani hominis interpretatiunculam
non sequaris, praesertim cum ea quae addita sunt,
ex hominis Judaei atque blasphemi post passionem
Christi, editione transtulerit. Vis amator esse verus
Septuaginta Interpretum? Non legas ea quae sub asteriscis
sunt, imo rade de voluminibus, ut veterum te
fautorem probes. Quod si feceris, omnes Ecclesiarum
Bibliothecas damnare cogeris. Vix enim unus aut alter
invenietur liber, qui ista non habeat.</p>
        </div3>
<div3>
          <head>20.</head>
          <p>
 Porro quod dicis non debuisse me interpretari
post veteres, et novo uteris syllogismo: aut obscura
fuerunt quae interpretati sunt Septuaginta, aut manifesta.
Si obscura, te quoque in illis falli potuisse credendum
est. Si manifesta, illos in eis falli non potuisse,
perspicuum est. Tuo tibi sermone respondeo.
Omnes veteres tractatores qui nos in Domino praecesserunt,
et qui Scripturas sanctas interpretati sunt,
aut obscura interpretati sunt, aut manifesta. Si
obscura, quomodo tu ausus es post eos disserere,
quod illi explanare <emph>753</emph> non potuerunt? Si manifesta,
<pb n="0929"/>
superfluum est te voluisse disserere, quod
illos latere non potuit: maxime in explanatione Psalmorum,
quos apud Graecos interpretati sunt multis
voluminibus, primus Origenes, secundus Eusebius
Caesariensis, tertius Theodorus Heracleotes, quartus
Asterius Scythopolitanus, quintus Apollinaris Laodicenus,
sextus Didymus Alexandrinus. Feruntur et
diversorum in paucos Psalmos opuscula. Sed nunc de
integro Psalmorum corpore dicimus. Apud Latinos
autem Hilarius Pictaviensis, et Eusebius Vercellensis
Episcopi, Origenem et Eusebium transtulerunt, quorum
priorem et noster Ambrosius in quibusdam secutus
est. Respondeat mihi prudentia tua, quare tu post
tantos et tales Interpretes in explanatione Psalmorum
diversa senseris. Si enim obscuri sunt Psalmi, te quoque
in eis falli potuisse credendum est. Si manifesti,
illos in eis falli potuisse non creditur: ac per hoc utroque
modo superflua erit interpretatio tua, et hac lege
post priores nullus loqui audebit, et quodcumque alius
occupaverit alius de eo licentiam scribendi non habebit.
QUIN POTIUS humanitatis tuae est, in quo veniam tibi
tribuis, indulgere et caeteris. Ego enim non tam vetera
abolere conatus sum, quae linguae meae hominibus
emendata de Graeco in Latinum transtuli, quam
ea testimonia quae a Judaeis praetermissa sunt vel corrupta,
proferre in medium; ut scirent nostri quid
Hebraica Veritas contineret. Si cui legere non placet,
nemo compellit invitum. Bibat vinum vetus cum
suavitate, et nostra musta contemnat, quae in explanatione
priorum edita sunt; ut sicubi illa non intelliguntur,
ex nostris manifestiora fiant. Quod autem
genus interpretationis in Scripturis sanctis sequendum
sit, liber quem scripsi de Optimo genere interpretandi,
et omnes Praefatiunculae divinorum Voluminum,
quas editioni nostrae praeposuimus, explicant;
ad illasque prudentem lectorem remittendum puto.
Et si me, ut dicis, in novi Testamenti emendatione
suscipis, exponisque causam cur suscipias; quia plurimi
linguae Graecae habentes scientiam, de <emph>754</emph> 
meo possint opere judicare: eamdem integritatem
debueras etiam in veteri credere Testamento,
quod non nostra confinximus; sed ut apud Hebraeos
invenimus, divina transtulimus. Sicubi dubitas, Haebraeos
interroga.</p>
        </div3>
<div3>
          <head>21.</head>
          <p>
 Sed forte dices: quid si Hebraei aut respondere
noluerint, aut mentiri voluerint? Tota frequentia
Judaeorum in mea interpretatione reticebit? Nullusque
inveniri poterit, qui Hebraeae linguae habeat notitiam
[al. <hi>notionem</hi> ]: aut omnes imitabuntur illos
Judaeos, quos dicis in Africae repertos oppidulo, in
meam conspirasse calumniam? Hujuscemodi enim in
epistola tua texis fabulam:  « Quidam frater noster
Episcopus, cum lectitari instituisset in Ecclesia cui
praeest, interpretationem tuam, movit quiddam longe
aliter a te positum apud Jonam Prophetam, quam
erat omnium sensibus memoriaeque inveteratum, et
tot aetatum successionibus decantatum. Factusque est
tantus tumultus in plebe, maxime Graecis arguentibus
et inclamantibus calumniam falsitatis, ut cogeretur
<pb n="0930"/>
Episcopus (ea quippe civitas erat) Judaeorum testimonium
flagitare. Utrum autem illi imperitia, an
malitia, hoc esse in Hebraeis codicibus responderunt,
quod et Graeci et Latini habebant, atque dicebant.
Quid plura? Coactus est homo velut mendacium [al. <hi>mendositatem</hi> 
] corrigere, volens post magnum periculum
non remanere sine plebe. Unde etiam nobis
videtur aliquando in nonnullis te quoque falli potuisse.</p>
        </div3>
<div3>
          <head>22.</head>
          <p>
 Dicis me in Jonam Prophetam male quiddam
interpretatum, et seditione populi conclamante, propter
unius verbi dissonantiam Episcopum pene Sacerdotium
perdidisse; et quid sit illud quod male
interpretatus sim, subtrahis, auferens mihi occasionem
defensionis meae, ne quidquid dixeris, me respondente
solvatur: nisi forte, ut ante annos plurimos,
cucurbita venit in medium, asserente illius temporis
Cornelio et Asinio Pollione, me <hi>hederam</hi> pro <hi>cucurbita</hi> 
transtulisse. Super qua re in Commentario
Jonae Prophetae plenius respondimus. Hoc tantum
nunc dixisse contenti, quod in eo <emph>755</emph> loco ubi
Septuaginta Interpretes <hi>cucurbitam,</hi> et Aquila cum
reliquis <hi>hederam</hi> transtulerunt, id est, <foreign xml:lang="greek">κισσὸν,</foreign> in Hebraeo
volumine CICEION scriptum est [al. <hi>habetur</hi> ],
quam vulgo Syri CICEIAM vocant. Est autem genus
<pb n="0931"/>
virgulti, lata habens folia, in modum pampini. Cumque
plantatum fuerit, cito consurgit in arbusculam
absque ullis calamorum et hastilium adminiculis,
quibus et cucurbitae et hederae indigent, suo trunco
se sustinens. Hoc ergo verbum de verbo edisserens,
si CICEION transferre voluissem, nullus intelligeret: si <hi>cucurbitam,</hi> 
 id dicerem quod in Hebraico non habetur: <hi>hederam</hi> 
 posui, ut caeteris interpretibus consentirem.
Sin autem Judaei vestri, ut ipse asseris,
malitia vel imperitia, hoc dixerunt esse in voluminibus
Hebraeorum, quod in Graecis et Latinis codicibus
continetur, manifestum est eos aut Hebraeas litteras
ignorare, aut ad irridendos cucurbitarios voluisse
mentiri. Peto in fine epistolae, ut <emph>756</emph> quiescentem
senem olimque veteranum militare non cogas, et
rursum de vita periclitari. Tu qui juvenis es, et in
Pontificali culmine constitutus, doceto populos, et
novis Africae frugibus Romana tecta locupletato. Mihi
suflicit cum auditore et lectore pauperculo in angulo
monasterii susurrare.
</p>
        </div3>
      </div1>

<div1>
        <head>EPISTOLA CXIII THEOPHILI AD HIERONYMUM. PARS QUAEDAM SIVE INITIUM.</head>
<p> <hi>Se bene semper optasse Joanni Chrysostomo testatur,
nec temere credidisse ejus accusatoribus, donec erumpente
judicio Concilii, sede sua Cplitana exturbatus,
pulsusque est in exilium.</hi> </p>
<p divs_removed="true">
          <pb n="0932"/> Dilectissimo atque amantissimo fratri HIERONYMO
THEOPHILUS in Domino salutem.

        </p>
        <div3 moved_from_p="true">
            <head>1.</head>
          <p>
 <hi>Paucis in exordio placet judicium veritatis: dicente
autem Domino per</hi> <emph>757</emph> <hi>Prophetam,</hi> Et
judicium meum quasi lux egreditur <note>(Is. 51. 4)</note>, <hi>qui
tenebrarum horrore circumdati sunt, nec naturam rerum
<pb n="0933"/>
clara mente perspiciunt, pudore operiuntur aeterno, et
cassos se habuisse conatus ipso fine cognoscunt. Unde
et nos Joannem, qui dudum Constantinopolitanam rexit
Ecclesiam, Deo placere semper optavimus; et causas
perditionis ejus, in quas ferebatur improvidus, nequaquam
credere voluimus. Sed ille, ut caetera ejus flagitia
taceam, Origenistas in suam recipiens familiaritatem,
et ex his plurimos in sacerdotium provehens, atque
ob hoc scelus beatae memoriae hominem Dei Epiphanium,
qui inter Episcopos clarum in orbe sidus
effulsit, non parvo moerore contristans, meruit audire:</hi> 
Cecidit, cecidit Babylon <note>(Isai. 21. 9)</note>.</p>
        </div3>
<div3>
          <head>2.</head>
          <p>
 <hi>Scientes ergo dictam a Salvatore:</hi> Nolite judicare
secundum faciem; sed <emph>758</emph> justum judicium
judicate <note>(Joan. 7. 24)</note>, <hi>ne quo</hi>. . . . . . ..
. . . . . . . . . . . . . . . . . . . . . . . . . .
</p>
        </div3>
      </div1>

<div1>
        <head>EPISTOLA CXIV. HIERONYMI AD THEOPHILUM.</head>
<p> <hi>Multa causatur impedimenta, ob quae librum contra
Joannem Chrysostomum a Theophilo scriptum, serius
sit interpretatus. Tum ejus libri doctrinam, ac
sententias laudat, ac veniam precatur, si quando
Graecos sensus Latine non satis bene reddiderit.</hi> </p>
<p divs_removed="true">BEATISSIMO PAPAE THEOPHILO HIERONYMUS.

        </p>
        <div3 moved_from_p="true">
            <head>1.</head>
          <p>
 Quod tardius Beatitudini tuae latino sermone
translatum Librum tuum remitterem, multa
<pb n="0934"/>
in medio impedimenta fecerunt: Isaurorum repentina <emph>759</emph> 
 eruptio: Phoenicis Galilaeaeque vastitas:
terror Palaestinae, praecipue Jerosolymae: et nequaquam
librorum, sed murorum exstructio. Ad hoc
asperitas hyemis, fames intolerabilis, nobis praesertim,
quibus multorum fratrum cura imposita est.
Inter quas difficultates lucrativis, et ut ita dicam,
furtivis, per noctem operis, crescebat interpretatio,
et jam in schedulis tenebatur, cum diebus sanctae
Quadragesimae scripta ad purum, collatione tantum
 indigerem, gravissimo languore correptus, et
mortis limen ingrediens, Domini misericordia et tuis
precibus reservatus sum. Ad hoc forsitan ut implerem
praeceptum tuum, et volumen disertissimum,
quod Scripturarum floribus texuisti, eadem qua a te
scriptum est gratia verterem; licet imbecillitas corporis
et animi moeror, ingenii quoque acumen obtuderit,
et verba prono cursu labentia velut quibusdam
obicibus retardarit.</p>
        </div3>
<div3>
          <head>2.</head>
          <p>
 Mirati sumus in opere tuo utilitatem omnium
Ecclesiarum, ut discant qui ignorant, eruditi testimoniis
Scripturarum, qua debeant veneratione Sancta
suscipere, et altaris Christi ministerio deservire;
sacrosque calices, et sancta velamina, et caetera,
quae ad cultum Dominicae pertinent Passionis, non
quasi inania, et sensu carentia sanctimoniam non
habere; sed ex consortio Corporis et Sanguinis Domini
eadem qua Corpus ejus et Sanguis majestate
veneranda.
<pb n="0935"/>
</p>
        </div3>
<div3>
          <head>3. </head>
          <p>
Suscipe igitur Librum tuum, imo meum, et
ut verius loquar, nostrum: cumque mihi faveris,
tuus fautor eris. Tibi enim meum sudavit ingenium,
et facundiam graecam latinae linguae volui paupertate
pensare. Neque vero ut diserti interpretes faciunt,
verbum verbo reddidi; nec adnumeravi <emph>760</emph> 
 pecuniam, quam mihi per partes dederas,
sed pariter appendi; ut nihil desit ex sensibus, cum
aliquid desit ex verbis. Epistolam autem tuam idcirco
in latinum verti, et huic volumini praeposui,
ut omnes, qui legerint, sciant me non temeritate et
jactantia, sed praeceptis Beatitudinis tuae suscepisse
onus ultra vires meas. Quod an consecutus sim, tuo
judicio derelinquo. Certe si imbecillitatem reprehenderis,
voluntati veniam commodabis.
</p>
        </div3>
      </div1>

<div1>
        <head>EPISTOLA CXV. AD AUGUSTINUM.</head>
<p> <hi>Resalutat Augustinum, excusans quod liberius responderit,
et rursum de cucurbita meminit, rogatque ut
omissis contentiosis quaestionibus deinceps secum invicem
amice conferant, et placide versentur in campo
sacrarum Scripturarum.</hi> </p>
<p divs_removed="true">Domino vere Sancto et Beatissimo Papae
AUGUSTINO, HIERONYMUS
in Christo salutem.

        </p>
        <div3 moved_from_p="true">
            <head>1.</head>
          <p>
 Cum a sancto fratre nostro Firmo sollicite
quaererem quid ageres, sospitem te laetus audivi.
Rursum cum tuas litteras non dico sperarem, sed
exigerem, nesciente te, ex Africa profectum se esse
dixit. Itaque reddo tibi per eum salutationis officia,
qui te unico amore complectitur, simulque obsecro, ut
ignoscas pudori meo, quod diu ut rescriberem, praecipienti
negare non potui. Nec ego tibi, sed causa causae
respondit. Et si culpa est respondisse, quaeso ut patienter
audias, multo major est provocasse. Sed facessant
istiusmodi querimoniae: sit inter nos pura
germanitas; et deinceps non quaestionum, sed caritatis
ad nos scripta mittamus. Sancti <emph>761</emph> fratres
qui nobiscum Domino serviunt, affatim te salutant.
Sanctos qui tecum Christi leve trahunt jugum, praecipue
sanctum et suspiciendum [al. <hi>suscipiendum</hi> ]
papam Alypium, ut meo obsequio salutes, precor.
Incolumem te et memorem mei, Christus Deus noster
tucatur omnipotens, domine vere sancte et beatissime
papa. Si legisti librum explanationum in Jonam,
puto quod ridiculam cucurbitae non recipias quaestionem.
Sin autem amicus qui me primus gladio petiit,
stylo repulsus est; sit humanitatis tuae atque
justitiae accusantem reprehendere, non respondentem.
In Scripturarum si placet campo sine nostro invicem
dolore ludamus.
</p>
        </div3>
      </div1>

<div1>
        <head>EPISTOLA CXVI. AUGUSTINI AD HIERONYMUM.</head>

<pb n="0936"/>
<p> <hi>Respondet accuratius epistolis Hieronymi, 105. 112.
et 115. de interpretatione loci Epistolae ad Galatos,
confirmans quod Petrus merito veraciterque reprehensus
fuerit a Paulo. Caeterum deprecatur veniam,
si dictis forte incautioribus Hieronymi animum offenderit,
excusans, quod nulla sua culpa per multorum
manus obambularit epistola, priusquam ad eum,
cui scripta erat, perveniret.</hi> </p>
<p divs_removed="true">Domino dilectissimo et in Christi visceribus honorando,
sancto fratri et compresbytero HIERONYMO,
AUGUSTINUS in Domino salutem.

        </p>
        <div3 moved_from_p="true">
            <head>1.</head>
          <p>
 « Jampridem caritati tuae prolixam epistolam
misi, respondens illi tuae, quam per sanctum filium
tuum Asterium, nunc jam non solum fratrem, verum
etiam collegam meum, misisse te recolis. Quae
utrum in manus tuas pervenire meruerit, <hi>adhuc nescio,
nisi quod per fratrem sincerissimum Firmum scribis 
 si ille qui te primum gladio petiit, stylo repulsus
est; ut sit humanitatis meae atque justitiae, accusantem
reprehendere, non respondentem.</hi> Hoc solo tenuissimo
indicio utcumque conjicio, legisse te illam epistolam
meam. In ea quippe deploravi tantam inter vos exstitisse
discordiam, de quorum tanta amicitia, quaquaversum
eam fama diffuderat, caritas fraterna gaudebat.
Quod non feci reprehendendo in aliquo
germanitatem tuam, cujus in ea re aliquam culpam
me cognovisse, <emph>762</emph> non ausus sum dicere: sed
dolendo humanam miseriam, cujus in amicitiis mutua
caritate retinendis, quantalibet illa sit, incerta
permansio est. Verum illud malueram tuis nosse
rescriptis, utrum mihi veniam, quam poposceram,
dederis. Quod apertius mihi intimari cupio, quamvis
hilarior quidam vultus litterarum tuarum, etiam hoc
me impetrasse significare videatur: si tamen post
lectam illam missae sunt; quod in eis minime apparet. » </p>
        </div3>
<div3>
          <head>2.</head>
          <p>
 « <hi>Petis, vel potius fiducia caritatis jubes, ut in
Scripturarum campo sine nostro invicem dolore ludamus.</hi> 
Equidem quantum ad me attinet, serio nos ista,
quam ludo agere mallem. Quod si hoc verbum tibi
propter facilitatem ponere placuit, ego fateor majus
aliquid ex peto a benignitate virium tuarum, prudentiaque
tam docta, et otiosa, annosa, studiosa, ingeniosa
 diligentia; haec tibi non tantum donante,
verum etiam dictante Spiritu Sancto, ut in magnis et
laboriosis quaestionibus, non tanquam ludentem in
campo Scripturarum, sed in montibus anhelantem
adjuves. Si autem propter hilaritatem, quam esse
inter carissimos disserentes decet, putasti dicendum
esse, <hi>ludamus:</hi> sive illud apertum et planum sit,
<pb n="0937"/>
unde colloquimur, sive arduum atque difficile, hoc
ipsum edoce, obsecro te, quonam modo assequi valeamus:
ut cum forte aliquid nos movet, quod nobis,
et si non cautius attendentibus, certe tardius
intelligentibus non probatum est: et quid nobis videatur
contra conamur asserere, si hoc aliquanto
securiore libertate dicamus, non incidamus in suspicionem
puerilis jactantiae, quasi nostro nomini famam,
viros illustres accusando quaeramus. Si autem
aliquid asperum refellendi necessitate depromptum
fuerit, quo tolerabile fiat, leniore circumfundamus
eloquio, ne litum melle gladium stringere videamur
[al. <hi>judicemur</hi> ]. Nisi forte ille modus est,
quo utrumque hoc vitium, vel vitii suspicionem caveamus,
si cum doctiore amico sic disputemus, ut
quidquid dixerit, necesse sit approbare; nec quaerendi
saltem causa, liceat aliquantulum reluctari. » </p>
        </div3>
<div3>
          <head>3.</head>
          <p>
 « Tum vero sine ullo timore offensionis tanquam
in campo luditur; sed mirum si nobis non illuditur.
Ego enim fateor caritati tuae solis eis Scripturarum
libris, qui jam Canonici appellantur, didici hunc timorem
honoremque deferre, ut nullum eorum auctorem
scribendo aliquid errasse firmissime credam. At
si aliquid in eis offendero <emph>763</emph> litteris, quod videatur
contrarium veritati, nihil aliud quam vel mendosum
esse codicem, vel interpretem non assecutum
esse quod dictum est, vel me minime intellexisse,
non ambigam. Alios autem ita lego, ut quantalibet
sanctitate doctrinaque praepolleant, non ideo verum
putem, quia ipsi ita senserunt; sed quia mihi vel per
illos auctores Canonicos, vel probabili ratione, quod
a vero non abhorreat, persuadere potuerunt. Nec te,
mi frater, sentire aliquid aliter existimo: prorsus,
inquam, non te arbitror, sic legi tuos libros
velle, tanquam Prophetarum et [al. <hi>vel</hi> ] Apostolorum:
de quorum scriptis quod omni errore careant
dubitare nefarium est. Absit hoc a pia humilitate,
 et veraci de temetipso cogitatione, qua nisi esses
praeditus, non utique diceres, (utinam mereremur
complexus tuos, et collatione mutua vel doceremus
aliqua, vel disceremus). » </p>
        </div3>
<div3>
          <head>4.</head>
          <p>
 « Quod si teipsum consideratione vitae ac morum
tuorum, non simulate, nec fallaciter dixisse credo:
quanto magis aequum est me credere Apostolum Paulum
non aliud sensisse quam scripserit, ubi ait de
Petro et Barnaba: <hi>Cum viderem quia non recte ingrediuntur</hi> 
[al. <hi>ingrediebantur, et ingrediantur] ad veritatem
Evangelii, dixi Petro coram omnibus: si tu cum
sis Judaeus, gentiliter et judaice vivis, quomodo gentes
cogis judaizare <note>(Galat. 2. 14)</note>
          </hi>? De quo enim certus
sim, quod me scribendo vel loquendo non fallat, si
fallebat Apostolus filios suos, quos iterum parturiebat,
donec in eis Christus, id est, veritas formaretur.
Quibus cum praemisisset, dicens: <hi>Quae autem
scribo vobis, ecce coram Deo, quia non mentior (Gal.
<pb n="0938"/>
1. 20)</hi>, non tamen veraciter scribebat, sed nescio qua
dispensatoria simulatione fallebat, vidisse se Petrum
et Barnabam non recte ad Evangelii veritatem ingredientes,
ac Petro in faciem restitisse, non ob aliud
nisi quod gentes cogeret judaizare. » </p>
        </div3>
<div3>
          <head>5.</head>
          <p>
 At enim satius est credere Apostolum Paulum
aliquid non vere scripsisse, quam Apostolum Petrum
non recte aliquid egisse. Hoc si ita est, dicamus
(quod absit) satius esse credere mentiri Evangelium,
quam negatum esse a Petro Christum: et mentiri
Regnorum librum, quam tantum Prophetam a Domino
Deo tam excellenter electum, et in concupiscenda
atque abducenda uxore aliena commisisse adulterium,
et in marito ejus necando, tam horrendum <emph>764</emph> 
 homicidium. Imo vero sanctam Scripturam
in summo, et coelesti auctoritatis culmine collocatam,
de veritate ejus certus ac securus legam: et in ea
homines vel approbatos, vel emendatos, vel damnatos 
veraciter discam, potius quam, facta humana
dum in quibusdam laudabilis excellentiae personis
aliquando credere timeo reprehendenda, ipsa divina
eloquia mihi sint ubique suspecta.</p>
        </div3>
<div3>
          <head>6.</head>
          <p>
 « Manichaei plurima divinarum Scripturarum,
quibus eorum nefarius error clarissima sententiarum
perspicuitate convincitur, quia in alium sensum detorquere
non possunt, falsa esse contendunt: ita tamen
ut eamdem falsitatem non scribentibus Apostolis
tribuant, sed nescio quibus codicum corruptoribus:
Quod tamen quia nec pluribus sive antiquioribus
exemplaribus, nec praecedentis linguae auctoritate
(unde Latini libri interpretati sunt) probare aliquando
potuerunt, notissima omnibus veritate superati
confusique discedunt. Itane non intelligit prudentia
sancta tua, quanta malitiae illorum patescat occasio,
si non ab aliis Apostolicas litteras esse falsatas, sed
ipsos Apostolos falsa scripsisse dicamus? » </p>
        </div3>
<div3>
          <head>7.</head>
          <p>
 « Non est, inquis, credibile, hoc in Petro Paulum,
quod ipse Paulus fecerat, arguisse. Non nunc inquiro
quid fecerit, sed quid scripserit quaero. Hoc ad quaestionem
quam suscepi maxime pertinet; ut veritas
divinarum Scripturarum ad nostram fidem aedificandam
memoriae commendata, non a quibuslibet, sed
ab ipsis Apostolis, ac per hoc in Canonicum auctoritatis
culmen recepta, ex omni parte verax atque
indubitanda persistat. Nam si hoc fecit Petrus quod
facere debuit, mentitus est Paulus, quod eum viderit
non recta ingredientem ad veritatem Evangelii.
Quisquis enim hoc facit quod facere debet, recte utique
facit: et ideo falsum de eo dicit, qui dicit eum
non recte fecisse, quod eum novit facere debuisse.
Si autem verum scripsit Paulus, verum est quod Petrus
non recte tunc ingrediebatur ad veritatem Evangelii.
Id ergo faciebat quod facere non debebat: e
si tale aliquid Paulus ipse jam fecerat, correctum potius
<pb n="0939"/>
etiam ipsum credam, coapostoli sui correctionem
non potuisse negligere, quam mendaciter aliquid
in sua epistola posuisse. Et si hoc non in epistola
qualibet, quanto magis in illa, in qua praelocutus
ait: <hi>Quae autem scribo</hi> <emph>765</emph> <hi>vobis, ecce coram Deo
quia non mentior?</hi> » </p>
        </div3>
<div3>
          <head>8.</head>
          <p>
 « Ego quidem illud Petrum sic egisse credo, ut
gentes cogeret judaizare. Hoc enim lego scripsisse
Paulum, quem mentitum esse non credo <note>(Gal. 1. 20)</note>:
et ideo non recte agebat hoc Petrus. Erat enim contra
Evangelii veritatem, ut putarent qui credebant
in Christum, sine illis veteribus sacramentis salvos
se esse non posse. Hoc enim contendebant Antiochiae,
qui ex Circumcisione crediderant. Contra quos Paulus
perseveranter acriterque confligit. Ipsum vero
Paulum non ad hoc id egisse, quod vel Timotheum
circumcidit <note>(Act. 16. 1)</note>, vel Cenchreis votum persolvit <note>(Act. 18. 18)</note>,
vel Jerosolymis a Jacobo admonitus,
cum eis qui voverant, legitima illa celebranda
suscepit; ut putari videretur per ea sacramenta
etiam Christianam salutem dari <note>(Act. 21. 24)</note>:
sed ne illa quae prioribus ut congruebat temporibus,
in umbris rerum futurarum Deus fieri jusserat, tanquam
idololatriam gentilium damnare crederetur.
Hoc est enim quod illi Jacobus ait: auditum de illo
esse, quod discissionem doceat a Moyse <note>(Act. 21.
21)</note>. Quod utique nefas est, ut credentes in Christum
discindantur a Propheta Christi, tanquam ejus
doctrinam detestantes atque damnantes; de quo ipse
Christus dicit, <hi>Si crederetis Moysi, crederetis et mihi:
de me enim ille scripsit <note>(Joan. 5. 46)</note>
          </hi>. » </p>
        </div3>
<div3>
          <head>9.</head>
          <p>
 « Attende obsecro ipsa verba Jacobi: <hi>Vides,</hi> inquit, <hi>frater quot millia sunt in Judaea, qui crediderunt
in Christum: et hi omnes aemulatores sunt Legis. Audierunt
autem de te, quia 
 discissionem doces a
Moyse, eorum qui per gentes sunt Judaeorum, dicens
non debere circumcidere eos filios suos, neque secundum
consuetudinem ingredi. Quid ergo est? Utique
oportet convenire multitudinem; audierunt enim te
supervenisse: hoc ergo fac quod tibi dicimus. Sunt
nobis viri quatuor votum habentes super se: his assumptis
sanctifica te cum ipsis, et impende in eos ut
radant capita: et scient</hi> [al. <hi>sciant] omnes quia quae
de te audierunt falsa sunt; sed sequeris et ipse custodiens
Legem, de gentibus autem qui crediderunt, nos
mandavimus, judicantes nihil ejusmodi servare illos,
nisi ut se observent ab idolis immolato, et a sanguine, 
 et a fornicatione <note>(Act. 21. 20 et sqq)</note>
          </hi>. Non, ut
opinor, obscurum est, et Jacobum <emph>766</emph> hoc ideo
<pb n="0940"/>
monuisse, ut scirent falsa esse quae de illo audierant,
hi qui cum in Christum ex Judaeis credidissent, tamen
aemulatores erant Legis, ne per doctrinam Christi,
velut sacrilega, nec Deo mandante conscripta
damnari putarentur, quae per Moysen patribus fuerant
ministrata: hoc enim de Paulo jactaverant non illi
qui intelligebant quo animo a Judaeis fidelibus observari
tunc ista deberent, propter commendandam scilicet
auctoritatem divinam, et sacramentorum illorum
Propheticam sanctitatem, non propter adipiscendam
salutem, quae jam in Christo revelabatur,
et per baptismi sacramentum ministrabatur; sed illi
hoc de Paulo sparserant, qui sic ea volebant observari,
tanquam sine his in Evangelio salus credentibus
esse non posset. Ipsum enim senserant vehementissimum
gratiae praedicatorem, et intentioni eorum
maxime adversum, docentem, non per illa hominem
justificari, sed per gratiam Jesu Christi, cujus
praenuntiandae causa, illae umbrae in Lege mandatae
sunt. Et ideo ille invidiam et persecutionem molientes
concitare, tanquam inimicum legis mandatorumque
divinorum criminabantur: cujus falsae criminationis
invidiam congruentius: devitare non posset,
quam ut ea ipsa celebraret, quae damnare tanquam
sacrilega putabatur; atque ita ostenderet, nec Judaeos
tunc ab eis tanquam a nefariis prohibendos,
nec gentiles ad ea tanquam ad necessaria compellendos. » </p>
        </div3>
<div3>
          <head>10.</head>
          <p>
 « Nam si revera sic ea reprobaret, quemadmodum
de illo auditum erat, et ideo celebranda susciperet,
ut actione simulata suam posset occultare
sententiam, non ei diceret, Jacobus, <hi>et scient omnes:</hi> 
sed diceret, <hi>et putabant omnes, quoniam quae de te audierunt,
falsa sunt <note>(Act. 21. 24)</note>
          </hi>, praesertim quia in
ipsis Jerosolymis Apostoli jam decreverant, ne quisquam
gentes cogeret judaizare: non autem decreverant
ne quisquam tunc Judaeos judaizare prohiberet:
quamvis etiam ipsos jam doctrina Christiana non cogeret.
Proinde si post hoc Apostolorum decretum,
Petrus habuit illam in Antiochia simulationem, qua
gentes cogeret judaizare, quod jam nec ipse cogebatur,
quamvis propter commendanda eloquia Dei, quae
Judaeis sunt credita, non prohibebatur; quid mirum
si constringebat eum Paulus <emph>767</emph> libere asserere,
quod cum caeteris Apostolis se Jerosolymis decrevisse meminerat. » </p>
        </div3>
<div3>
          <head>11.</head>
          <p>
 « Si autem hoc, quod magis arbitror, ante illud
Jerosolymitanum concilium Petrus fecit: nec sic
mirum est, quod eum volebat Paulus non timide obtegere,
sed fidenter asserere, quod eum pariter sentire
jam noverat, sive quod cum eo contulerat Evangelium,
sive quod in Cornelii Centurionis vocatione,
etiam divinitus eum de hac re admonitum acceperat,
sive quod antequam illi quos timuerat, venissent
Antiochiam, cum gentibus eum convesci viderat.
Neque enim negamus in hac sententia fuisse jam
<pb n="0941"/>
Petrum, in qua et Paulus fuit. Non itaque tunc eum
quid in ea re verum esset docebat, sed ejus simulationem,
qua gentes judaizare cogebantur, arguebat,
non ob aliud, nisi quia sic illa omnia simulatoria
gerebantur, tanquam verum esset quod illi dicebant,
qui sine circumcisione praeputii atque aliis
observationibus, quae umbrae erant futurorum, putabant
credentes salvos esse non posse. » </p>
        </div3>
<div3>
          <head>12.</head>
          <p>
 « Ergo et Timotheum circumcidit propterea,
ne Judaeis, et maxime cognationi ejus maternae sic
viderentur, qui ex gentibus in Christum crediderant,
detestari circumcisionem: sicut idololatria detestanda
est, cum illam Deus fieri praeceperit, hanc
Satanas persuaserit: Et Titum propterea non circumcidit,
ne occasionem daret eis qui sine ulla
circumcisione dicebant credentes salvos esse non
posse, et ad deceptionem gentium hoc etiam Paulum
sentire jactarent. Quod ipse satis significat, ubi ait. <hi>Sed neque Titus qui mecum erat cum esset Graecus
compulsus est circumcidi: propter subintroductos autem
falsos fratres, qui subintroierant perscrutari libertatem
nostram, ut nos in servitutem redigerent, quibus
nec ad horam cessimus subjectioni</hi> 
 [al. <hi>subjectione], ut
veritas Evangelii permaneret</hi> [al. <hi>permaneat] apud vos <note>(Gal. 2. 3. 4. 5)</note>
          </hi>.
Hinc [al. <hi>Hic</hi> ] apparet quid eos
captare intellexerit, ut non faceret quod in Timotheo
fecerat, et quod ea libertate facere poterat, qua
ostenderat illa sacramenta, nec tanquam necessaria
debere appeti, nec tanquam sacrilega debere damnari. » </p>
        </div3>
<div3>
          <head>13.</head>
          <p>
 « Sed cavendum est videlicet in hac disputatione,
ne sicut Philosophi, quaedam facta hominum
media dicamus, inter recte factum et peccatum:
quae neque in recte factis, neque in peccatis numerentur; <emph>768</emph> 
 et urgeamur eo, quod observare
Legis caeremonias non potest esse indifferens, sed
aut bonum, aut malum. Ut si bonum dixerimus, eas
nos quoque observare cogamus; si autem malum,
non vere, sed simulate ab Apostolis observatas esse
credamus. Ego vero Apostolis, non tam exemplum
Philosophorum timeo, quando et illi in sua disputatione
veri aliquid dicunt, quam forensium advocatorum,
quando in alienarum causarum actione mentiuntur.
Quorum similitudo, si in ipsa expositione
epistolae ad Galatas ad confirmandam simulationem
Petri et Pauli putata est decenter induci; quid ego
apud te timeam nomen Philosophorum, qui non
propterea vani sunt, quia omnia falsa dicunt, sed
quia et falsis plerisque confidunt, et ubi vera inveniuntur
dicere, a Christi gratia, qui est ipsa veritas,
alieni sunt. » </p>
        </div3>
<div3>
          <head>14.</head>
          <p>
 « Cur autem non dicam praecepta illa veterum
sacramentorum nec bona esse, quia non eis homines
justificantur; umbrae enim sunt praenuntiantes gratiam,
qua justificamur: nec tamen mala, quia divinitus
praecepta sunt, temporibus personisque congruentia:
<pb n="0942"/>
cumque me adjuvet etiam prophetica
sententia, qua dicit Deus se illi populo dedisse <hi>praecepta
non bona <note>(Ezech. 20. 23)</note>
          </hi>? Forte enim propterea
non dixit mala; sed tantum non bona, id est,
non talia, ut illis homines boni fiant, aut sine illis
boni non fiant. Vellem me doceret benigna sinceritas
tua, utrum simulate quisquam sanctus orientalis
cum Romam venerit, jejunet sabbato, excepto illo
die Paschalis vigiliae. Quod si malum esse dixerimus,
non solum Romanam Ecclesiam, sed etiam multa
ei vicina, et aliquanto remotiora damnabimus, ubi
mos idem tenetur et manet. Si autem non jejunare
sabbato malum putaverimus, tot Ecclesias Orientis,
et multo majorem orbis Christiani partem, qua temeritate
criminabimur? Placetne tibi, ut medium
quiddam esse dicamus, quod tamen acceptabile sit
ei, qui hoc non simulate, sed congruenti societate
atque observantia fecerit? Et tamen nihil inde legimus
in Canonicis libris praeceptum esse Christianis:
quanto magis illud malum dicere non audeo, quod
Deum praecepisse ipsa Christiana fide negare non
possum: qua [al. <hi>quia</hi> didici non eo me justificari,
sed gratia Dei per Jesum Christum Dominum nostrum? » </p>
        </div3>
<div3>
          <head>15.</head>
          <p>
 « Dico ergo circumcisionem praeputii, <emph>769</emph> 
et caetera hujusmodi, priori populo per Testamentum,
quod vetus dicitur, divinitus data ad significationem
futurorum, quae per Christum oportebat impleri:
quibus advenientibus remansisse illa Christianis legenda
tantum ad intelligentiam praemissae Prophetiae,
non autem necessaria facienda: quasi adhuc expectandum
esset, ut veniret fidei revelatio, quae his significabatur
esse ventura. Sed quamvis gentibus
imponenda non essent, non tamen sic debuisse auferri
a consuetudine Judaeorum, tanquam detestanda
atque damnanda. Sensim proinde atque paulatim
fervente sana praedicatione gratiae Christi, qua sola
nossent credentes se justificari, salvosque fieri non
illis umbris rerum antea futurarum, tunc jam venientium
atque praesentium, ut in illorum Judaeorum vocatione,
quos praesentia carnis Domini et Apostolica
tempora sic invenerant, omnis illa actio consumeretur
umbrarum, hoc eis suffecisse ad commendationem,
ut non tanquam detestanda et similis
idololatriae vitaretur, ultra vero non haberet progressum;
ne putaretur necessaria, tanquam vel ab
illa salus esset, vel sine illa esse non posset. Quod
putaverunt haeretici, qui dum volunt et Judaei
esse et Christiani, nec Judaei nec Christiani esse
potuerunt. Quorum sententiam mihi cavendam,
quamvis in ea nunquam fuerim, tamen benevolentissime
admonere dignatus es: in cujus sententiae
non consensionem, sed simulationem Petrus timore
inciderat, ut de illo Paulus verissime scriberet:
<pb n="0943"/>
quod cum eum vidisset non recte ingredientem ad
veritatem Evangelii, eique verissime diceret, quod
gentes judaizare cogebat <note>(Gal. 2. 14)</note>. Quod Paulus
utique non cogebat, ob hoc illa vetera veraciter, ubi
opus esset, observans, ut damnanda non esse monstraret:
praedicans tamen instanter non eis; sed revelata
gratia fidei, fideles salvos fieri, ne ad ea quemquam
velut necessaria suscipienda compelleret. Sic
autem credo Apostolum Paulum veraciter cuncta illa
gessisse, nec tamen nunc quemquam factum ex Judaeo
Christianum, vel cogo, vel sino talia veraciter
celebrare: sicut nec tu, cui videtur Paulus ea simulasse,
cogis istum vel sinis talia simulare.</p>
        </div3>
<div3>
          <head>16.</head>
          <p>
 « An vis ut etiam ego dicam hanc esse summam
quaestionis, imo sententiae tuae, <emph>770</emph> ut post
Evangelium Christi, bene faciant credentes Judaei,
si sacrificia offerant, quae obtulit Paulus; si filios
circumcidant, si sabbatum observent, ut Paulus in
Timotheo <note>(Act. 16. 3)</note>, et omnes observavere Judaei,
dummodo haec simulate ac fallaciter agant? Hoc si ita
est, non jam in haeresim Ebionis, vel eorum quos
vulgo Nazaraeos nuncupant, vel quamlibet aliam veterem;
sed nescio in quam novam delabimur, quae sit
eo perniciosior, quo non errore, sed proposito est ac
voluntate fallaci. Quod si respondeas, ut te ab hac
purges sententia, tunc Apostolos ista laudabiliter
simulasse, ne scandalizarentur infirmi, qui ex Judaeis
multi crediderant, et ea respuenda, nondum intelligebant:
nunc vero confirmata per tot gentes doctrina
gratiae Christianae, confirmata etiam per omnes Christi
Ecclesias lectione Legis et Prophetarum, quomodo
haec intelligenda, non observanda recitentur, quisquis
ea simulando agere voluerit, videatur insanire:
cur mihi non licet dicere Apostolum Paulum, et alios
rectae fidei Christianos, tunc illa vetera sacramenta
paululum observando veraciter commendare debuisse,
ne putarentur illae Propheticae significationis observationes
a piissimis patribus custoditae tanquam sacrilegia
diabolica a posteris detestandae? Jam enim
cum venisset fides, quae prius illis observationibus
praenuntiata, post mortem et resurrectionem Domini
revelata est, amiserant tanquam vitam officii sui.
Verumtamen sicut defuncta corpora, necessariorum
officiis, deducenda erant quodammodo ad sepulturam,
nec simulate, sed religiose; non autem deserenda
continuo, vel inimicorum obtrectationibus tanquam
canum morsibus projicienda. Proinde nunc
quisquis Christianorum, quamvis sit ex Judaeis, similiter
ea celebrare voluerit, tanquam sopitos cineres
cruens, non erit pius deductor, vel bajulus corporis,
sed impius sepulturae violator. » </p>
        </div3>
<div3>
          <head>17.</head>
          <p>
 « Fatcor sane in eo, quod epistola continet
mea, quod ideo sacramenta Judaeorum Paulus celebranda
susceperat, cum jam Christi esset Apostolus,
ut doceret non esse perniciosa his qui ea vellent, sicut
<pb n="0944"/>
a parentibus per Legem acceperant custodire,
minus me posuisse, <hi>illo duntaxat tempore, quo primum
fidei gratia revelata est:</hi> tunc enim hoc non erat perniciosum. <emph>771</emph> 
 Progressu vero temporis illae
observationes ab omnibus Christianis desererentur:
ne si tunc fieret, non discerneretur quod Deus populo
suo per Moysen praecepit, ab eo quod in templis daemoniorum
spiritus immundus instituit. Proinde potius
culpanda est negligentia mea: quia hoc non addidi,
quam objurgatio tua. Verumtamen longe antequam
litteras tuas accepissem, scribens contra Faustum
Manichaeum, quomodo eumdem locum, quamvis breviter
explicaverim, et hoc illic non praetermiserim;
et legere poterit, si non dedignetur benignitas tua, et
a carissimis nostris, per quos nunc haec scripta misi,
quomodo volueris, tibi fides fiet, illud me ante dictasse:
mihique de animo meo crede, quod coram
Deo loquens, jure caritatis exposco, nunquam mihi
visum fuisse, etiam nunc Christianos ex Judaeis factos
sacramenta illa vetera quolibet affectu, quolibet
animo celebrare debere, aut eis ullo modo licere; cum
illud de Paulo semper ita senserim, ex quo illius mihi
litterae innotuerunt: sicut nec tibi videtur hoc tempore
cuiquam esse simulanda ista, cum hoc fecisse
Apostolos credas. » </p>
        </div3>
<div3>
          <head>18.</head>
          <p>
 « Proinde sicut tu e contrario loqueris, et licet
reclamante, sicut scribis, mundo, libera voce pronuntias,
caeremonias Judaeorum et perniciosas esse, et mortiferas
Christianis; et quicumque eas observaverit, sive
ex Judaeis, sive ex gentibus, cum in barathrum diaboli
devolutum: ita ego hanc vocem tuam omnino confirmo,
et addo: Quicumque eas observaverit, sive ex
Judaeis, sive ex gentibus, non solum veraciter, verum
etiam simulate, cum in barathrum diaboli devolutum.
Quid quaeris amplius? Sed sicut tu simulationem
Apostolorum ab hujus temporis ratione secernis, ita
ego Pauli Apostoli veracem tunc in his omnibus conversationem
ab hujus temporis, quamvis minime simulata
caeremoniarum Judaicarum observatione, secerno;
quoniam tunc fuit approbanda, nunc detestanda.
Ita quamvis legerimus: <hi>Lex et Prophetae usque
ad Joannem Baptistam <note>(Luc. 16. 16)</note>
          </hi>; et quia <hi>propterea
quaerebant Judaei Christum interficere, quia non solum
solvebat sabbatum, sed et Patrem suum dicebat Deum,
aequalem se faciens Deo <note>(Joan. 5, 18)</note>
          </hi>: et quia <hi>gratiam
pro gratia accepimus <note>(Joan. 1. 16)</note>
          </hi>: et <hi>quoniam Lex per
Moysen data est, gratia autem et veritas per Jesum Christum
facta est <note>(Ibid. 17)</note>
          </hi>: et per Jeremiam <emph>772</emph> 
promissum est, daturum Deum Testamentum novum
domui Juda, non secundum Testamentum quod disposuit
patribus eorum <note>(Jerem. 31. 31. 32)</note>: non tamen
arbitror ipsum Dominum fallaciter a parentibus
<pb n="0945"/>
circumcisum. Aut si hoc propter aetatem minime prohibebat,
nec illud arbitror eum dixisse fallaciter
lepreso, quem certe non illa per Moysen praecepta
observatio, sed ipse mandaverat: <hi>Vade et offer pro te
sacrificium quod praecepit Moyses in testimonium illis <note>(Marc. 1. 44)</note>
          </hi>.
Nec fallaciter ascendit ad diem festum
usque adeo non causa ostentationis coram hominibus,
ut non evidenter ascenderit, sed latenter »  <note>(Joan.
7. 10)</note>.</p>
        </div3>
<div3>
          <head>19.</head>
          <p>
 « At enim dixit idem Apostolus: <hi>Ecce ego Paulus
dico vobis, quia si circumcidamini, Christus vobis
nihil proderit <note>(Gal. 5. 2)</note>
          </hi>. Decepit ergo Timotheum, et
fecit ei nihil prodesse Christum? An quia hoc fallaciter
factum est, ideo non obfuit? At ipse hoc non posuit:
nec ait, si circumcidamini veraciter, sicut nec fallaciter,
sed sine ulla exceptione dixit: <hi>Si circumcidamini,
Christus vobis nihil proderit.</hi> Sicut ergo tu vis hic
locum dare sententiae tuae, ut velis subintelligi, nisi
fallaciter, ita non impudenter flagito, ut etiam
nos illic intelligere sinas eis dictum: <hi>si circumcidamini,</hi> 
qui propterea volebant circumcidi, quod aliter
se putabant in Christo salvos esse non posse. Hoc
ergo animo, hac voluntate, ista intentione quisquis
tunc circumcidebatur, Christus ei nihil omnino proderat;
sicut alibi aperte dicit, <hi>Nam, si per Legem
justitia, ergo Christus gratis mortuus est <note>(Gal. 2. 21)</note>
          </hi>.
Hoc ergo declarat, quod et ipse commemorasti, <hi>Evacuati
estis a Christo, qui in Lege justificamini, a gratia
excidistis <note>(Gal. 5. 4)</note>
          </hi>. Illos itaque arguit, qui se justificari
in Lege credebant; non qui legitima illa in ejus
honorem, a quo mandata sunt observabant intelligentes,
et qua praenuntiandae veritatis ratione mandata
sint, et quousque debeant perdurare. Unde est
illud quod ait: <hi>Si spiritu ducimini, non adhuc estis sub
Lege <note>(Ibid. 18)</note>
          </hi>. Unde, velut colligis, apparet, qui
sub Lege est, non dispensative, ut nostros putas voluisse
majores; sed vere, ut ego intelligo, cum Spiritum
Sanctum non habere. » </p>
        </div3>
<div3>
          <head>20.</head>
          <p>
 « Magna mihi videtur quaestio, quid sit esse
sub Lege sic, quemadmodum Apostolus culpat. Neque
enim propter circumcisionem hoc eum arbitror
dicere, aut illa sacrificia, quae tunc facta a patribus,
nunc a Christianis non fiunt, et caetera hujusmodi, <emph>773</emph> 
 sed hoc ipsum etiam quod Lex jubet: <hi>Non concupisces 
 <note>(Exod. 20. 17)</note>
          </hi>, quod fatemur certe
Christianos debere observare, atque evangelica maxime
illustratione praedicari. Legem dicit esse sanctam,
et mandatum sanctum et justum et bonum <note>(Rom. 7. 12)</note>.
Deinde subjungit, <hi>Quod ergo bonum
est, mihi factum est mors? Absit: sed peccatum ut appareat
peccatum, per bonum mihi operatum est mortem, 
 ut fiat supra modum peccator, aut peccatum, per
<pb n="0946"/>
mandatum <note>(Ibid. v. 13)</note>
          </hi>. Quod autem hic dicit, peccatum
per mandatum fieri supra modum, hoc alibi ait: <hi>Lex subintravit, ut abundaret delictum. Ubi autem
abundavit delictum, superabundavit et gratia 
 <note>(Rom. 5.
20)</note>
          </hi>. Et alibi, cum superius de dispensatione gratiae
loqueretur, quod ipsa justificet, velut interrogans
ait. <hi>Quid ergo Lex?</hi> Atque huic interrogationi continuo
respondit: <hi>Praevaricationis gratia posita est, donec
veniet semen, cui promissum est <note>(Gal. 3. 19)</note>
          </hi>. Hos ergo
damnabiliter dicit esse sub Lege, quos reos facit Lex,
non implentes Legem, dum non intelligendo gratiae
beneficium ad facienda Dei praecepta, quasi de suis
viribus superba elatione praesumunt. <hi>Plenitudo enim
Legis caritas <note>(Rom. 13. 10)</note>
          </hi>. <hi>Caritas vero Dei diffusa
est in cordibus nostris,</hi> non per nosipsos, <hi>sed per Spiritum
Sanctum, qui datus est nobis <note>(Rom. 5. 5)</note>
          </hi>. Sed
huic rei quantum satis est explicandae, prolixior fortasse
et sui proprii voluminis sermo debetur. Si ergo
illud, quod Lex ait, <hi>Non concupisces <note>(Rom. 13. 9)</note>
          </hi>, si
humana infirmitas gratia Dei adjuta non fuerit, sub
se reum tenet, et praevaricatorem potius damnat,
quam liberat peccatorem, quanto magis illa, quae significationis
causa praecepta sunt, circumcisio, et
caetera, quae revelatione gratiae latius innotescente,
necesse fuerat aboleri, justificare neminem poterant?
Non tamen ideo fuerant tanquam diabolica gentium
sacrilegia fugienda, etiam cum ipsa gratia jam coeperat
revelari, quae umbris talibus fuerat praenuntiata;
sed permittenda paululum eis, maxime qui ex illo
populo, cui data sunt, venerant. Postea vero tanquam
cum honore sepulta sunt, a Christianis omnibus
irreparabiliter deserenda. » </p>
        </div3>
<div3>
          <head>21.</head>
          <p>
 « Hoc autem, quod dicis (non dispensative, ut
nostri voluere majores), quid sibi vult, oro te? Aut
enim hoc est, quod ego appello officiosum mendacium,
ut haec dispensatio sit officium, velut honeste
mentiendi: aut quid aliud sit, omnino non video, nisi
forte, addito nomine dispensationis, fiat [al. <hi>fit</hi> ] ut
mendacium non sit mendacium: quod si absurdum
est; cur ergo non aperte dicis officiosum mendacium
defendendum, <emph>774</emph> nisi forte nomen te movet:
quia non tam usitatum est in Ecclesiasticis
libris vocabulum Officii, quod Ambrosius noster non
timuit, qui suos quosdam libros utilium praeceptionum
plenos, de Officiis voluit appellare. An si officiose
mentiatur quisque culpandus est; si dispensative,
approbandus? Rogo te, mentiatur ubi elegerit
qui hoc putat: quia et in hoc magna quaestio est, sit
ne aliquando mentiri viri boni, imo viri Christiani,
qualibus dictum est, <hi>Sit in ore vestro, est, est, non,
non, ut non sub judicio decidatis? <note>(Jac. 5. 12; Matth.
5. 37.)</note>
          </hi> Et qui cum fide audiunt, <hi>Perdes omnes qui
loquuntur mendacium</hi> »  <note>(Ps. 5. 7)</note>.</p>
        </div3>
<div3>
          <head>22.</head>
          <p>
 « Sed haec, ut dixi, et alia et magna quaestio
est: eligat quod voluerit, qui hoc existimat, ubi
mentiatur, dum tamen a scribentibus auctoribus sanctarum
Scripturarum, et maxime Canonicarum, inconcusse
credatur, et defendatur omnino abesse mendacium:
ne dispensatores Christi, de quibus dictum
<pb n="0947"/>
est, <hi>Hic jam quaeritur inter dispensatores, ut fidelis quis
inveniatur <note>(1. Cor. 4. 2)</note>
          </hi>, tanquam magnum aliquid
sibi fideliter didicisse videantur, pro veritatis dispensatione
mentiri, cum ipsa fides in latino sermone
ab eo dicatur appellata, quia fit quod dicitur. Ubi
autem fit quod dicitur, mentiendi utique non est
locus. Fidelis igitur dispensator Apostolus Paulus
procul dubio nobis exhibet in scribendo fidem: quia
veritatis dispensator erat, non falsitatis. Ac per hoc
verum scripsit, vidisse se Petrum non recte ingredientem
ad veritatem Evangelii, eique in faciem restitisse,
quod gentes cogeret judaizare <note>(Gal 2. 14)</note>.
Ipse vero Petrus, quod a Paulo fiebat utiliter libertate
caritatis, sancta ac benigna pietate humilitatis
accepit: atque ita rarius et sanctius exemplum posteris
praebuit, quo non dedignarentur sicubi forte
recti tramitem reliquissent, etiam a posterioribus
corrigi; quam Paulus, quo confidenter auderent,
etiam minores majoribus pro defendenda Evangelica
veritate, salva fraterna caritate resistere. Nam cum
satius sit, a tenendo itinere in nullo, quam in aliquo
declinare; MULTO EST tamen mirabilius et laudabilius,
libenter accipere corrigentem, quam audacter
corrigere deviantem. Est laus itaque justae libertatis
in Paulo et sanctae humilitatis in Petro: quae, quantum
mihi pro modulo meo videtur, magis fuerat adversus
calumniantem Porphyrium defendenda, quam ut ei daretur
obtrectandi major occasio, qua multo mordacius
criminaretur Christianos fallaciter <emph>775</emph> vel suas
litteras scribere, vel Dei sui sacramenta tractare. » </p>
        </div3>
<div3>
          <head>23.</head>
          <p>
 « Flagitas a me, ut aliquem saltem unum
ostendam, cujus in hac re sententiam sita secutus,
cum tu tam plures nominatim commemoraveris, qui
te in eo, quod astruis praecesserunt; petens ut in
eo, quod te reprehendo errantem, patiar te errare
cum talibus; quorum ego fateor neminem legi; sed
cum ferme sex, vel septem, horum quatuor auctoritatem
tu quoque infringis. Nam Laodicenum, cujus
nomen taces, de Ecclesia dicis nuper egressum;
Alexandrum autem veterem haereticum; Origenem
vero ac Dydimum reprehensos abs te, lego in recentioribus
quaestionibus, quamvis Origenem mirabiliter
ante laudaveris. Cum his ergo errare puto, quia nec
te ipse patieris; quamvis hoc perinde dicatur ac si in
hac sententia non erraverint. Nam quis est, qui se
velit cum quolibet errare? Tres igitur restant, Eusebius
Emisenus, Theodorus Heracleotes, et quem
paulo post commemoras, Joannes, qui dudum in Pontificali
gradu Constantinopolitanam rexit Ecclesiam. » </p>
        </div3>
<div3>
          <head>24.</head>
          <p>
 « Porro si quaeras, vel recolas, quid hinc senserit
noster Ambrosius: quid noster itidem Cyprianus,
<pb n="0948"/>
invenies fortasse, nec nobis defuisse, quos
in eo, quod asserimus, sequeremur, quanquam sicut
paulo ante dixi, TANTUMMODO Scripturis Canonicis
hanc ingenuam debeam servitutem, qua eas solas ita
sequar, ut conscriptores earum nihil in eis omnino
errasse, nihil fallaciter posuisse non dubitem. Proinde
cum quaero tertium, ut tres etiam ego tribus
opponam, possem quidem, ut arbitror, facile reperire,
si multa legissem. Verumtamen ipse mihi pro
his omnibus, imo supra hos omnes Apostolus Paulus
occurrit: ad ipsum confugio; ad ipsum ab omnibus
qui aliud sentiunt litterarum tractatoribus provoco,
ipsum interrogans interpello et requiro in eo, quod
scripsit ad Galatas, vidisse se Petrum non recte ingredientem
ad veritatem Evangelii, eique in faciem
propterea restitisse, quod illa simulatione gentes judaizare
cogebat <note>(Galat. 2. 14)</note>, utrum verum scripserit,
an forte nescio qua dispensativa falsitate mentitus
sit. Et audio eum paulo superius, in ejusdem
narrationis exordio religiosa voce mihi clamantem, <hi>Quae autem</hi> 
 <emph>776</emph> <hi>scribo vobis, ecce coram Deo quia
non mentior</hi> »  <note>(Gal. 1. 20)</note>.</p>
        </div3>
<div3>
          <head>25.</head>
          <p>
 « Dent veniam quilibet aliud opinantes; ego
magis credo tanto Apostolo in suis litteris juranti,
quam cuique doctissimo de alienis disputanti. Nec
dici timeo, me sic Paulum defendere, quod non simularit
errorem Judaeorum, sed vere fuerit in errore.
Quoniam neque simulabat errorem qui libertate Apostolica,
sicut illi tempori congruebat, vetera illa sacramenta,
ubi opus erat agendo, commendabat ea,
non solum Satanae versutia decipiendis hominibus,
sed Dei providentia, praenuntiandis rebus futuris
prophetice constituta. Nec vere fuerat in errore Judaeorum,
qui non solum noverat, sed etiam instanter
et acriter praedicabat eos errare, qui putabant gentibus
imponenda, vel justificationi quorumcumque fidelium
necessaria. » </p>
        </div3>
<div3>
          <head>26.</head>
          <p>
 « Quod autem dixi eum factum Judaeis tanquam
Judaeum, et tanquam gentilem gentibus, non
mentientis astu, sed compatientis affectu quemadmodum
dixerim, parum mihi visus es attendisse;
imo ego fortasse non satis hoc explanare potuerim.
Neque enim hoc ideo dixi, quod misericorditer illa
simulaverit; sed quia sic ea non simulavit, quae faciebat
similia Judaeis; quemadmodum nec illa quae
faciebat similia gentibus, quae tu quoque commemorasti:
atque in eo me, quod non ingrate fateor, adjuvisti.
Cum enim abs te quaesissem in epistola mea,
quomodo putetur ideo factus Judaeis tanquam Judaeus,
quia fallaciter suscepit sacramenta Judaeorum, cum
et gentibus tanquam gentilis factus sit, nec tamen
suscepit fallaciter sacrificia gentium: tu respondisti
in eo factum gentibus tanquam gentilem, quod praeputium
receperit; quod indifferenter permiserit vesci
<pb n="0949"/>
cibis, quos damnant Judaei. Ubi ego quaero: utrum
et hoc simulate fecerit? Quod si absurdissimum atque
falsissimum est: sic ergo et illa, in quibus Judaeorum
consuetudini congruebat libertate prudenti, non necessitate
servili, aut quod est indignius, dispensatione
fallaci potius quam fideli. » </p>
        </div3>
<div3>
          <head>27.</head>
          <p>
 « Fidelibus enim, et his qui cognoverunt veritatem,
sicut ipse testatur (nisi forte et hic fallit) <hi>omnis
creatura Dei</hi> <emph>777</emph> <hi>bona est, et nihil abjiciendum,
quod cum gratiarum actione accipitur <note>(1. Tim. 4.
4)</note>
          </hi>. Ergo et ipsi Paulo non solum viro, verum
etiam dispensatori maxime fideli, non solum cognitori,
verum etiam doctori veritatis, omnis utique in
cibis creatura Dei, non simulate, sed vere bona erat.
Cur igitur nihil simulate suscipiendo sacrorum, caeremoniarumque
gentilium, sed de cibis et praeputio vera
sentiendo, atque docendo, tamen tanquam gentilis
factus est gentibus, et non potuit fieri tanquam Judaeus
Judaeis, nisi fallaciter suscipiendo sacramenta
Judaeorum? Cur oleastro inserto observavit dispensationis
veracem fidem: et naturalibus ramis non extra,
sed in arbore constitutis, nescio quod dispensatoriae
velamen simulationis obtendit? Cur factus tanquam
gentilis gentibus, quod sentit docet, quod
ait, sentit: factus autem tanquam Judaeus Judaeis,
aliud claudit in pectore, aliud promit in verbis, in
factis, in scriptis? Sed absit hoc sapere. Utrisque
enim debebat caritatem de corde puro, et conscientia
bona, et fide non ficta. Ac per hoc omnibus omnia
factus est, ut omnes lucrifaceret, non mentientis astu,
sed compatientis affectu, id est, non omnia mala hominum
fallaciter agendo; sed aliorum omnium malis
omnibus, tanquam si sua essent, misericordis medicinae
diligentiam procurando. » </p>
        </div3>
<div3>
          <head>28.</head>
          <p>
 « Cum itaque illa Testamenti veteris sacramenta,
etiam sibi agenda minime recusabat, non
misericorditer fallebat; sed omnino non fallens, atque
hoc modo a Domino Deo illa usque ad certi temporis
dispensationem jussa esse commendans, a sacrilegis
sacris gentium distinguebat. Tunc autem, non
mentientis astu, sed compatientis affectu, Judaeis
tanquam Judaeus fiebat, quando eos ab illo errore,
quo vel in Christum credere nolebant, vel per vetera
 sacerdotia sua caeremoniarumque observationes
se a peccatis posse mundari, fierique salvos existimabant:
sic liberare cupiebat tanquam ipse illo errore
teneretur: diligens utique proximum tanquam seipsum,
et haec aliis faciens, quae sibi ab aliis fieri vellet,
si hoc illi opus esset. Quod cum Dominus monuisset,
adjunxit: <hi>Haec est enim Lex et Prophetae</hi> » <note>(Marc. 22. 40)</note>.</p>
        </div3>
<div3>
          <head>29.</head>
          <p>
 « Hunc compatientis affectum, in eadem Epistola
ad Galatas praecipit, dicens: <hi>Si praeoccupatus
fuerit homo in aliquo</hi> <emph>778</emph> <hi>delicto, vos qui spirituales
<pb n="0950"/>
estis, instruite hujusmodi in spiritu lenitatis, intendens
teipsum, ne et tu tenteris <note>(Gal. 6. 1)</note>
          </hi>. Vide
si non dixit: fiere tanquam ille, ut illum lucrifacias.
Non utique, ut ipsum dilectum fallaciter ageret; aut
se id habere simularet: sed ut in alterius delicto,
quid etiam sibi accidere posset, attenderet, atque ita
alteri, tanquam sibi ab altero vellet, misericorditer
subveniret, hoc est, non mentientis astu, sed cum patientis
affectu. Sic Judaeo, sic gentili, sic cuilibet homini
Paulus in errore, vel peccato aliquo constituto,
non simulando, quod non erat, sed compatiendo, quia
esse potuisset, tanquam qui se hominem cogitaret,
omnibus omnia factus est, ut omnes lucrifaceret. » </p>
        </div3>
<div3>
          <head>30.</head>
          <p>
 « Teipsum, si placet, obsecro, te paulisper intuere:
teipsum, inquam, erga meipsum; et recole,
vel si habes conscripta, relege verba tua in illa epistola,
quam mihi per fratrem nostrum, jam collegam
meum Cyprianum breviorem misisti, quam veraci,
quam germano, quam pleno caritatis affectu, cum
quaedam me in te commisisse expostulasses graviter,
subjunxisti: <note>(In hoc laeditur amicitia, in hoc necessitudinis
jura violantur, ne videamur certare pueriliter
et fautoribus invicem, vel detractoribus nostris
tribuere materiam cotendendi.)</note>: Haec abs te verba,
non solum ex animo dicta, sentio, verum etiam benigno
animo ad consulendum mihi. Deinde [al. <hi>Denique</hi> ]
addis, quod etiam si non adderes, appareret, et
dicis (Haec scribo, quia te pure et Christiane diligere
cupio, nec quidquam in mea mente retinere quod
distet a labiis): O vir sancte mihique (ut Deus videt
animam meam) veraci corde dilecte, hoc ipsum, quod
posuisti in litteris tuis, quo te mihi exposuisse non
dubito, hoc ipsum omnino Apostolum Paulum credo
exhibuisse in litteris suis, non uni cuilibet homini,
sed Judaeis, et Graecis, et omnibus gentibus filiis suis,
quos in Evangelio genuerat, et quos pariendo parturiebat:
et deinde posterorum tot millibus fidelium
Christianorum, propter quos illa memoriae mandabatur
[al. <hi>commendabatur</hi> ] epistola, ut nihil in sua
mente retineret, quod distaret a labiis. » </p>
        </div3>
<div3>
          <head>31.</head>
          <p>
 « Certe factus es etiam tu, tanquam ego, non
mentientis astu, sed compatientis affectu, cum cogitares
tam me non relinquendum <emph>779</emph> in ea culpa,
in quam me prolapsum existimasti, quam nec te velles,
si co modo prolapsus esses. Unde agens gratias benevolae
menti erga me tuae, simul posco ut etiam mihi
non succenseas, quod cum in opusculis tuis aliqua me
moverent, motum meum intimavi tibi: hoc erga me
ab omnibus servari [al. <hi>observari</hi> ] volens, quod erga
te ipse servari, ut quidquid improbandum putant in
scriptis meis, nec laudent subdolo pectore, nec ita
reprehendant apud alios, ut taceant apud me; hinc
potius existimans laedi amicitiam, et necessitudinis
<pb n="0951"/>
jura violari. Nescio enim utrum amicitiae Christianae
putandae sint, in quibus magis valet vulgare proverbium, <hi>Obsequium amicos, veritas odium parit,</hi> 
 quam
Ecclesiaticum, <hi>Fideliora sunt vulnera amici, quam voluntaria
oscula inimici.</hi> » </p>
        </div3>
<div3>
          <head>32.</head>
          <p>
 « Proinde carissimos nostros, qui nostris laboribus
sincerissime favent, hoc potius quanta possumus
instantia doceamus, quo sciant fieri posse, ut
inter carissimos aliquid alterutro sermone contradicatur,
nec tamen ipsa caritas minuatur, nec veritas
odium pariat, quae debetur amicitiae; sive illud verum
sit, quod contradicitur, sive corde veraci qualecumque
sit dicitur, non retinendo in mente, quod a labiis
distet. Credant igitur fratres nostri, familiares tui,
quibus testimonium perhibes, quod sint vasa Christi,
me invito factum, nec mediocrem de hac re dolorem
inesse cordi meo, quod litterae meae prius in multorum
manus venerunt [al. <hi>venerint</hi> ], quam ad te, ad quem
scriptae sunt, pervenire potuerunt. Quo autem modo
id acciderit, et longum est enarrare [al. <hi>narrare</hi> ], et,
nisi fallor, superfluum: cum sufficiat si quid mihi in
hoc creditur, non eo factum animo, quo putatur; nec
omnino meae fuisse voluntatis, aut dispositionis, aut
consensionis, aut saltem cogitationis, ut fieret.
Hoc si non credunt, quod Deo teste loquor, quid amplius
faciam non habeo. Ego tamen absit, ut eos
credam, haec tuae sanctitati malevola mente suggerere
ad excitandas inter nos inimicitias; quas misericordia
Domini Dei nostri avertat a nobis; sed, sine ullo
nocendi animo, facile de homine humana vitia suspicari.
Hoc enim me de illis aequum est credere, si
vasa sunt Christi, non in contumeliam, sed in honorem
facta, et disposita in domo magna a Deo, <emph>780</emph> 
 ad omne opus bonum. Quod si post hanc
attestationem meam, si in notitiam eorum venerit;
facere voluerint; quam non recte faciant, et tu
vides. » </p>
        </div3>
<div3>
          <head>33.</head>
          <p>
 « Quod sane scripseram, nullum me librum
adversus te Romam misisse, ideo scripseram, quia
et libri nomen ab ipsa epistola discernebam. Unde
omnino nescio quid aliud te audisse existimaveram;
et Romam nec ipsam epistolam, sed tibi miseram; et
adversus te non esse arbitrabar, quod sinceritate amicitiae,
sive admonendum, sive ad te, vel me abs te
corrigendum fecisse me noveram. Exceptis autem
familiaribus tuis, teipsum obsecro per gratiam, qua
redempti sumus, ut quaecumque tua bona, quae Domini
bonitate tibi concessa sunt, in litteris meis posui,
non me existimes insidioso blandiloquio posuisse.
Si quid autem in te peccavi, dimittas mihi. Nec illud,
quod de nescio cujus Poetae facto ineptius fortasse,
quam litteratius a me commemoratum est, amplius
quam dixi, ad te trahas: cum continuo subjecerim,
non hoc ideo me dixisse, ut oculos cordis reciperes,
quos absit unquam ut amiseris; sed ut adverteres,
quos sanos ac vigiles haberes. Propter solam ergo
<pb n="0952"/> <foreign xml:lang="greek">παλινῳδίαν</foreign>
 si scripserimus aliquid, quod scripto posteriore
destruere debeamus, imitandam, non propter
Stesichori caecitatem, quam cordi tuo nec tribui, nec
timui, attengendum illud existimavi: atque identidem
rogo, ut me fidenter corrigas, ubi mihi hoc opus
esse perspexeris. Quanquam enim secundum honorum
vocabula, quae jam Ecclesiae usus obtinuit:
Episcopatus Presbyterio major sit: tamen in multis
rebus Augustinus Hieronymo minor est: LICET ETIAM
a minore quolibet non sit refugienda, vel dedignanda
correctio. » </p>
        </div3>
<div3>
          <head>34.</head>
          <p>
 « De interpretatione tua jam mihi persuasisti,
qua utilitate Scripturas volueris transferre de Hebraeis;
ut scilicet ea, quae a Judaeis praetermissa, vel corrupta
sunt, proferres in medium: Sed insinuare digneris
peto, a quibus Judaeis, utrum ab eis ipsis, qui ante
adventum Domini interpretati sunt; et si ita est, quibus,
vel quonam eorum; an ab istis posterius, qui
propterea putari possunt, aliqua de codicibus Graecis
vel subtraxisse, vel in eis corrupisse, ne illis testimoniis
de Christiana fide convincerentur? Illi autem
anteriores cur hoc facere voluerint, <emph>781</emph> non invenio.
Deinde nobis mittas, obsecro interpretationem
tuam de Septuaginta; quam te edidisse nesciebam.
Librum quoque tuum, cujus mentionem fecisti, <hi>de
optimo genere interpretandi,</hi> cupio legere; et adhuc
nosse quomodo coaequanda sit in interprete peritia
linguarum, conjecturis corum, qui scripturas edisserendo
pertractant; quos necesse est, etiamsi rectae
atque unius fidei fuerint, varias parere in multorum
locorum obscuritate sententias: quamvis nequaquam
ipsa varietas ab ejusdem fidei unitate discordet; sicut
etiam unus tractator, secundum eamdem fidem, aliter
atque aliter eumdem locum potest exponere, quia hoc
ejus obscuritas patitur. » </p>
        </div3>
<div3>
          <head>35.</head>
          <p>
 « Ideo autem desidero interpretationem tuam
de Septuaginta, ut et tanta Latinorum interpretum,
qui qualescumque hoc ausi sunt, quantum possumus
imperitia careamus: et hi, qui me invidere putant
utilibus laboribus tuis, tandem aliquando, si fieri
potest, intelligant, propterea me nolle tuam ex Hebraeo
interpretationem in Ecclesiis legis, ne contra
Septuaginta auctoritatem, tanquam novum aliquid
proferentes, magno scandalo perturbemus plebes
Christi, quarum aures, et corda illam interpretationem
audire consueverunt, quae etiam ab Apostolis
approbata est. Unde et illud apud Jonam virgultum <note>(Jona. 4. 6)</note>,
si in Hebraeo nec hedera est, nec cucurbita,
sed nescio quid aliud, quod trunco suo nixum,
nullis sustentandum adminiculis erigatur; mallem jam
in omnibus Latinis <hi>cucurbitam</hi> legi. Non enim frustra
hoc puto Septuaginta posuisse, nisi quia et huic si
mile sciebant. » 
<pb n="0953"/>
</p>
        </div3>
<div3>
          <head>36. </head>
          <p>
 « Satis me, imo fortasse plus quam satis,
tribus epistolis tuis respondisse arbitror; quarum
duas per Cyprianum accepi, unam per Firmum. Rescribe
quod visum fuerit ad nos vel alios instruendos.
Dabo autem operam diligentiorem quantum me adjuvat
Dominus, ut litterae, quas ad te scribo, prius ad
te perveniant, quam ad quemquam, a quo latius dispergantur.
Fateor enim, nec mihi hoc fieri velle de
tuis ad me, quod de meis ad te factum justissime expostulas.
Tamen placeat nobis invicem non tantum
caritas, verum etiam libertas amicitiae; nec apud
me taceas, vel ego apud te, quod in nostris litteris
vicissim nos movet; eo scilicet animo qui oculis Dei,
in fraterna dilectione, non <emph>782</emph> displicet. Quod
si inter nos fieri posse sine ipsius dilectionis perniciosa
offensione non putas; non fiat. Illa enim caritas, quam
tecum habere velim, profecto major est: sed melius
haec minor, quam nulla est. » 
</p>
        </div3>
      </div1>

<div1>
        <head>EPISTOLA CXVII. AD MATREM ET FILIAM IN GALLIA COMMORANTES.</head>
<p> <hi>Docet viduis et virginibus vitandam esse domesticam consuetudinem
eorum, unde sit periculum vel pudicitiae,
vel famae. Argumentum epistolae ipse copiosius exponit
in Praefatione.</hi> </p>
<div2>
          <head>PRAEFATIO.</head>
<div3>
            <head>1.</head>
            <p>
 Retulit mihi quidam frater e Gallia, se habere
sororem virginem, matremque viduam, quae in eadem
urbe divisis habitarent cellulis: et vel ob hospitii
solitudinem, vel ob custodiendas facultatulas, praesules
sibi quosdam Clericos assumpsissent; ut majore
dedecore jungerentur alienis, quam a se fuerant separatae.
Cumque ego ingemiscerem, et multo plura
tacendo quam loquendo significarem. Quaeso te,
inquit, corripias eas litteris tuis, et ad concordiam
revoces; ut mater filiam, et filia matrem agnoscat.
Cui ego: Optimam, inquam, mihi injungis provinciam:
ut alienus conciliem, quas filius fraterque non
potuit. Quasi vero Episcopalem cathedram teneam, et
non clausus cellula, ac procul a turbis remotus, vel
praeterita plangam vitia, vel vitare nitar praesentia.
Sed et incongruum est latere corpore, et lingua per
totum orbem vagari. Et ille: Nimium, ait, formidolosus
es. Ubi illa quondam constantia, in qua multo sale
orbem defricans, Lucillianum quippiam retulisti?
Hoc est, aio, quod me fugat, et labra dividere non
sinit. Postquam enim arguendo crimina, factus sum
criminosus, et juxta tritum vulgi sermone proverbium:
<pb n="0954"/>
 Jurgantibus, et negantibus cunctis, nec
aures me credo habere, nec tactum: ipsique parietes
in me maledicto resonarunt, <hi>et in me psallebant qui
bibebant vinum <note>(Psal. 68)</note>
            </hi>: coactus <emph>783</emph> malo
tacere didici, rectius esse arbitrans, ponere <hi>custodiam
ori meo, et ostium munitum labiis meis <note>(Psal. 38)</note>
            </hi>, quam
declinare <hi>cor meum in verba malitiae:</hi> et dum carpo
vitia, in vitium detractionis incurrere. Quod cum
dixissem: Non est, inquit, detrahere, verum dicere;
nec privata correptio generalem facit doctrinam; cum
aut rarus, aut nullus sit, qui sub hujus culpae rea
tum cadat. Quaeso ergo te, ne me tanto itinere
vexatum, frustra venisse patiaris. Scit enim Dominus,
quod post visionem sanctorum Locorum, hanc vel
maxime causam habui, ut cum tuis litteris sorori
mederer ac matri. Et ego: Jamjam, inquam, quod
vis faciam: nam et epistolae transmarinae sunt, et
specialiter sermo dictatus, raro potest invenire quos
mordeat. Te autem obsecro, ut clam sermonem hunc
habeas. Cumque portaveris eum pro viatico, si auditus
fuerit, laetemur pariter, si autem contemptus fuerit,
quod et magis reor, ego verba perdiderim, tu itineris
longitudinem.
</p>
            <p>
              <emph> <hi>Explicit Praefatio.</hi> </emph>
            </p>
</div3>
<div3>
            <head>2.</head>
            <p>
 Primum vos scire cupio soror et filia, me non
idcirco scribere, quia aliquid de vobis sinistrum suspicer;
sed ne caeteri suspicentur vestram me orare
concordiam. Alioquin (quod absit) si peccatorum
vos existimarem glutino cohaesisse, nunquam scriberem;
sciremque me surdis narrare fabulam. Deinde
hoc obsecro, ut si mordacius quippiam scripsero, non
tam meae putetis austeritatis [al. <hi>auctoritatis</hi> ] esse,
quam morbi. Putridae carnes ferro curantur et cauterio:
venena serpentino pelluntur antidoto. Quod satis
dolet, majori dolore expellitur. Ad extremum hoc
dico, quod si etiam haec conscientia criminis vulnus
non habeat, habet tamen fama ignominiam. Mater et
filia, nomina pietatis, officiorum vocabula, vincula
naturae, secunda post Deum foederatio. Non est laus,
si vos diligitis: scelus est, quod odistis. Dominus
Jesus subjectus erat parentibus suis <note>(Luc. 2)</note>: venerabatur
matrem, cujus <emph>784</emph> erat ipse pater.
Colebat nutritium, quem nutriverat: gestatumque
se meminerat alterius utero, alterius brachiis. Unde
et in cruce pendens, commendat parentem discipulo <note>(Joan. 19)</note>,
quam nunquam ante crucem dimiserat.
<pb n="0955"/>
</p>
          </div3>
<div3>
            <head>3. </head>
            <p>
Tu vero, filia (jam enim desino ad matrem
loqui, quam forsitan et aetas et imbecillitas, ac solitudo
excusabilem facit) tu, inquam, filia, ejus domum
angustam judicas, cujus non tibi fuit venter
angustus? Decem mensibus utero clausa vixisti, et
uno die in uno cubiculo cum matre non duras? An
oculos ejus ferre non potes? et, quae [al. <hi>quia</hi> ] omnes
motus tuos, utpote illa, quae genuit, quae aluit, et ad
hanc perduxit aetatem, facilius intelligit, testem domesticam
fugis? Si virgo es, quid times diligentem
custodiam? si corrupta, cur non palam nubis? Secunda
post naufragium tabula est, quod male coeperis, saltem
hoc remedio temperare. Neque vero hoc dico,
quod post peccatum tollam poenitentiam, ut quod male
coepit, male perseveret [al. <hi>coeperis et perseveres</hi> ]:
sed quod desperem in istiusmodi copula divulsionem.
Alioqui si ad matrem migraveris post ruinam, facilius
poteris cum ea plangere, quod per illius absentiam
perdidisti. Quod si adhuc integra es, et non perdidisti,
serva ne perdas. Quid tibi necesse est in ea versari
domo, in qua necesse habes quotidie aut perire,
aut vincere? Quisquamne mortalium juxta viperam
securos somnos capit? quae etsi non percutiat, certe
sollicitat. Securius est perire non posse, quam
juxta periculum non perisse. In altero tranquillitas
est, in altero gubernatio. Ibi gaudemus, hic evadimus.</p>
          </div3>
<div3>
            <head>4.</head>
            <p>
 Sed forte respondeas: Non bene morata mater
est, res saeculi cupit, amat divitias, ignorat jejunium,
oculos stibio linit, vult compta procedere, et nocet
proposito meo, nec possum cum hujusmodi vivere.
Primum quidem etiamsi talis est, ut causaris, majus
habebis praemium, si talem non deseras. Illa te diu
portavit in utero, diu aluit, et difficiliores infantiae
mores blanda pietate sustinuit. Lavit pannorum <emph>785</emph> 
 sordes, et immundo saepe foedata est stercore.
Assedit aegrotanti; et quae pro te sua fastidia
sustinuit, tua quoque passa est. Ad hanc perduxit
aetatem; ut Christum amares, docuit. Non tibi displiceat
ejus conversatio, quae te sponso tuo virginem
consecravit. Quod si ferre non potes et delicias ejus
fugis: atque (ut hoc vulgo solet dici) saecularis est
mater, habes alias virgines, habes sanctum pudicitiae
chorum. Quid matrem deserens, eum eligis [al. <hi>diligis</hi> ],
qui forsitan suam reliquit sororem et matrem?
Illa difficilis; sed iste facilis. Illa jurgatrix: ergo iste
placabilis. Quaero, utrum virum secuta sis, an postea
inveneris? Si eum secuta es, manifestum est
matrem reliqueris. Si postea reperisti, ostendis quid
in matris hospitio non potueris invenire. Durus dolor
est, et meo mucrone me vulnerans. <hi>Qui ambulat,</hi> 
inquit, <hi>simpliciter, ambulat confidenter <note>(Prov. 10)</note>
            </hi>.
Tacerem, si me non morderet conscientia, et in
aliis meum crimen non reprehenderem: nec per trabem
<pb n="0956"/>
oculi mei alterius festucam viderem. Nunc autem
cum inter fratres procul habitans, eorumque fruens
contubernio honeste sub arbitris, et videam raro, et
videar: impudentissimum est hujus te verecundiam
non sequi, cujus sequi testeris exemplum. Quod si
dixeris: Et mihi sufficit conscientia mea: habeo
Deum judicem, qui meae vitae est testis; non curo
quid loquantur homines: audi Apostolum scribentem: <hi>Providentes bona, non solum coram Deo, sed
etiam coram omnibus hominibus 
 <note>(Rom. 12)</note>
            </hi>. Si quis te
carpit, quod sis Christiana, quod sis virgo, ne cures,
quod ideo dimiseris matrem, ut in monasterio inter
virgines viveres: talis detractio laus tua est. UBI NON
LUXURIA in puella Dei, sed duritia carpitur, crudelitas
ista pietas est. Illum enim praefers [al. <hi>praeferas</hi> ]
matri, quem praeferre juberis et animae tuae.
Quem si et ipsa praetulerit, et filiam te sentiet et
sororem.</p>
          </div3>
<div3>
            <head>5.</head>
            <p>
 Quid igitur? scelus est sancti viri habere contubernium?
Obtorto collo me in jus trahis ut aut probem
quod nolo, aut multorum invidiam subeam.
Sanctus vir nunquam a matre filiam sejungit: utramque
suscipit, et utramque <emph>786</emph> veneratur. Sit
quamlibet sancta filia, mater vidua indicium castitatis
est. Si coaevus tuus est ille nescio quis, matrem tuam
honoret ut suam: si senior, te ut filiam diligat, et
parentis subjiciat disciplinae. Non expedit amborum
famae, plus te illum amare quam matrem: ne non
videatur in te affectum eligere, sed aetatem. Et haec
dicerem, si fratrem Monachum non haberes, si domesticis
careres praesidiis. Nunc vero, proh dolor.
inter matrem atque germanum, et matrem viduam,
fratremque Monachum, cur se alienus interserit?
Bonum quidem est, ut te et filiam noveris et sororem.
Si autem utrumque non potes, et mater quasi
dura respuitur, saltem frater placeat. Si frater asperior
est, mollior sit illa quae genuit. Quid palles?
quid aestuas? quid vultum rubore suffundis, et trementibus
labiis impatientiam pectoris contestaris?
Non superat amorem matris et fratris, nisi solius
uxoris affectus.</p>
          </div3>
<div3>
            <head>6.</head>
            <p>
 Audio praeterea te suburbana rura, villarum
amoenitates cum affinibus atque cognatis, et istiusmodi
generis hominibus circumire. Nec dubito quin
vel consobrina, vel soror sit, in quarum solatium
novi generis ducaris assecla. Absit quippe, ut quamvis
proximi sint et cognati, virorum te suspicer captare
consortia. Obsecro ergo te, virgo, ut mihi respondeas:
Sola vadis in comitatu propinquorum, an
cum amasio tuo? Quamvis sis impudens, saecularium
oculis eum ingerere non audebis. Si enim hoc
feceris, et te et illum familia universa cantabit:
vos cunctorum digiti denotabunt: ipsa quoque soror,
aut affinis, sive cognata, quae in adulationem tui, sanctum
et Nonnum coram te vocant, cum se paululum
<pb n="0957"/>
averterint, portentuosum ridebunt maritum. Siu autem
sola ieris (quod et magis existimo) utique inter
servos adolescentes, inter maritatas feminas atque
nupturas, inter lascivas puellas, et comatos
liniatosque juvenes, furvarum vestium puella gradieris.
Dabit tibi barbatulus quilibet manum, sustentabit
lassam; et pressis digitis, aut tentabitur, <emph>787</emph> 
aut tentabit. Erit tibi inter viros matronasque convivium:
spectabis aliena oscula, praegustatos
cibos; et non absque scandalo tuo, in aliis sericas
vestes, auratasque miraberis. In ipso quoque convivio
ut vescaris carnibus, quasi invita cogeris. Ut
vinum bibas, Dei laudabitur creatura. Ut laves balneis,
sordibus detrahetur: et omnes te, cum aliquid
eorum, quae suadent, si retrectans feceris, puram,
simplicem, dominam, et vere ingenuam conclamabunt.
Personabit interim aliquis cantator ad mensam,
et inter psalmos dulci modulamine currentes,
quoniam alienas non audebit uxores, te, quae custodem
non habes, saepius respectabit. Loquetur nutibus,
et quidquid metuit dicere, significabit affectibus.
Inter has et tantas illecebras voluptatum, etiam ferreas
mentes libido domat: quae majorem in virginibus
patitur famem, dum dulcius putat omne quod
nescit. Narrant gentilium fabulae, cantibus sirenarum
nautas isse in saxa praecipites: et ad Orphei citharam,
arbores bestiasque, ac silicum dura mollita.
Difficile inter epulas servatur pudicitia. Nitens cutis
sordidum ostendit animum.</p>
          </div3>
<div3>
            <head>7.</head>
            <p>
 Legimus in scholis pueri, et spirantia in plateis
aera perspeximus, aliquem ossibus vix haerentem, illicitis
arsisse amoribus, et ante vita caruisse, quam
peste. Quid tu facies puella sani corporis, delicata,
pinguis, rubens, aestuans inter carnes, inter vina, et
balneas, juxta maritos [al. <hi>maritas</hi> ], juxta adolescentulos
[al. <hi>adolescentulas</hi> ]? Quae et si rogata non feceris,
tamen de forma putes testimonium, si rogeris.
Libidinosa mens ardentius inhonesta persequitur;
et quod non licet, dulcius suspicatur. Vestis ipsa
vilis et pulla, animi tacentis indicium est; si rugam
non habeat; si per terram, ut altior videaris,
trahatur; si de industria dissuta sit tunica, ut aliquid
intus appareat, operiatque quod foedum est, et aperiat
quod formosum. Caliga quoque ambulantis
nigella ac nitens stridore ad se juvenes vocat. Papillae
fasciolis comprimuntur, et crispanti cingulo angustius
pectus arctatur. Capilli, vel in frontem, vel in aures
defluunt. <emph>788</emph> Palliolum interdum cadit, ut candidos
<pb n="0958"/>
nudet humeros, et quasi videri noluerit, celat
festina, quod volens detexerat. Et quando in publico
quasi per verecundiam operit faciem, lupanarium
[al. <hi>luparum</hi> ] arte id solum ostendit, quod ostensum
magis placere potest.</p>
          </div3>
<div3>
            <head>8.</head>
            <p>
 Respondebis: Unde me nosti? et quomodo tam
longe positus, jactas in me oculos tuos? Fratris tui
hoc mihi narraverunt lacrymae, et intolerabiles per
momenta singultus. Atque utinam ille mentitus sit,
et magis timens hoc quam arguens, dixerit. Sed mihi
crede: nemo mentiens plorat. Dolet sibi praelatum
juvenem, non quidem comatum, non vestium sericarum,
 sed torosulum et in sordibus delicatum qui
ipse saeculum signet, textrinum teneat, pensa distribuat,
regat familiam, emat quidquid de publico necessarium
est. Dispensator et dominus, et praeveniens
officia servulorum, quem omnes rodant famuli: et
quidquid domina non dederit, illum clamitent subtraxisse.
Querulum servulorum genus est, et quantacumque
dederis, semper eis minus est. Non enim
considerant de quanto, sed quantum detur; doloremque
suum solis, quod possunt, obtrectationibus consolantur.
Ille parasitum, iste impostorem, hic haeredipetam,
alius novo quolibet appellat vocabulo. Ipsum
jactant assidere lectulo, obstetrices adhibere languenti,
portare matulam, calefacere lintea, plicare
fasciolas. Facilius mala credunt homines, et quodcumque
domi fingitur, rumor in publicum fit. Nec
mireris, si ancillae et servuli de vobis ista confingant,
cum mater quoque idipsum queratur et frater.</p>
          </div3>
<div3>
            <head>9.</head>
            <p>
 Fac igitur quod moneo, quod precor, ut primum
matri, dehinc, si id fieri non potest, saltem
fratri reconcilieris. Aut si ista tam cara nomina hostiliter
detestaris dividere, ab eo, quem tuis diceris
praetulisse. Si autem et hoc non potes (reverteris
enim ad tuos, si illum possis deserere) vel honestius
sodali tuo utere. Separentur domus vestrae, dividaturque
convivium, ne maledici <emph>789</emph> homines sub
uno tectulo vos manentes, lectulum quoque criminentur
habere communem. Potes et ad necessitates tuas
quale voluisti habere solatium, et aliqua ex parte
publica carere infamia. Quanquam cavenda sit macula,
quae nullo nitro secundum Jeremiam, nulla fullonum
herba elui [al. <hi>dilui</hi> ] potest. Quando vis, ut
te videat et invisat, adhibe arbitros, amicos, libertos
[al. <hi>liberos</hi> ], servulos. Bona conscientia nullius oculos
fugit. Intret, intrepidus, securus exeat. Taciti
oculi, et sermo silens, et totius corporis habitus vel,
trepidationem interdum, vel securitatem loquuntur.
Aperi quaeso aures tuas, et clamorem totius civitatis
exaudi. Jam perdidistis vestra vocabula, et mutuo ex
vobis cognomina suscepistis: tu illius diceris, et ille
tuus. Haec mater audit et frater: paratique sunt, et
<pb n="0959"/>
precantur vos sibi dividere; et privatam vestrae conjunctionis
infamiam, laudem facere communem. Tu
esto cum matre, sit ille cum fratre. Audentius diliges
sodalem fratris tui: honestius amabit mater amicum
filii, quam filiae suae. Quod si nolueris, si mea monita
rugata fronte contempseris, epistola tibi haec voce
libera proclamabit: Quid alienum servum obsides?
quid ministrum Christi, famulum tibi facis? Respice
ad populum, singulorum facies intuere. Ille in Ecclesia
legit, in te aspiciunt universi: nisi quod pene licentia
conjugali de tua infamia gloriaris. Nec jam secreto
dedecore potes esse contenta. Procacitatem,
libertatem vocas. <hi>Facies meretricis facta est tibi, nescis
erubescere <note>(Jerem. 3)</note>
            </hi>.</p>
          </div3>
<div3>
            <head>10.</head>
            <p>
 Iterum me malignum, iterum suspiciosum et
rumigerulum clamitas. Egone suspiciosus? egone
malevolus? qui ut in principio epistolae praefatus
sum, ideo scripsi, quia non suspicabar. An tu negligens,
dissoluta, contemptrix, quae annos nata viginti
quinque, adolescentem necdum bene barbatulum,
ita brachiis tuis, quasi cassibus inclusisti?
Optimum revera paedagogum, qui te moneat, qui
asperitate frontis terreat. <emph>790</emph> Et quanquam in
nullis aetatibus libido sit tuta, tamen vel cano capite,
ab aperta defendit ignominia. Veniet, veniet tempus
(dies enim allabitur, dum ignoras) et iste formosulus
tuus, quia cito senescunt mulieres, maxime
quae juxta viros sunt, vel ditiorem reperiet, vel juniorem.
Tunc te poenitebit consilii tui, et taedebit pertinaciae,
quando et rem et famam amiseris, quando
quod male junctum fuerat, dividetur bene. Nisi forte
secura es, et coalescente tanti temporis caritate,
dissidium non vereris.</p>
          </div3>
<div3>
            <head>11.</head>
            <p>
 Tu quoque mater, quae propter aetatem maledicta
non metuis, noli sic vindicare, ut pecces. Magis
a te discat filia separari, quam tu ab illa sejungi.
Habes filium, et filiam, et generum, imo et contubernalem
filiae tuae. Quid quaeris aliena solatia, et
ignes jam sopitos suscitas? Honestius est tibi saltem
culpam filiae sustentare, quam occasionem tuae quaerere.
Sit tecum filius Monachus, pietatis viduitatisque
praesidium. Quid tibi alienum hominem quaeris, in
ea praesertim domo, quae filium et filiam capere non
potuit? Ejus jam aetatis es, ut possis nepotes habere
ex filia. In vita ad te utrumque. Revertatur cum viro,
quae sola exierat. Virum dixi, non maritum. Nenio
calumnietur. Sexum significare volui, non conjugium.
Aut si erubescit, et retractat, et domum, in qua nata
est, arbitratur angustam, vos ad ejus hospitiolum
pergite; quamvis arctum sit, facilius matrem et fratrem
capere potest, quam hominem alienum, cum
quo certe in domo una, uno cubiculo, casta manere
non poterat. Sint in una domo duae feminae, et
duo masculi. Si autem et tertius ille <foreign xml:lang="greek">γηροβόσκος</foreign>
<pb n="0960"/>
tuus habitare non vult, et seditiones ac turbas concitat,
sit biga, sit triga, frater vester hac filius, et sororem
illi exhibebit et matrem. Alii vitricum et
generum vocitent, ille nutricium appellet et fratrem.</p>
          </div3>
<div3>
            <head>12.</head>
            <p>
 Haec ad brevem lucubratiunculam celeri sermone
dictavi, volens desiderio <emph>791</emph> postulantis satisfacere,
et quasi ad scholasticam materiam me exercens.
Eadem enim die mane pulsabat ostium, qui
profecturus erat. Simulque ut ostenderem obtrectatoribus
meis, quod et ego possim quidquid venerit in
buccam dicere. Unde et de Scripturis pauca perstrinxi;
nec orationem meam, ut in caeteris libris facere
solitus sum, illarum floribus texui. Extemporalis est
dictatio, et tanta ad lumen lucernulae facilitate profusa,
ut notariorum manus lingua praecurreret; et signa
ac furta verborum volubilitas sermonum obrueret.
Quod idcirco dixi, ut qui non ignoscit ingenio,
ignoscat vel tempori.
</p>
          </div3>
        </div2>
      </div1>

<div1>
        <head>EPISTOLA CXVIII. AD JULIANUM.</head>
<p divs_removed="true"> <hi>Julianum quemdam praedivitem, qui intra paucos dies
amiserat duas filias et uxorem, atque incursantibus
barbaris, bonam possessionum partem: comparatione
Job consolatur, et exemplo Pammachii, Paulinique
adhortatur ad perfectam vitam, hoc est, absolutum
mundi contemptum, videlicet huc vocante etiam
ipsa fortuna.</hi> 

        </p>
        <div3 moved_from_p="true">
            <head>1.</head>
          <p>
 Filius meus, frater tuus, Ausonius in ipso
jam profectionis articulo, cum mihi praesentiam sul
tarde dedisset: et cito abstulisset, atque in puncto
temporis, salve pariter valeque dixisset: vacuum se
redire arbitratus est, nisi mearum aliquid ad te nugarum,
tumultuario sermone portaret. Jam demisso
 synthemate equus publicus sternebatur, et nobilem
<pb n="0961"/>
juvenem punicea indutum tunica baltheus
ambiebat, et tamen ille apposito notario cogebat loqui,
quae velociter edita, velox consequeretur manus,
et linguae celeritatem prenderent signa verborum.
Itaque non scribentis diligentia, sed dictantis temeritate,
longum ad te silentium rumpo, offerens tibi nudam
officii voluntatem. Extemporalis <emph>792</emph> est
epistola, absque ordine sensuum, sine lenocinio et
compositione verborum: ut totum in illa amicum,
nihil de oratore reperias. In procinctu effusam putes,
et abire cupienti ingestum viaticum. Divina
Scriptura loquitur: <hi>Musica in luctu, intempestiva narratio <note>(Eccli. 22. 6)</note>
            </hi>.
Unde et nos leporem artis rhetoricae
contemnentes, et puerilis, atque plausibilis
eloquii venustatem, ad sanctarum Scripturarum gravitatem
confugimus, ubi vera vulnerum medicina
est, ubi dolorum certa remedia: in quibus recipit
unicum filium mater in feretro: ubi turbae dicitur
circumstanti, <hi>Non est mortua puella, sed dormit <note>(Marc. 5. 39)</note>
            </hi>:
ubi et quatriduanus mortuus ad vocem
inclamantis Domini ligatus egreditur <note>(Joan.
11)</note>.</p>
        </div3>
<div3>
          <head>2.</head>
          <p>
 Audio te in brevi tempore, duas virgunculas filias
junctis pene extulisse funeribus, et pudicissimam
ac fidissimam conjugem tuam Faustinam, imo fidei
calore germanam, in qua sola post amissos liberos
acquiescebas, subita tibi dormitione subtractam:
quasi si naufragus in littore latrones reperiat, et juxta
eloquia Prophetarum fugiens ursum, incidat
in leonem: extendensque manum ad parietem, a
colubro mordeatur. Consecuta rei familiaris damna,
vastationem totius barbaro hoste provinciae, et in
communi depopulatione privatas possessionum tuarum
ruinas: abactos armentorum ac pecorum greges:
vinctos occisosque servulos; et in unica filia, quam
tibi tam crebrae orbitates fecerant cariorem, electum
nobilissimum generum, ex quo ut omnia taceam,
plus moeroris, quam gaudii suscepisti. Hic est catalogus
tentationum tuarum, haec cum Juliano tyrunculo
Christi, pugna hostis antiqui. Quae si ad te respicias,
grandia sunt; si ad bellatorem fortissimum, ludus et
umbra certaminis. Beato Job post malorum examina,
uxor pessima reservata est, ut per eam disceret blasphemare.
Tibi sublata est optima, ut miseriarum
solatium perderes. Aliud <emph>793</emph> est sustinere quam
nolis, aliud desiderare quam diligas. Ille in tot mortibus
filiorum domus suae ruinam unum habuit sepulcrum,
et scissis vestibus, ut parentis monstraret
affectum, procidens in terram adoravit, et dixit: <hi>Nudus exivi de utero matris meae, nudus et redeam,
Dominus dedit, Dominus abstulit: sicut Domino placuit,
ita factum est: sit nomen Domini benedictum 
 <note>(Job 1.
21)</note>
          </hi>. Tu, ut parcissime dicam, inter multorum officia
propinquorum, et consolantes amicos, tuorum exequias
<pb n="0962"/>
prosecutus es. Perdidit ille simul omnes divitias,
et succedentibus sibi malorum nuntiis ad singulas
plagas feriebatur immobilis, complens in
se illud de Sapiente praeconium. <hi>Si fractus illabatur
orbis: Impavidum ferient ruinae <note>(Horatius lib. 3. Od. 2)</note>
          </hi>.
Tibi major pars derelicta substantae, ut tantum tenteris,
quantum ferre potes. Necdum enim ad eum pervenisti
gradum, ut totis adversum te cuneis dimicetur.</p>
        </div3>
<div3>
          <head>3.</head>
          <p>
 Dives quondam dominus, et ditior pater, subito
orbus et nudus est. Cumque in omnibus his quae
contigerant ei, non peccasset coram Domino, nec
quidquam locutus esset insipiens: exultans Dominus
in victoria famuli sui, et illius patientiam suum ducens
triumphum, dixit ad diabolum: <hi>Animadvertisti
famulum meum Job: quia non est quisquam ei similis
super terram? Homo innocens, verus</hi> [al. <hi>verax] Dei
cultor, abstinens se ab omni malo, et adhuc perseverans
in innocentia <note>(Job 2. 3)</note>
          </hi>. Pulchre addidit: <hi>Et adhuc
perseverans in innocentia;</hi> quia difficile est pressam
malis innocentiam, non dolere: et hoc ipso fide non
periclitari, quod se videat injuste sustinere quod patitur.
Ad quae respondens diabolus Domino, ait: <hi>Corium
pro corio, et omnia, quae habuerit homo, dabit pro
anima sua. Sed extende manum tuam, et tange ossa, et
carnes ejus, nisi in faciem benedixerit tibi <note>(Job 4. 5)</note>
          </hi>.
Callidissimus adversarius et inveteratus dierum malorum,
novit alia esse quae extrinsecus sint, et
Philosophis quoque mundi <foreign xml:lang="greek">ἀδιάφορα,</foreign> hoc est, <hi>indifferentia</hi> 
nominentur, in eorumque amissione atque contemptu
perfectam non esse virtutem: alia quae intrinsecus
et desiderata cogant dolere perdentem. Unde
audacter Dei renuit praedicationi [al. <hi>praedicationem</hi> ],
et dicit nequaquam eum debere laudari, <emph>794</emph> qui
nihil de se, sed totum extra se dederit, qui pro corio
suo coria obtulerit filiorum, et deposuerit marsupium,
ut fruatur corporis sanitate. Unde intelligat
prudentia tua usque ad hunc terminum pervenisse
tentationes tuas, et dedisse te corium pro corio, pellem
pro pelle, omniaque, quae habes paratum esse
dare pro anima tua: necdum autem extentam in te
manum Dei, nec tactas carnes, nec ossa confracta,
ad quorum dolorem difficile est non ingemiscere; et
in faciem Deo benedicere, pro eo quod est, maledicere.
Unde et Nabutha in Regum libris dicitur benedixisse
Deum, et regem, et idcirco lapidatur a populo <note>(3. Reg. 21)</note>.
Sciens autem Dominus athletam suum,
imo virum fortissimum etiam in isto extremo perfectoque
certamine non posse superari: <hi>Ecce,</hi> inquit, <hi>trado illum tibi: tantum animam illius custodi 
 <note>(Job 2.
6)</note>
          </hi>. CARO VIRI SANCTI datur in diaboli potestatem, et
animae sanitas reservatur: ne si illud percussisset, in
quo sensus est mentisque judicium, non esset culpa
peccantis, sed ejus qui statum mentis everterat.
<pb n="0963"/>
</p>
        </div3>
<div3>
          <head>4. </head>
          <p>
Laudent ergo te alii, et tuas contra diabolum
victorias panegyricis prosequantur, quod laeto vultu
mortes tuleris filiarum, quod in quadragesimo die
dormitionis earum lugubrem vestem mutaveris, et
dedicatio ossium Martyris candida tibi vestimenta reddiderit,
ut non sentires dolorem orbitatis tuae, quem
civitas universa sentiret, sed ad triumphum Martyris
exultares: quod sanctissimam conjugem tuam non
quasi mortuam, sed quasi proficiscentem deduxeris.
Ego te nequaquam adulatione decipiam, nec lubrica
laude supplantabo. Loquar illud potius, quod tibi audire
conducit: <hi>Fili accedens ad servitutem Dei, praeparato
animam tuam ad tentationem <note>(Eccli. 2. 1)</note>
          </hi>; et, <hi>Cum
omnia feceris, dicito, Servus inutilis sum: feci quod facere
debui <note>(Luc. 17. 10)</note>
          </hi>. Tulisti liberos, quos ipse
dederas: recepisti ancillam, quam mihi ob breve solatium
commodaveras. Non contristor, quod recepisti,
sed ago gratias, quod dedisti. Quondam dives adolescens
omnia, quae in Lege praecepta sunt, se implesse
jactabat: ad quem Dominus in Evangelio, <hi>Unum,</hi> inquit, <hi>tibi deest: Si vis perfectus</hi> 
 <emph>795</emph> <hi>esse, vade,
vende omnia, quae habes, et da pauperibus: et veni, sequere
me <note>(Matth. 19. 21)</note>
          </hi>. Qui omnia se fecisse dicebat,
in primo certamine divitias vincere non potest.
Unde et difficile intrant divites in regna coelorum:
quae expeditos, et alarum levitate subnixos, habitatores
desiderant. <hi>Vade,</hi> inquit, <hi>et vende,</hi> non partem
substantiae, sed <hi>universa quae possides, et da pauperibus:</hi> 
non amicis, non consanguineis, non propinquis,
non uxori, non liberis; plus aliquid addam: Nihil
tibi ex omnibus metu inopiae reservans, ne cum Anania
damneris, et Sapphira <note>(Act. 5)</note>, sed da cuncta
pauperibus, et fac tibi amicos de iniquo mammona,
qui te recipiant in aeterna tabernacula <hi>[Luc. 16]</hi>,
ut me sequaris, ut Dominum mundi, possessionem
habeas; ut possis canere cum Propheta: <hi>Pars mea
Dominus <note>(Ps. 15. 5. et 72 26)</note>
          </hi>, et ut verus Levita
nihil de terrena haereditate possideas. Et hoc hortor:
Si vis esse perfectus, si Apostolicae dignitatis culmen
cupis, si sublata cruce Christum sequi, si apprehenso
aratro, non respicere post tergum, si in sublimi tecto
positus, pristina vestimenta contemnis; et ut evadas
Aegyptiam dominam, saeculi pallium derelinquas <note>(Gen.
39)</note>. Unde et Elias ad coelorum regna festinans, non
potest ire cum pallio, sed mundi in mundo vestimenta
dimittit <note>(4. Reg. 2)</note>. Sed hoc ais, Apostolicae dignitatis
est, et ejus qui velit esse perfectus. Cur autem et
tu nolis esse perfectus? CUR QUI IN saeculo primus es,
non in Christi familia primus sis? An quia uxorem
habueris? Habuit et Petrus, et tamen cum reti eam,
et navicula dereliquit. Providentissimus Dominus, et
omnium salutem desiderans, malensque poenitentiam
peccatoris quam mortem, abstulit tibi hanc excusationem,
ut non illa te retrahat ad terras, sed tu eam
sequaris ad paradisi regna trahentem [al. <hi>tendentem</hi> ].
Bona liberis pares, qui te ad Dominum praecesserunt;
<pb n="0964"/>
ut partes eorum non in divitias sororis proficiant,
sed in redemptionem animae tuae, atque alimenta
miserorum. Haec monilia filiae tuae a te expetunt;
his gemmis ornari capita sua volunt. QUOD
PERITURUM erat in serico, vilibus pauperum tunicis
servetur. Repetunt a te <emph>796</emph> partes suas; junctae
Sponso nolunt videri pauperes et ignobiles, propria
ornamenta desiderant.</p>
        </div3>
<div3>
          <head>5.</head>
          <p>
 Nec est, quod excuses nobilitatem et divitiarum
pondera. Respice sanctum virum Pammachium, et
ferventissimae fidei Paulinum Presbyterum, qui non
solum divitias, sed seipsos Domino obtulerunt. Qui
contra diaboli tergiversationem, nequaquam pellem
pro pelle, sed carnes, et ossa, et animas suas Domino
consecrarunt. Qui te et exemplo, et eloquio, id est,
et opere, et lingua possunt ad majora perducere. Nobilis
es, et illi, sed in Christo nobiliores. Dives et
honoratus, et illi, imo ex divitibus et honoratis pauperes
et inglorii: et idcirco ditiores, et magis inclyti,
quia pro Christo pauperes et inhonorati. Et tu quidem
benefacis, quod Sanctorum diceris usibus ministrare,
fovere Monachos, Ecclesiis offerre quam plurima.
Sed haec rudimenta sunt militiae tuae. Contemnis
aurum, contempserunt et mundi Philosophi. E
quibus unus, ut caeteros sileam, multarum possessionum
pretium projecit in pelagus: Abite dicens
in profundum malae cupiditates, ego vos mergam, ne
ipse mergar a vobis. Philosophus gloriae animal, et
popularis aurae vile mancipium, totam simul [al. <hi>semel</hi> ]
sarcinam deposuit; et tu te putas in virtutum
culmine constitutum, si partem ex toto offeras? Teipsum
vult Dominus hostiam vivam, placentem Deo.
Te, inquam, non tua. Et ideo variis tentationibus
commonet, quia multis plagis et doloribus eruditur
Israel. Et <hi>quem diligit Dominus, corripit. Flagellat
autem omnem filium, quem recipit <note>(Prov. 8. 13)</note>
          </hi>. Paupercula
vidua duo aera minuta misit in gazophylacium.
Et quia totum obtulit quod habebat, omnes
dicitur in oblatione munerum Dei superasse locupletes <note>(Marc. 12; et Luc. 21)</note>;
quae non pondere sui,
sed offerentium voluntate pensantur. Ut multis erogaveris
censum tuum, et quidam tua gaudeant liberalitate,
tamen multo plures sunt, quibus nihil dedisti.
Neque enim Darii opes, et Croesi divitiae valent
explere pauperes mundi. Quod si teipsum Domino
dederis, et Apostolica virtute perfectus, sequi coeperis
Salvatorem, tunc <emph>797</emph> intelliges ubi fueris, et
in exercitu Christi, quam extremum tenueris locum.
Non planxisti filias mortuas, et paternae in genis lacrymae
Christi timore siccatae sunt. Quanto major
Abraham, qui unicum filium voluntate jugulavit <note>(Gen.
22)</note>, et quem haeredem mundi futurum audierat, non
desperat etiam post mortem esse victurum. Jephte
obtulit virginem filiam <note>(Judit. 11)</note>, et idcirco in enumeratione
Sanctorum ab Apostolo ponitur. Nolo tantum
<pb n="0965"/>
ea offeras Domino, quae potest fur rapere, hostis
invadere, proscriptio tollere: quae et accedere possunt,
et recedere, et instar undarum ac fluctuum a
succedentibus sibi dominis occupantur: atque, ut
uno cuncta sermone comprehendam, quae velis, nolis,
in morte dimissurus es. Illud offer, quod tibi
nullus hostis possit auferre, nullus eripere tyrannus:
quod tecum pergat ad inferos, imo ad regna coelorum,
et ad paradisi delicias. Exstruis monasteria, et
multus a te per insulas Dalmatiae sanctorum numerus
sustentatur. Sed melius faceres, si et ipse sanctus
inter sanctos viveres. <hi>Sancti estote, quoniam ego
sanctus sum, dicit Dominus <note>(Levit. 19. 2. et 20. 7)</note>
          </hi>.
Apostoli gloriantur, quod omnia dimiserint, et secuti
sint Salvatorem <note>(Matth. 19)</note>: et certe praeter retia, et
navem nihil legimus eos dimisisse, et tamen testimonio
futuri judicis coronantur. QUIA SE OFFERENTES,
totum dimiserant quod habebant.</p>
        </div3>
<div3>
          <head>6.</head>
          <p>
 Hoc loquor non in suggillationem operum tuorum,
vel quod extenuem liberalitatem et eleemosynas
tuas, sed quod te nolim inter saeculares esse
monachum, et inter monachos saecularem. Totumque
a te expetam, cujus audio mentem divino
cultui deditam. Si huic consilio nostro, vel amicus,
vel assecla, vel propinquus renititur, et te ad delicias
splendentis mensae revocat; intelligito eum non de
tua anima, sed de suo ventre cogitare; et omnes
opes lautaque convivia, subita morte finiri. Octo et
sex annorum, intra viginti dies, duas filias amisisti,
et arbitraris senem diu posse vivere? Cujus ut aetas
longa tendatur, audit a David: <hi>Dies vitae nostrae septuaginta
anni.</hi> <emph>798</emph> <hi>Si autem amplius, octoginta:
et quidquid superest, labor, et dolor est <note>(Psal. 89. 10)</note>
          </hi>.
Felix et omni dignus beatitudine, quem senectus
Christo occupet servientem, quem extrema dies Salvatori
invenerit militantem, qui non confundetur,
cum loquetur inimicis suis in porta <note>(Psal. 126)</note>; cui
in introitu paradisi dicetur: <hi>Recepisti mala in vita
tua, nunc autem hic laetare <note>(Luc. 1)</note>
          </hi>. Nec enim ulciscetur
bis Dominus in eadem re. Divitem purpuratum
gehennae flamma suscepit; Lazarus pauper et
ulceribus plenus, cujus carnes putridas lambebant
canes, et vix de micis mensae locupletis miserabilem
sustentabat animam, in sinu Abrahae recipitur, et tanto
Patriarcha parente laetatur. Difficile, imo impossibile
est ut et praesentibus quis et futuris fruatur bonis:
ut et hic ventrem, et ibi mentem impleat; ut de deliciis
transeat ad delicias; ut in utroque saeculo primus
sit; ut et in coelo et in terra appareat gloriosus.</p>
        </div3>
<div3>
          <head>7.</head>
          <p>
 Quod si tibi tacita cogitatio scrupulum moverit:
cur monitor ipse non talis sim, qualem te esse desidero;
et nonnullos videris in medio itinere corruisse,
illud breviter respondebo, non mea esse quae dico,
sed Domini Salvatoris. Non monere quid ipse possim;
sed quid debeat velle vel facere qui servus
<pb n="0966"/>
futurus est Christi. ET ATHLETAE SUIS incitatoribus
fortiores sunt; et tamen monet debilior, ut pugnet
ille qui fortior est. Noli respicere Judam negantem,
sed Paulum respice confitentem. Jacob ditissimi patris
filius, solus et nudus in baculo suo pergit Mesopotamiam,
jacet lassus in itinere, et qui delicatissime
a Rebecca matre fuerat educatus, lapide ad
caput pro pulvillo utitur. Vidit scalam de terra usque
ad coelum, et ascendentes per eam Angelos et descendentes,
et desuper innitentem Dominum <note>(Gen.
28)</note>, ut lapsis manum porrigeret, ut ascendentes
suo ad laborem provocaret aspectu. Unde et vocatur
locus ipse <hi>Bethel,</hi> hoc est, <hi>Domus Dei;</hi> in qua quotidie
ascenditur atque descenditur. Et Sancti enim
corruunt, si fuerint negligentes; et peccatores pristinum
recipiunt gradum, si sordes fletibus laverint.
Hoc ideo dixi, ut non te terreant descendentes, <emph>799</emph> 
 sed provocent ascendentes. Nunquam
exemplum a malis sumitur: etiam in saeculi rebus
semper a me meliori parte incitamenta virtutum
sunt. Oblitus propositi et epistolaris brevitatis,
plura dictare cupiebam; ad materiae quippe dignitatem,
et ad meritum personae tuae, parum est omne,
quod dicitur: et ecce tibi noster Ausonius coepit
schedulas flagitare, urgere notarios, et hinnitu ferventis
equi, ingenioli mei festinus arguere tarditatem.
Memento igitur nostri, et cura, ut in Christo valeas,
Atque ut caetera taceam, domestica sanctae Verae
exempla sectare, quae vere secuta Christum, peregrinationis
molestias sustinet, et sit tibi <hi>tanti dux
femina facti <note>(Aeneid. l. 1)</note>
          </hi>.
</p>
        </div3>
      </div1>

<div1>
        <head>EPISTOLA CXIX. AD MINERVIUM ET ALEXANDRUM MONACHOS.</head>
<p divs_removed="true"> <hi>Minervio, et Alexandro, qui per Sisinnium monachum,
filium Sancti Exuperii Episcopi Tolosani de verbis
Apostoli,</hi> Omnes quidem dormiemus, etc., <hi>interrogaverant,
respondet: alias id genus quaestiones, quae
simul proponebantur, in aliud differens tempus.</hi> 

        </p>
        <div3 moved_from_p="true">
            <head>1.</head>
          <p>
 In ipso jam profectionis articulo sancti fratris
nostri Sisinnii, qui vestra mihi scripta detulerat,
haec, qualiacumque sunt, dictare compellor, nec
possum vestram celare prudentiam, sed obsecro ne
hoc dictum referatis ad gloriam, quin potius ad plenam
necessitudinem, dum ita vobis, quasi mihi loquor.
Multas sanctorum fratrum, ac sororum de vestra
provincia ad me detulit quaestiones, ad quas
usque ad diem Epiphaniorum, largissimo spatio me
responsurum putabam. Cumque furtivis noctium lucubratiunculis
ad plerasque dictarem; et expletis
<pb n="0967"/>
aliis, me ad vestram quasi ad difficillimam reservarem,
subito supervenit, asserens se illico profecturum.
Cumque eum rogarem ut differret iter, Libyae
mihi coepit famem obtendere, monasteriorum
Aegypti necessitates, Nili non plenas aquas, multorum
inediam, <emph>800</emph> ut prope offensa esset in Dominum,
illum ultra velle retinere. Itaque sub tegmen
et stamina, liciaque, et telas, quae mihi ad vestram
tunicam paraveram, vobis inconfecta transmisi, ut
quidquid mihi deest, vestro texatur eloquio. Prudentes
estis, et eruditi, et de canina, ut ait Appius,
facundia, ad Christi disertitudinem trasmigrastis. Nec
magno mihi apud vos labore opus est; quod Philosophum
quemdam in suadendo rustico esse perpessum
narrant fabulae. <hi>Vix dum dimidium,</hi> inquit, <hi>dixeram, jam intellexerat.</hi> 
 Itaque et ego tempore
coarctatus, singulorum vobis, qui in sacram Scripturam
commentariolos reliquerunt, sententias protuli,
et ad verbum pleraque interpretatus sum; ut et me
liberem quaestione, et vobis veterum tractatorum
mittatur auctoritas, qui in legendis singulis, ac probandis,
non meae voluntati, sed vestro acquiescatis
arbitrio.</p>
        </div3>
<div3>
          <head>2.</head>
          <p>
 Quaeritis quo sensu dictum sit, et quomodo in
prima ad Corinthios epistola Pauli Apostoli sit legendum: <hi>Omnes quidem dormiemus, non autem omnes
immutabimur 
 <note>(1. Cor. 15. 5)</note>
          </hi>. An juxta quaedam
exemplaria. <hi>Non omnes dormiemus, omnes autem immutabimur:</hi> 
 utrumque enim in Graecis codicibus
invenitur. Super quo Theodorus Heracleotes, quae
urbs olim Perinthus vocabatur, in commentariolis
Apostoli sic locutus est: <hi>Omnes quidem non dormiemus,
omnes autem immutabimur.</hi>  « Enoch enim et
Elias, mortis necessitate superata, ita ut erant in
corporibus, de terrena conversatione ad coelestia
regna translati sunt <note>(Genes. 5. 4; et Reg. 2)</note>. Unde et
Sancti qui die consummationis atque judicii in corporibus
reperiendi sunt, cum aliis Sanctis, qui ex
mortuis resurrecturi sunt, rapientur in nubibus obviam
Christo in aera, et non gustabunt mortem:
eruntque semper cum Domino, gravissima mortis
necessitate calcata. Unde ait Apostolus: <hi>Omnes quidem
non dormiemus, omnes autem immutabimur.</hi> Qui
enim ex mortuis resurrexerint, et in nubibus viventes
rapti fuerint, transibunt ad incorruptionem, et
<pb n="0968"/>
a mortalitate <emph>801</emph> in immortalitatem mutabuntur;
non in tempore, non saltem in brevi spatio: sed
in atomo et in puncto temporis, atque momento, quo
palpebra oculi moveri potest in novissima tuba.
Tanta enim fiet celeritate resurrectio mortuorum, ut
vivi, quos in corporibus suis, consummationis tempus
invenerit, mortuos de inferis resurgentes, praevenire
non valeant. Quod manifeste Paulus edisserens,
ait: <hi>Canet enim tuba, et mortui resurgent
incorrupti, et nos immutabimur. Oportet enim corruptibile
istud induere incorruptionem, et mortale hoc induere
immortalitatem <note>(1. Cor. 15. 52)</note>
          </hi>, ut possit in
utramque partem, vel in poenis, vel in coelorum regno
manere perpetuo. » 
</p>
          <p> « 3. Diodorus Tarsensis Episcopus, praeterito hoc
capitulo, in consequentibus breviter annotavit: in
eo, quod scriptum est: <hi>et mortui resurgent incorrupti.
et nos immutabimur.</hi> Si, inquit, incorrupti resurgent
mortui, haud dubium quin et ipsi ad meliora mutati:
quid necesse fuit dicere, <hi>et nos immutabimur?</hi> An hoc
voluit intelligi quod incorruptio communis sit omnium,
immutatio autem proprie justorum? dum non
solum incorruptionem et immortalitatem, sed et
gloriam sequuntur. » </p>
        </div3>
<div3>
          <head>4.</head>
          <p>
 Apollinarius licet aliis verbis, eadem quae Theodorus
asseruit: quosdam non esse morituros, et de
praesenti vita rapiendos in futuram, ut mutatis glorificatisque
corporibus, sint cum Christo. Quod nunc
de Enoch, et Elia credimus.</p>
        </div3>
<div3>
          <head>5.</head>
          <p>
 Didymus non pedibus, sed verbis in Origenis
transiens sententiam, contraria via graditur. <hi>Ecce
mysterium vobis loquor: Omnes quidem dormiemus, non
omnes autem immutabimur.</hi> Quod ita disseruit:  « Si non
indigeret resurrectio interprete, nec obscuritatem
haberet in sensibus, nunquam Paulus post multa,
quae de resurrectione locutus est, intulisset: <hi>Ecce
mysterium vobis dico: Omnes quidem dormiemus,</hi> id
est, <hi>moriemur non omnes autem,</hi> sed soli sancti <hi>immutabimur.</hi> 
Scio quod in nonnullis codicibus scriptum
sit: <hi>Non quidem omnes dormiemus, omnes autem
immutabimur.</hi> Sed considerandum, an ei quod
praemissum est, <hi>omnes immutabimur,</hi> possit convenire
quod sequitur: <emph>802</emph> <hi>Mortui resurgent incorrupti,
et nos immutabimur.</hi> Si enim omnes immutabuntur, et
hoc commune cum caeteris est, superfluum fuit dicere, <hi>et nos immutabimur.</hi> 
 Quamobrem ita legendum
est. <hi>Omnes quidem dormiemus, non omnes autem immutabimur.</hi> 
Si enim in Adam omnes moriuntur, et in
morte dormitio est; omnes ergo dormiemus sive
moriemur. Dormit autem juxta idioma Scripturarum,
qui mortuus est spe resurrectionis futurae. Omnisque
qui dormit, utique expergiscitur: si tamen non subita
vis mortis eum oppresserit, et mors somno fuerit
copulata. Cumque [al. <hi>namque</hi> ] omnes ita dormierint
lege naturae, soli sancti et corpore et anima in melius
mutabuntur: ita ut incorruptio omnium resurgentium
sit; gloria autem atque mutatio proprie
Sanctorum. »  Quodque sequitur juxta Graecos, <foreign xml:lang="greek">ἐν
ἀτόμῳ, ἐν ῥιπῇ,</foreign> sive <foreign xml:lang="greek">ἐν ῥοπῇ ὀφθαλμοῦ</foreign> (utrumque enim
<pb n="0969"/>
legitur) et nostri interpretati sunt, <hi>in momento et in
ictu,</hi> sive, <hi>in motu oculi:</hi> idem Didymus ita
explanavit:  « Juncta simul omnium resurrectione,
rapientur obviam Christo: sed hi quos mors dissolverit,
quae praesens sermo significat. Quando enim
dicit, in puncto temporis, et in motu oculi, atque
momento, futuram omnium resurrectionem, cunctam
primae et secundae resurrectionis excludit fabulam;
ut alii primi, alii novissimi resurrecturi esse credantur.
Atomus autem punctum temporis est, quod secari,
et dividi non potest. Unde et Epicurus ex suis
atomis mundum struit, et universa conformat. Ictusque
oculi sive motus, qui Graece dicitur <foreign xml:lang="greek">ῥοπὴ,</foreign> tanta
velocitate transcurrit, ut pene sensum videntis effugiat.
Verum quia in plerisque codicibus pro <foreign xml:lang="greek">ῥοπὴ,</foreign> id
est, <hi>ictu,</hi> vel <hi>motu,</hi> <foreign xml:lang="greek">ῥιπὴ</foreign> legitur, hoc sentire debemus,
quod quomodo levis pluma, vel stipula, aut tenue
siccumque folium vento flatuque raptatur, et de terra
ad sublime transfertur; sic ad ictum oculi, et ad
nutum Dei, omnium mortuorum corpora movebuntur
parata ad adventum judicis. Quodque jungit et
dicit: <hi>In novissima tuba: canet enim tuba, et mortui
resurgent incorrupti, et nos immutabimur. Oportet enim
corruptibile hoc induere incorruptionem; et mortale hoc
induere immortalitatem,</hi> <emph>803</emph> duplicem habet intelligentiam,
ut clangor tubae, aut vocis indicet magnitudinem,
juxta illud quod scriptum, est: <hi>Sicut tuba
exalta vocem tuam <note>(Isai. 58)</note>
          </hi>; aut apertam omnium
resurrectionem, juxta illud quod in Evangelio legimus: <hi>Tu autem quando facis eleemosynam, noli tuba
canere ante te 
 <note>(Matth. 6. 2)</note>
          </hi>, hoc est, abscondite fac
misericordiam, et in secreto, ne videaris de alterius
miseria gloriari. Quaerimus autem cur ad novissimam
tubam mortuos scripserit resurrecturos. Quando
enim novissima dicitur, utique aliae praecesserunt. In
Apocalypsi Joannis, septem describuntur Angeli cum
tubis, et unoquoque clangente, primo videlicet, secundo
et tertio, quarto et quinto et sexto, quid per
singulos actum sit, indicatur <note>(Apocal. 8. et 9)</note>. Novissimo
autem, id est, septimo, claro tubae strepitu
personante, mortui suscitantur: corpora quae prius
habuerant corruptibilia, incorrupta recipientes. Unde
post novissimam tubam exponit Apostolus quid sequatur: <hi>Canet enim tuba, et mortui resurgent incorrupti,
nos autem immutabimur.</hi> 
 Quando dicit, <hi>nos,</hi> 
alium se, et eos, qui secum sunt, praeter mortuos
esse significat. Ad quod intelligendum, sunt qui dicant
mortuos, qui resurgant incorrupti, esse corpora
mortuorum; eos autem qui dicantur esse mutandi,
animas debere accipi, quando in majorem gloriam
fuerint commutatae; et pervenerint in virum perfectum,
<pb n="0970"/>
in mensuram aetatis plenitudinis Christi <note>(Ephes. 4. 13)</note>.
Alii vero asserunt, mortuos deberi
intelligi peccatores, qui resurgent incorrupti, ut
possint aeterna sustinere supplicia: eos autem qui
commutantur, esse sanctos, qui de virtute in virtutem,
et de gloria transferuntur in gloriam. Unde et
ad incorruptionem mortuorum intulit: <hi>Oportet enim
corruptivum hoc induere incorruptionem.</hi> Ad id autem
quod dixerat: <hi>nos immutabimur,</hi> illud adjunxit: <hi>et
mortale hoc induet immortalitatem.</hi> Aliud est enim
immortalitas, aliud incorruptio; sicut aliud mortale,
et aliud corruptivum. Quidquid autem mortale est,
et corruptivum est; sed non quod corruptivum, statim
et mortale. Corruptiva quippe sunt corpora, quae
carent anima, et tamen non sunt mortalia; quia
nunquam habuere vitam, quae proprie <emph>804</emph> animantium
est. Unde signanter Apostolus, corruptioni
incorruptionem, mortalitati immortalitatem resurrectionis
futuram tempore copulavit. » </p>
        </div3>
<div3>
          <head>6.</head>
          <p>
 Acacius Caesareae, quae prius turris Stratonis
vocabatur, post Eusebium Pamphili Episcopus, in
quarto <foreign xml:lang="greek">συμμίκτων</foreign> <foreign xml:lang="greek">ζητημάτων</foreign> libro proponens sibi
hanc eamdem quaestionem, latius disputavit, et
utrumque suscipiens, quod inter se videtur esse contrarium,
post principium quod omisimus, sic locutus
est:  « Dicamus primum de eo quod magis in plurimis
codicibus invenitur: <hi>Ecce mysterium dico vobis:
omnes quidem dormiemus; non omnes autem immutabimur.</hi> 
Mysterium dixit, ut attentos faceret
auditores, de resurrectione plenius disserturus. Dormitio
autem mortem istam, quae communis est omnium,
significat: unde rectissime posuit, quod omnes
dormiamus, id est, moriamur, sicut supra dixit: <hi>Quomodo in Adam omnes moriuntur sic et in Christo
omnes vivificabuntur.</hi> 
 Cum ergo omnes morituri sint,
audite sacramenta quae dico: <hi>Omnes quidem moriemur</hi> 
[al. <hi>dormiemus]; sed non omnes immutabimur.
Canet enim tuba,</hi> haud dubium quin Angelus septimus; <hi>et mortui resurgent incorrupti.</hi> 
 Si autem incorrupti
erunt mortui, quomodo non immutabuntur,
cum incorruptio ipsa mutatio sit? Sed hic commutatio,
qua Paulus mutandus et sancti sunt, glorificatio
intelligitur. Incorruptio autem idcirco communis
est omnium, quia in eo miserabiliores erunt peccatores,
ut ad tormenta perpetui sint, et non mortali
et corruptibili corpore dissolvantur. Legimus in eadem
epistola, Apostolo disserente, sacratam diversitatem
resurrectionis, non in natura corporum,
sed in varietate gloriae: dum alii resurgunt ad poenas
perpetuas, alii ad gloriam sempiternam. Alia enim
caro volatilium, alia piscium, alia jumentorum, et
corpora coelestia, et corpora terrestria. <hi>Sic,</hi> inquit,
<pb n="0971"/> <hi>erit et resurrectio mortuorum 
 <note>(1. Cor. 15. 39. 40. 42)</note>
          </hi>.
Cui sententiae magis acquiescit Ecclesia, ut omnes
communi morte moriamur, et non omnes mutemur
in gloriam, juxta illud, quod Daniel scribit: <hi>Multi
dormientes in terrae pulvere, resurgent; alii in gloriam
aeternam, alii in confusionem, et opprobrium sempiternum <note>(Dan. 12. 2)</note>
          </hi>.
Qui <emph>805</emph> enim resurgent in
opprobrium et confusionem sempiternam, non resurgent
in aeternam gloriam, in quam Paulus, et qui
cum eo sunt, mutabuntur. Quae cum ita se habeant,
et sic intellecta sint a nobis, eorum tantum commutationem
suscipere, qui resurgent in gloriam: peccatorum
autem et infidelium, qui mortui appellantur,
et resurgent incorrupti, nequaquam commutationem,
sed poenas perpetuas esse dicendas. » </p>
        </div3>
<div3>
          <head>7.</head>
          <p>
 Transeamus ad secundam lectionem, quae ita
fertur in plerisque codicibus. <hi>Non quidem omnes dormiemus,
omnes autem immutabimur.</hi> Ex qua nonnulli
asserunt multos vivos in corporibus reperiendos; et
si non dormiant omnes, non omnes esse morituros;
si autem non moriantur omnes, non omnes resurrecturos.
Resurgere enim proprie dicitur, qui prius
moriendo cecidit. Unde et Paulum volunt scribere in
prima ad Thessalonicenses Epistola: <hi>Nos qui vivimus,
qui residui erimus</hi> [al. <hi>sumus] in adventu Domini, non
praeveniemus eos qui dormierunt: quoniam ipse Dominus
in jussu, et voce Archangeli, et in tuba Dei descendet
de coelo: et mortui in Christo resurgent primum</hi> 
[al. <hi>primi]: deinde nos qui vivimus, qui residui sumus,
simul cum illis rapiemur in nubibus obviam Christo in
aera: et sic semper cum Domino erimus <note>(1. Thess. 4.
14. et seqq.)</note>
          </hi>. Et ex his dictis probare conantur, Apostolum
Paulum, et qui cum eo scribebant Epistolam,
putasse se non esse morituros, sed reperiendos in die
consummationis in corpore. Quod si verum est, erravit
Paulus, et humana aestimatione deceptus est, ut
arbitraretur se inveniendum in corpore: quod falsum
esse, rerum exitus approbavit. Hoc intellexerant et
ipsi Thessalonicenses, sacramenta sermonis mystici
nescientes, et conjecturis variis fluctuabant, dicebantque:
Si Paulus inveniendus in corpore est, proximus
est dies judicii. Unde corrigit eos, secundam Epistolam
scribens: <hi>Rogamus vos fratres per adventum Domini
nostri Jesu Christi, et nostri congregationem in ipsum,
ut non cito moveamini mente, nec terreamini, neque
per spiritum, neque per verbum, neque per epistolam,
tanquam per nos missam, quasi instet dies Domini: ne
quis vos seducat ullo modo; quoniam nisi discessio venerit
primum, et revelatus fuerit homo</hi> <emph>806</emph> <hi>peccati,
filius perditionis, qui adversatur, et extollitur super
omne, quod dicitur Deus, aut quod colitur: ita ut in
templo Dei sedeat, ostendens se tanquam sit Deus. Non
meministis quod cum apud vos essem adhuc, haec dicebam
vobis? <note>(2. Thess. 2. 1. et sqq.)</note>
          </hi>. Quibus dictis hoc
agit, ut eos revocet ab errore, ne putent diem appropinquare
judicii, et id quod scripserat: <hi>Nos qui vivimus,
qui residui sumus, in adventu Domini non praeveniemus
<pb n="0972"/>
eos qui dormierunt,</hi> aliter intelligant, quam
intelligi voluit ipse qui scripsit. Neque enim fieri
potest, ut qui ad Timotheum scripserat: <hi>Ego enim
jam delibor, et tempus resolutionis meae instat <note>(2. Tim.
4. 6)</note>
          </hi>, putaret se in carne perpetuum, et nunquam
esse moriturum; et de vita terrena statim ad regna
coelestia transiturum: praesertim cum ad Romanos
scribens, eadem dixerit, <hi>Quis me liberabit de
corpore mortis hujus? <note>(Rom. 7. 24)</note>
          </hi>. Et ad Corinthios, <hi>Habitantes in corpore, peregrinamur a 
 Domino.
Magis autem volumus exire de corpore, et esse cum
Domino <note>(2. Cor. 5. 8)</note>
          </hi>. Qui haec dicebat, noverat utique
se esse moriturum. Melius est igitur spiritualiter
sentire quod scriptum est, dormitionem in praesenti
loco, non mortem accipere, per quam anima a corpore
separatur; sed peccatum post fidem et offensam
Dei, dormitionemque post baptismum, de qua et ad
Corinthios loquebatur: <hi>Et ideo inter vos multi infirmi
sunt, et dormiunt plurimi <note>(1. Cor. 11. 30)</note>
          </hi>. Et in alio
loco: <hi>Ergo et qui dormierunt in Christo, perierunt <note>(Ibid. 15. 1)</note>
          </hi>:
qui cum mortui sint, non sunt perpetua
morte perituri: quia non in mortali crimine continentur,
sed levi modicoque peccato. Quod et alius sanctus
vitare cupiens, loquebatur: <hi>Ne forte obdormiam
in morte <note>(Ps. 12. 4)</note>
          </hi>. Est enim somnus peccati, qui
ducit ad mortem, et est alia delicti dormitio, quae
morte non stringitur. Qui ergo vixerit ea vita, quae
dicit, <hi>Ego sum vita <note>(Joan. 14. 6)</note>
          </hi> (etenim <hi>vita nostra
abscondita est cum Christo in Deo</hi> <note>Coloss. 3. 3</note>) et
nunquam ab ea fuerit separatus, nec ad mortem
usque peccaverit, iste de viventibus, et semper viventibus
esse dicitur; de quibus et Salvator in Evangelio
Joannis mystico sermone testatur: <hi>Qui credit in
me, non morietur. Et omnis qui vivit, et credit in me,
non morietur in aeternum <note>(Joan. 11. 25. 26)</note>
          </hi>. Unde et
Apostolus, Domini sui calcans <emph>807</emph> vestigia, ea
docuit discipulos, quae didicit a magistro. Omnes itaque
non dormiemus. Qui enim omni custodia servat
cor suum, et ad Christi praecepta vigilat, mandatique
ejus memor est, dicentis: <hi>Vigilate, quia nescitis qua
hora fur veniat <note>(Matth. 24. 42)</note>
          </hi>, Et in alio loco: <hi>Ne
dederis somnum oculis tuis, et palpebris tuis dormitationem <note>(Prov. 6. 4)</note>
          </hi>,
ut salvus fias: quasi caprea de
vinculis, et quasi avis de laqueis, iste non dormiet.
Cum igitur quidam non dormiant, qui semper in
Christo vivunt, et vigilant, sequitur ut nequaquam
omnes dormiant, et e contrario omnes immutentur;
non immutatione gloriae, quae proprie debetur Sanctis,
sed ea immutatione, qua corruptivum hoc incorruptivum
efficitur; ut vel poenas vel praemia recipiat
sempiterna. Quod et si dormierit aliquis in Christo,
et negligentiae somno obdormierit, debet audire quod
scriptum est. <hi>Numquid qui dormit, non resurget? (Ps.
<pb n="0973"/>
40. 9)</hi> Qui vero non dormit, sed vigilat, et semper
vivit in Christo, de vita ad vitam transiet, sive rapietur
in nubibus, ut semper cum Domino sit. De istiusmodi
dormientibus Lazarus erat, de quo Dominus ait, <hi>Lazarus amicus noster dormit.</hi> 
 Et de hoc dormiente
dicebat ad Martham, <hi>Qui credit in me, etiamsi mortuus
fuerit, vivet: et omnis qui vivit, et credit in me, non
morietur in aeternum <note>(Joan. 11. 11. 25. 26)</note>
          </hi>. Qui enim
tota mente in Christo confidit, etiamsi, ut homo lapsus,
mortuus fuerit in peccato, fide sua vivit in
perpetuum. Alioqui mors ista communis, et credentibus
et non credentibus debetur aequaliter; et omnes
pariter resurrecturi sunt, alii in confusionem aeternam,
alii ex eo quod credunt, in sempiternam vitam.
Et sic stare potest, ut qui credit in Christo, non moriatur;
et etiamsi mortuus fuerit, vivat in perpetuum.
Quod juxta corporalem mortem, excepto Euoch, et Elia <note>(Genes. 5; et 4. Reg. 2)</note>,
nulli contigisse perspicuum
est. Qui autem fidei magnitudine semper vivunt in Christo,
non dormient, neque morientur: sed imitatores
erunt vitae Apostolicae, qui absque ulla culpa vixerunt in
lege justitiae; et ad fidem Domini transeuntes, credentesque
in eum, qui <emph>808</emph> vita vocatur, et resurrectio,
nunquam dormiere, nunquam mortui sunt. <hi>Anima
enim, quae peccaverit, ipsa morietur <note>(Ezech. 18, 4)</note>
          </hi>,
Sicut igitur anima, quae peccat, vivente corpore mortua
est: et eadem die qua peccaverit, dormit in morte;
dicente Ecclesiaste: <hi>Qui peccaverit, mortuus est ex
tunc;</hi> sic anima quae Christi praecepta servaverit,
etiamsi corpus mortuum fuerit, vivet in aeternum.
Hoc autem sciendum, quod magis conveniat veritati,
ita legere: <hi>Omnes quidem dormiemus, non omnes autem
immutabimur:</hi> maxime quia sequitur, <hi>Mortui resurgent
incorrupti, et nos immutabimur.</hi> Si enim omnes
sunt immutandi, juxta alteram lectionem, quomodo
postea dicitur, quasi praecipuum atque privatum, et
proprie Apostolorum, <hi>et nos immutabimur?</hi> Quando
autem dicit nos, sanctos quosque significat.</p>
        </div3>
<div3>
          <head>8.</head>
          <p>
 Quaeritis quomodo intelligendum sit illud, quod
in prima ad Thessalonicenses Epistola scribitur: <hi>Hoc
enim vobis dicimus in verbo Domini: quia nos qui vivimus,
qui residui sumus, in adventu Domini non praeveniemus
eos, qui dormierunt: quoniam ipse Dominus in
jussu, et in voce Archangeli, et in tuba Dei descendet
de coelo; et mortui qui in Christo sunt, resurgent primi:
deinde nos qui vivimus, qui residui sumus, simul cum
illis rapiemur in nubibus obviam Christo in aera; et sic
semper cum Domino erimus <note>(1. Thess. 4. 15. et seqq.)</note>
          </hi>.
Super quo quamvis superior Acacii disputatio plenius
ventilarit, tamen dicendum est quid videatur aliis,
<pb n="0974"/>
Theodoro videlicet, Apollinario, et Diodoro, qui unam
sequuntur sententiam: quorum Diodorus haec scripsit.
 « <hi>Residuos</hi> atque <hi>viventes,</hi> Paulus Apostolus vocat;
non quo velit intelligi et se et alios resurrectionis
tempore in corpore reperiendos: sed <hi>nos</hi> dixit, pro eo
quod est, <hi>justos;</hi> de quorum et ego sum numero. Ipsi
enim rapientur obviam Christo, et non peccatores. <hi>Viventes</hi> 
 autem, non juxta tropologiam, sanctos accipimus,
qui peccato non mortui sunt, sed omnes,
quos in corpore adveniens Christus invenerit. Quodque
sequitur: <hi>Non praeveniemus eos, qui dormierunt,</hi> 
nequaquam ad peccatores referre debemus: <emph>809</emph> 
neque enim peccatores cum justis rapientur obviam
Christo sed ii, quos mors dissolverit. Verum
quid ista perquiro, et Apostolicis dictis calumniam
facio, cum ipse manifestissime scribat: <hi>qui residui
sumus in adventu Domini?</hi> Qui sint autem residui,
verbis discimus Salvatoris: <hi>Sicut in diebus Noe ducebant
uxores, et nubebant; et repente venit diluvium, et
tulit omnes: sic erit adventus Filii hominis <note>(Matth. 24;
et Luc. 17)</note>
          </hi>. Quibus sermonibus approbatur, in fine
mundi multos vivos, et adhuc in corporibus reperiendos.
Sequitur: <hi>In jussu, et in voce Archangeli, et mortui
resurgent primi.</hi> Et hoc rursum Salvator loquitur
in Evangelio: <hi>Media autem nocte sponsus venit <note>(Matth.
25. 6)</note>
          </hi>; qui utique viventes in corpore deprehendet,
quando <hi>duo erunt in lectulo uno: unus assumetur, et
alius relinquetur: et duae molentes, una assumetur, et
alia relinquetur <note>(Luc. 17)</note>
          </hi>. Quibus dictis ostenditur,
medio noctis, securis omnibus, consummationem
mundi ese venturam. » </p>
        </div3>
<div3>
          <head>9.</head>
          <p>
 Origenes in tertio volumine <foreign xml:lang="greek">ἐξηγητικῶν</foreign> Epistolae
Pauli ad Thessalonicenses primae, post multa,
quae vario prudentique sermone disseruit, haec intulit:
de quibus nulli dubium est et Acacium pleraque libasse.
 « Quid est ergo quod scribunt Thessalonicensibus
in verbo Dei Paulus et Sylvanus et Timotheus: <hi>Nos qui vivimus, qui residui sumus, in adventu Domini
non praeveniemus eos, qui dormierunt?</hi> 
 Qui sunt isti
viventes qui loquuntur talia! Utique Paulus non ab
hominibus, nec per homines Apostolus <note>(Gal. 1)</note>, et
carissimus ejus filius in fide Timotheus, et Sylvanus,
qui illis erat et affectione et virtutibus copulatus. Et
hoc non solum illi, sed quicumque Pauli et scientia,
et conversatione similis est, dicere potest: <hi>Nos qui
vivimus;</hi> quorum corpus mortuum est propter peccatum;
spiritus autem vivit propter justitiam: et quorum
mortificata sunt membra super terram; ita ut
nequaquam concupiscat caro contra spiritum. Si enim
adhuc desiderat caro, vivit; et quia vivit, desiderat;
et non sunt mortificata membra illius super terram.
Quod si mortificata sunt, <emph>810</emph> nequaquam contra
<pb n="0975"/>
spiritum concupiscunt, quae mortificatione sui, hujuscemodi
desiderium perdiderunt. Sicut igitur qui vita
caruere praesenti, et ad meliora translati sunt, magis
vivunt, deposito mortis corpore, et vitiorum omnium
incentivis: sic qui mortificationem Jesu in corpore
suo circumferunt, nequaquam vivunt juxta carnem, sed
juxta spiritum: vivunt in eo qui vita est, et vivit in eis
Christus, de quo scriptum est: <hi>Vivens est sermo Dei et
efficax, qui est Dei virtus, Deique sapientia <note>(Hebr. 4. 12)</note>
          </hi>.
Vivunt enim in quibus vivit virtus Dei, omni humana
fragilitate deposita; et in quibus vivit sapientia, quae
abscondita est in Deo; et in quibus vivit et operatur
justitia. Christus enim factus est nobis, non solum
justitia ex Deo, sed et sapientia, et omne quod virtus
est <note>(1. Cor. 1)</note>. Et siquidem in praesenti loco se a
dormientibus et in Christo mortuis, qui hanc scribunt
Epistolam, separarent, videbatur [al. <hi>videtur</hi> ] superflua
adnotatio, et ex uno loco assumptum testimonium
non valeret. Nunc vero eodem sensu, quia et eodem
spiritu, in prima ad Corinthios loquitur, <hi>Omnes non
dormiemus, omnes autem immutabimur, in momento,
in motu oculi, in novissima tuba. Canet enim tuba, et
mortui resurgent incorrupti, et nos immutabimur <note>(1.
Cor. 15. 51. 55)</note>
          </hi>. Hoc quod in praesenti loco scriptum
est: <hi>In tuba Dei descendet de coelo;</hi> compara illi quod
ad Corinthios dicitur: <hi>In novissima tuba; canet enim
tuba <note>(1. Cor. 15. 52)</note>
          </hi>, illi autem, quod ad Thessalonicenses
legitur: <hi>Et mortui in Christo resurgent primi <note>(1. Thess. 4. 15)</note>
          </hi>,
hoc quod ad Corinthios scriptum
est, <hi>Et mortui resurgent incorrupti.</hi> Porro quod sequitur, <hi>Deinde nos qui vivimus, qui residui sumus,</hi> 
 illi respondet: <hi>Et nos immutabimur,</hi> 
 quorum utrumque sic
intelligi potest. Nos qui vivimus, qui residui sumus
in adventu Domini, et nos qui immutabimur, et non
sumus ex his, qui appellantur mortui, sed vivimus:
idcirco praesentiam Domini non in morte, sed in vita
praestolamur, quia de Israelitico genere sumus, et
electae sunt de nobis reliquiae, de quibus Dominus
olim loquebatur. <hi>Dereliqui mihi septem millia</hi> <emph>811</emph> <hi>virorum, qui non curvaverunt genu Baal 
 <note>(3. Reg. 19.
18)</note>
          </hi>. In Joannis quoque Evangelio vivorum, et non
vivorum, duplex ordo describitur. <hi>Omnis qui credit in
me, etiamsi mortuus fuerit, vivet: et omnis qui vivit, et
credit in me, non morietur in aeternum <note>(Joan. 11. 25.
26)</note>
          </hi>. Si vivos ita intelligimus, ut jam a nobis dictum
est, dormientes, et in Christo mortuos illos esse credamus,
qui cum velint in Christo vivere, tamen peccato
mortui sunt. Sin autem reliquiae, et electio secundum
gratiam, appellantur viventes, qui non ita
credunt, nec de Israelitica nobilitate generati sunt,
dormientes et mortui appellabuntur [al. <hi>appellantur</hi> ]
in Christo. » </p>
        </div3>
<div3>
          <head>10.</head>
          <p>
 Sunt qui hunc locum ita edisserant. Vivi appellantur,
<pb n="0976"/>
qui nunquam peccato mortui sunt, qui autem
peccaverunt, et in eo quod peccaverunt, mortui sunt:
et postea conversi ad poenitentiam, purgant antiqua
delicta, mortui appellantur, quia peccaverunt: in Christo
autem mortui, quia plena ad Deum mente conversi
sunt. Porro qui vivunt, et habent testimonium fidei,
et necdum receperunt promissionem Dei, qui et de
aliis melius quiddam cogitavit, ut non absque his,
qui justi sunt coronentur, in eo habent beatitudinem,
quod fruuntur bono conscientiae, et vivunt, et relicti
sunt in adventu Domini Salvatoris. Sed quia clemens
est Deus, et vult salvare etiam eos qui dormierunt,
et in Christo mortui sunt, non praevenient illos, neque
soli rapientur in nubibus: sed juxta exemplum Evangelicae
parabolae <note>(Matth. 20)</note>, unum denarium, unamque
mercedem, et undecimae horae operarii, et primae,
qui in vineam missi sunt, salutis pretium accipient.
Nec hoc alicui videatur injustum, ut dispar labor
unum praemium consequatur. Magna quippe diversitas
est eorum, qui post vulnera sunt sanati, et eorum,
qui nunquam viderunt mortis terrorem. De his
puto dictum: <hi>Quis est homo, qui vivat, et non videat
mortem? redimet de morte animam suam <note>(Ps. 88. 45)</note>
          </hi>.
Neque enim, ut quidam putant, quis pro <emph>812</emph> eo
quod est nullus, accipitur: sed quasi dixerit, quis
putas, juxta illud, quod scriptum est: <hi>Quis sapiens,
et intelliget haec? <note>(Osee 14. 10)</note>
          </hi>. Et in alio loco: <hi>Domine,
quis habitabit in tabernaculo tuo? <note>(Ps. 14. 1)</note>
          </hi>. Et
iterum: <hi>Quis cognovit sensum Domini? <note>(Rom. 11. 31)</note>
          </hi>.
Residui ergo erunt de credentibus pauci, qui adventum
Domini videant, secundum id quod Deus Verbum
est, nequaquam in vilitate carnis, sed in gloria
triumphantis. Et considerandum quomodo primum
dormientes appellaverit: deinde in Christo mortuos,
quos viventes praevenire non poterunt. Qui enim non
custodierit hoc, quod scriptum est: <hi>Ne dederis somnum
oculis tuis, neque palpebris tuis dormitationem;
ut salvus fias, sicut caprea de vinculis, et sicut avis de
laqueis <note>(Prov. 6. 4)</note>
          </hi>, dormiet, et culpabili sopore torpescet:
cumque dormierit, transibit in mortem. Sicut
enim movetur qui vigilat, sic qui dormit jacet immotus,
et mortis torpet similitudine. Quod autem dormitionem
<pb n="0977"/>
sequatur mors, et prima ad Corinthios
Epistola docere nos poterit; in qua ita scriptum est: <hi>Nunc autem Christus surrexit ex mortuis, primitiae
dormientium: quia per hominem mors, et per hominem
resurrectio mortuorum 
 <note>(1. Cor. 15. 20. 21)</note>
          </hi>: Et post
paululum: <hi>Non omnes dormiemus, sed omnes immutabimur
in momento, in ictu oculi, in novissima tuba.
Canet enim tuba, et mortui resurgent incorrupti, et nos
immutabimur <note>(Ibid. 51. 52)</note>
          </hi>. Cum ergo haec de dormitione
dicantur, et morte, et illud legamus in Apostolo, <hi>Surge qui dormis, et exurge de mortuis, et illuminabit
te Christus 
 <note>(Eph. 5. 14)</note>
          </hi>, juremus Domino, et votum
faciamus Deo Jacob, unusquisque dicens in corde
suo: <hi>Si ascendum super stratum meum, si dedero somnum
oculis meis, et palpebris meis dormitationem, donec
inveniam locum Domino:</hi> haud dubium quin in anima
sua, <hi>tabernaculum Deo Jacob <note>(Ps. 131)</note>
          </hi>; ut Deus in illo
aeterna sede requiescat. Sequitur: <hi>Quia ipse Dominus
in jussu;</hi> et reliqua. Descendet enim missus a Patre, non
diversitate virtutis, sed dispensatione judicis; et descendet
ad eos, qui deorsum sunt, Verbum Dei et sapientia, <emph>813</emph> 
 et veritas, atque justitia. Et quanquam
mortui sint, ad quos dignatur descendere: non
tamen sunt ab eo alieni. Mortui enim vocantur in Christo.
Qui autem vivunt, hoc habent privilegium, quod
eliguntur e pluribus. Attamen utrumque agmen, et
mortuorum in Christo, et viventium, rapientur pariter
in nubibus obviam Christo, ut non eum exspectent,
donec ad terrena descendat, sed praesentia illius,
et contubernio in sublimibus perfruantur. Quantaque
clementia Christi, ut pro salute nostra non solum
caro factus sit, sed ad mortuos usque descenderit,
et in ipsa morte habeat signa viventium. Aqua enim
et sanguis de latere ejus egressa sunt <note>(Joan. 19)</note>.
Descendit igitur sermo divinus voce Archangeli praecedente,
et praeparante sibi viam in his, qui ejus
possunt ferre praesentiam. Quod ut queamus intelligere,
primi adventus mysteria cognoscamus. Scriptum
est de Joanne, qui praecursor ejus fuit, quod
in eremo dixerit: <hi>Ego vox clamantis in deserto,</hi> et
reliqua. Quid clamavit vox in deserto? <hi>Parate viam
Domini, rectas facite semitas ejus <note>(Matth. 3. 3; Luc.
3. 4; Marc. 1. 3; Joan. 1. 23)</note>
          </hi>. Ob quod praemium
quamve mercedem? <hi>Omnis vallis implebitur, et omnis
mons et collis humiliabitur: et erunt prava in directa;
et aspera in vias planas: et videbit omnis caro salutare
Dei <note>(Isai. 40. 3. 4)</note>
          </hi>. Hoc autem ideo quia <hi>Verbum caro
factum, et habitavit in nobis <note>(Joan. 1. 14)</note>
          </hi>. Nunc autem
nequaquam vox Prophetae in deserto erit: sed
vox Archangeli parantis vias, non in carnis humilitate
venienti, sed ei, qui est apud Patrem Verbum
Deus. Et tunc quidem egrediebantur in desertum,
ut audirent assumpti hominis praecursorem, et viderent
arundinem vento agitatam <note>(Luc. 7)</note>, de qua
factae sunt tibiae, et vocalis calamus, qui in ore puerorum
dulci sonat modulamine, canentium in plateis
atque dicentium: <hi>Cantavimus vobis, et non
saltastis <note>(Matth. 11. 17. et Luc. 7. 32)</note>
          </hi>. Nunc autem
in voce Archangeli praecedentis Dominum descendentem
<pb n="0978"/>
de coelis, et in clarissima tuba, unusquisque
credentium, vel ad praelium, vel ad sacerdotalia
ministeria provocatur. Legimus in Numerorum
libro <note>(Cap. 10. v. 3)</note>, sacratas Deo tubas, quae
ante ostium personent. Sin autem magna est vox
Angeli, et tubae Archangeli, quanto major erit
tubae <emph>814</emph> Dei, quae parat vias primum dormientium,
et mortuorum in Christo; deinde eorum, qui
vivunt, et residui sunt, et sermonis Dei praestolantur
adventum? Forsitan simplicis tubae clangor dormientibus
et mortuis in Christo necessarius est: vox
autem Archangeli et tubae Dei, his qui vivunt,
et in praesentia Dei reservantur. Videamus quid
possit intelligi, et id quod sequitur: <hi>Simul cum illis
rapiemur.</hi> Quo verbo ostendi puto, subitum ad meliora
transcensum: et idcirco raptum se voluisse
dicere, ut velocitas transeuntis, sensum cogitantis
excederet. Quod et in alio loco ejudem verbi proprietate
signavit:  « Scio hominem in Christo ante
annos quatuordecim, sive in corpore, nescio, sive
extra corpus nescio, Deus scit, raptum istiusmodi usque
ad tertium coelum. Et scio hujusmodi hominem, sive in
corpore, sive extra corpus nescio, Deus scit, quia raptus
est in paradisum, et audivit verba ineffabilia, quae
non licet homini loqui. »  <note>(2. Cor. 12. 2, et seqq.)</note> Alii enim
proficientes et (ut ita dicam) gradientes ad majora
crescebant, donec fierint juxta id quod scriptum est <hi>Magni valde nimis:</hi> 
 et quosdam in coelum assumptos
legimus. Paulus autem vas electionis in tertium coelum
raptus ascendit: et idcirco audivit verba ineffabilia.
Quomodo autem hi, qui rapiuntur in nubibus, rapiantur
obviam Christo, diligentius contemplandum
est. Scimus nubes Prophetas, quibus praecepit Deus
ne pluerent super Israel imbrem, quando impleverunt
mensuram patrum suorum, et facta est Lex et
Prophetae usque ad Joannem Baptistam <note>(Matth. 11.
13)</note>. Et quia Deus posuit in Ecclesia primum Apostolos,
secundo Prophetas <note>(Ephes. 4. 11)</note>: non solum
Prophetae, sed et Apostoli nubes intelligendi sunt. Si
quis igitur rapitur ad Christum, ascendit super nubes
Legis, et Evangelii, super Prophetas, et Apostolos: et
assumptis alis columbae, eorumque doctrina ad excelsa
sublatus, occurrit, non deorsum sed in aere, et spirituali
intelligentia Scripturarum. Occurrens autem in
spiritualibus, terrena dimittens, sive ille sit dormiens,
sive in Christo mortuus, sive vivens, et in illius praesentiam
reservatus semper cum illo erit et perfruetur
Verbo <emph>815</emph> Dei, et sapientia, veritate atque justitia.</p>
        </div3>
<div3>
          <head>11.</head>
          <p>
 Haec celeri sermone dictavi, quid eruditi viri
de utroque sentirent loco, et quibus argumentis suas
vellent probare sententias, vestrae prudentiae exponens.
Neque enim tanta est meae pusillitatis auctoritas,
qui nihil sum, et invidorum tantum morsibus
<pb n="0979"/>
pateo, quanta eorum qui nos in Domino praecesserunt.
NEC JUXTA Pythagorae discipulos, praejudicata doctoris
opinio, sed doctrinae ratio ponderanda est. Si quis autem
contrariae factionis immurmurat, quare eorum explanationes
legam, quorum dogmatibus non acquiesco,
sciat me illud Apostoli libenter audire: <hi>Omnia probate,
quod bonum est, tenete <note>(1. Thess. 5. 21)</note>
          </hi>, et Salvatoris
verba dicentis: <hi>Estote probati nummularii,</hi> 
ut si quis nummus adulter est, et figuram Caesaris
non habet, nec figuratus [al. <hi>signatus</hi> ] est moneta
publica, reprobetur. Qui autem Christi faciem claro
praefert lumine, in cordis nostri marsupium recondatur.
Etenim si dialecticam scire voluero, aut Philosophorum
dogmata, et ut ad nostram redeam,
scientiam Scripturarum; nequaquam simplices Ecclesiae
viros interrogare debeo, quorum alia gratia
est; et unusquisque in suo sensu abundat (praesertim
cum in domus magna patrisfamiliae vasorum diversitas
multa dicatur <note>(2. Tim. 2. 20)</note>; sed eos, qui
artem didicere ab artifice et in Lege Domini
meditantur die ac nocte. Ego et in adolescentia
et in extrema aetate profiteor et Origenem et Eusebium
Caesariensem viros esse doctissimos, sed errasse
in dogmatum veritate. Quod <emph>816</emph> e contrario
de Theodoro, Acacio, Apollinario possumus
dicere, et tamen omnes in explanationibus Scripturarum,
sudoris sui nobis memoriam reliquerunt. In
<pb n="0980"/>
terra aurum quaeritur, et de fluviorum alveis splendens
profertur glarea: Pactolusque ditior est coeno,
quam fluento. Cur me lacerant amici mei, et adversum
silentem, crassae sues grunniunt? Quarum
omne studium est, imo scientiae supercilium, aliena
carpere, et sic veterum defendere perfidiam, ut
perdant fidem suam. Meum propositum est antiquos
legere, probare singula, retinere quae bona sunt, et
a fide Ecclesiae Catholicae non recedere.</p>
        </div3>
<div3>
          <head>12.</head>
          <p>
 Volens ad alias quaestiunculas respondere, et
vel mea, vel aliena dictare extemplo, a fratre Sisinnio
admonitus sum, ut et ad vos et ad caeteros sanctos
fratres qui nos amare dignantur litteras scriberem.
Cohibebo igitur gradum, et si vita comes fuerit, futuro
me operi reservabo, ut et vobis per partes paream,
et fructum ac senile corpusculum onus possit
ferre moderatum. Illud autem breviter in fine commoneo,
hoc quod in Latinis codicibus legitur: <hi>Omnes quidem resurgemus, non omnes autem immutabimur,</hi> 
in Graecis voluminibus non haberi: sed vel, <hi>Omnes dormiemus, non autem omnes immutabimur;</hi> 
vel, <hi>Non omnes dormiemus, omnes immutabimur;</hi> 
quorum quis sensus sit, supra diximus.
</p>
        </div3>
      </div1>

<div1>
        <head>EPISTOLA CXX. AD HEDIBIAM.</head>
<div2>
          <head> CAPITULA XII. QUAESTIONUM HEDIBIAE AD S. HIERONYMUM.</head>
 <emph>817</emph>
<div3>
            <head>I.</head>
            <p>
 <hi>Quomodo perfectus quis esse possit, et quomodo 
 Deo vivere debeat vidua, quae sine liberis
derelicta est.</hi> </p>
          </div3>
<div3>
            <head>II.</head>
            <p>
 <hi>Quid sit quod in Matthaeo scriptum est:</hi> Non bibam
amodo de hoc genimine vitis, usque in diem
illum, quo illud bibam vobiscum novum in regno
Patris mei.</p>
          </div3>
<div3>
            <head>III.</head>
            <p>
 <hi>Quae causa sit, ut de resurrectione et apparitione
Domini Evangelistae diversa narraverint. Et cur dicente
Matthaeo, quod vespere sabbati illucescente in
una sabbati Dominus surrexit, Marcus mane eum
alterius diei asserat surrexisse.</hi> </p>
          </div3>
<div3>
            <head>IV.</head>
            <p>
 <hi>Quomodo juxta Matthaeum, vespere sabbati Maria
Magdalene vidit Dominum resurgentem; et Joannes
Evangelista refert, mane una sabbati eam juxta sepulcrum
flere.</hi> </p>
          </div3>
<div3>
            <head>V.</head>
            <p>
 <hi>Quomodo juxta Matthaeum, Maria Magdalene vespere
sabbati cum altera Maria advoluta pedibus Salvatoris,
<pb n="0981"/>
secundum Joannem mane una sabbati audit
a Domino:</hi> Noli me tangere; necdum enim ascendi
ad Patrem.</p>
          </div3>
<div3>
            <head>VI.</head>
            <p>
 <hi>Quomodo custodiente militum turba, Petrus et
Joannes libere ingressi sunt sepulcrum, nullo prohibente
custodum.</hi> </p>
          </div3>
<div3>
            <head>VII.</head>
            <p>
 <hi>Quomodo Matthaeus scribit et Marcus, quod mandatum
sit Apostolis per mulieres ut praecederent Jesum
in Galilaeam, et ibi eum viderent: Lucas autem
et Joannes in Jerusalem eum ab Apostolis visum
commemorant.</hi> </p>
          </div3>
<div3>
            <head>VIII.</head>
            <p>
 <hi>Quid significet quod in Evangelista Matthaeo scriptum
est:</hi> Jesus autem clamans voce magna
emisit spiritum: et velum Templi scissum est in
duas partes, a summo usque deorsum, <hi>et reliqua.</hi> </p>
          </div3>
<div3>
            <head>IX.</head>
            <p>
 <hi>Quomodo Salvator, secundum Joannem insufflat
Spiritum Sanctum Apostolis, et secundum Lucam
post ascensionem missurum se esse dicit.</hi> </p>
          </div3>
<div3>
            <head>X.</head>
            <p>
 <hi>Quid significet illud quod Apostolus Paulus disputat
ad Romanos scribens:</hi> Quid ergo dicemus: Numquid
iniquitas apud Deum? Absit, <hi>usque ad eum
locum ubi ait:</hi> Nisi Dominus Sabaoth reliquisset
nobis semen, <hi>et reliqua.</hi> </p>
          </div3>
<div3>
            <head>XI.</head>
            <p>
 <hi>Quid sit quod Apostolus scribit ad Corinthios in
secunda Epistola:</hi> Aliis odor mortis in mortem,
et aliis odor vitae in vitam.</p>
          </div3>
<div3>
            <head>XII.</head>
            <p>
 <hi>Quid sit quod scriptum est in Epistola ad Thessalonicenses
prima:</hi> Ipse autem Deus pacis sanctificet
vos per omnia, et integer spiritus vester, et anima
et corpus sine querela, in adventu Domini nostri
Jesu Christi servetur.
</p>
            <p>
              <emph> <hi>Expliciunt Capitula Quaestionum.</hi> </emph>
            </p>
</div3>
        </div2>
<div2>
          <head>HIERONYMUS AD HEDIBIAM. DE QUAESTIONIBUS XII.</head>
<p> <emph>818</emph> PRAEFATIO.--Ignota vultu, fidei mihi
ardore notissima es. Et de extremis Galliae finibus in
Bethleemitico rure latitantem, ad respondendum provocas,
de sanctarum quaestiunculis Scripturarum, per
hominem Dei, filium meum Apodemium, Commonitoriolum
dirigens; quasi vero non habeas, in tua
provincia disertos viros, et in Lege Dei perfectos:
nisi forte experimentum magis nostri, quam doctrinam
flagitas, et vis scire, quid de his quae ab aliis
audisti, nos quoque sentiamus. Majores tui Patera,
atque Delphidius, quorum alter antequam ego
<pb n="0982"/>
nascerer, Rhetoricam Romae <emph>819</emph> docuit: alter
me jam adolescentulo omnes Gallias prosa versuque,
suo illustravit ingenio, jam dormientes et taciti me
jure reprehendunt, quod audeam ad stirpem generis
sui quippiam mussitare: licet concedens eis eloquentiae
magnitudinem, et doctrinam saecularium litterarum,
merito subtraham scientiam Legis Dei, quam
nemo accipere potest, nisi ei data fuerit a Patre luminum <note>(Jacob. 1)</note>,
qui <hi>illuminat omnem hominem venientem
in hunc mundum <note>(Joan. 1)</note>
            </hi>, et stat medius
credentium, qui in nomine ejus fuerint congregati <note>(Matth. 18)</note>.
Unde libere profiteor (nec dictum superbe
pertimesco) me scribere tibi non in doctis humanae
sapientiae verbis, quam Deus destructurus est;
sed in verbis fidei, spiritualibus spiritualia comparantem <note>(1. Cor. 2. 23)</note>:
ut abyssus veteris Testamenti
invocet abyssum Evangelicam <note>(Ps. 41)</note>, in voce
cataractarum, id est, Prophetarum et Apostolorum
suorum, et veritas Domini perveniat usque ad nubes,
quibus mandatum est, ne super incredulum Israel
imbrem pluerent; sed ut rigarent arva gentilium, et
torrentem spinarum, ac mare mortuum dulcorarent.
Ora igitur, ut verus Elisaeus steriles in me et mortuas
aquas vivificet, et Apostolorum sale, quibus dixerat <hi>Vos estis sal terrae 
 <note>(Matth. 5. 13)</note>
            </hi>, meum olusculum
condiat, quia omne sacrificium quod absque sale
est, Domino non offertur <note>(Levit. 2. 13)</note>. Nec fulgore
saecularis eloquentiae delecteris, quam vidit Jesus
quasi fulgur cadentem de coelo <note>(Luc. 10)</note>: sed potius
eum respice, qui non habet decorem nec speciem:
homo in plagis positus et sciens ferre infirmitatem <note>(Isai. 53)</note>;
et quidquid ad proposita respondero, scias
me non confidentia respondisse sermonis; sed ejus
fide, qui pollicitus est: <hi>Aperi os tuum, et ego implebo
illud <note>(Ps. 80. 11)</note>
            </hi>.</p>
<p>CAPUT PRIMUM.--Interrogas, quomodo perfectus
esse quis possit, et quomodo vivere debeat vidua,
quae sine liberis derelicta est. Hoc idem in Evangelio
Legis Doctor interrogat: <hi>Magister, quid faciens vitam
aeternam possidebo?</hi> Cui respondit Dominus: <hi>Mandata
nosti?</hi> Dicit ille, <hi>Quae?</hi> Jesus autem dixit: <hi>Non homicidium
facies, non adulterium, non furtum, non falsum
dices testimonium: honora patrem et matrem, et diliges
proximum</hi> <emph>820</emph> <hi>tuum sicut teipsum.</hi> Et illo dicente: <hi>Haec omnia feci,</hi> 
 Dominus intulit: <hi>Unum tibi deest. Si
vis esse perfectus, vade, et vende omnia quae habes, et
da pauperibus: et veni sequere me <note>(Matth. 19. v. 16.-21)</note>
            </hi>.
Itaque et ego tibi Domini nostri respondebo sermonibus:
Si vis esse perfecta, et tollere crucem
tuam, et sequi Dominum Salvatorem, et imitari Petrum
dicentem: <hi>Ecce nos dimisimus omnia, et secuti
sumus te <note>(Marc. 10. 28)</note>
            </hi>; vade et vende omnia quae
habes, et da pauperibus, et sequere Salvatorem. Non
dixit, da filiis, da fratribus, da propinquis, quos
etiamsi haberes, jure his Dominus praeferretur: sed, <hi>da pauperibus:</hi> 
 imo da Christo, qui in pauperibus
pascitur: qui cum dives esset, pro nobis pauper factus
<pb n="0983"/>
est; qui loquitur in tricesimo nono Psalmo: <hi>Ego
autem mendicus sum et pauper, et Dominus sollicitus est
pro me <note>(Ps. 39. 18)</note>
            </hi>. Statimque quadragesimi Psalmi
de eo exordium est: <hi>Beatus qui intelligit super egenum
et pauperem <note>(Ps. 40. 1)</note>
            </hi>. Intelligentia opus est,
ut post intelligentiae beatitudinem, sciatur qui sit egenus
et pauper. Non utique ille qui mendicitate, et
squalore coopertus est, et tamen non recedit a vitiis;
sed de quibus Apostolus loquitur: <hi>Tantum ut pauperum
memores essemus <note>(Gal. 2. 10)</note>
            </hi>. Ob quorum refrigeria
laborabant [al. <hi>laborant</hi> ] Paulus et Barnabas in
Ecclesiis gentium, ut collectae fierent per primam
sabbati, et hanc ipsam oblationem, non per alios,
sed per se deferre festinant his, qui suas pro Christo
amisere substantias, qui persecutiones passi sunt, qui
dixerunt patri suo et matri, uxoribus et liberis: <hi>Non
novimus vos <note>(Deut. 33. 9)</note>
            </hi>. Hi impleverunt voluntatem
Patris, et audierunt dicentem Dominum Salvatorem, <hi>Mater mea et fratres mei hi sunt, qui faciunt voluntatem
Patris mei 
 <note>(Matth. 12. 50. et Luc. 8 21)</note>
            </hi>. Et haec dicimus,
non quod in pauperes Judaeos, sive gentiles,
et omnino cujuslibet gentis sint pauperes, prohibeamus
faciendam eleemosynam; sed quod Christianos
et credentes pauperes incredulis praeferamus, et
inter ipsos Christianos sit multa diversitas, utrum
peccator, an sanctus sit. Unde et Apostolus passim
in omnes misericordiam probans, infert: <hi>Maxime in
domesticos fidei <note>(Gal. 6. 10)</note>
            </hi>. Domesticus fidei est, qui
eadem tibi religione conjungitur, quem a consortio
fraternitatis peccata non separant. Quod si de inimicis
quoque nobis <emph>821</emph> praecipitur, ut si esurierint,
demus eis cibum, si sitierint, demus eis potum:
et haec facientes congregemus carbones super caput
eorum <note>(Rom. 12. 20)</note>; quanto magis de his, qui non
sunt inimici, et qui Christiani sunt, atque Sancti? Neque
vero hoc quod dicitur, <hi>Hoc enim faciens, carbones
ignis congregabis super caput ejus,</hi> in malam
partem accipiendum est, sed in bonam. Quando enim
inimicis nostris praebemus beneficia, malitiam eorum
nostra bonitate superamus, et mollimus duritiam,
iratumque animum ad mollitiem et benevolentiam
flectimus; atque ita congregamus carbones super capita
eorum, de quibus scriptum est: <hi>Sagittae potentis
acutae, cum carbonibus desolatoriis <note>(Psal. 119. 4)</note>
            </hi>; ut
quomodo de altari a Seraphim carbo sublatus, Prophetae
labia purgavit <note>(Isa. 6. 6. et 7)</note>; ita et inimicorum
nostrorum peccata purgentur, et vincamus in
bono malum <note>(Rom. 12. 21)</note>, et benedicamus maledicentibus:
et imitemur Patrem nostrum, qui solem
suum oriri facit super bonos et malos, et pluit
<pb n="0984"/>
super justos et injustos <note>(Matth. 5. 45)</note>. Igitur et tu,
quia paucos non habes filios, plurimos fac tibi
amicos de iniquo mammona, qui te recipiant in aeterna
tabernacula <note>(Luc. 16. 9)</note>. Pulchre dixit <hi>de iniquo;</hi> 
omnes enim divitiae de iniquitate descendunt, et
nisi alter perdiderit, alter non potest invenire. Unde
et illa vulgata sententia mihi videtur esse verissima.
Dives autem iniquus, aut iniqui haeres. Quod cum
legis doctor audisset, et ferre non posset, quia habebat
divitias multas, conversus Dominus ad discipulos,
ait: <hi>Quam difficile, qui divites sunt, intrare possunt in
regna coelorum <note>(Matth. 19. 23. Marc. 10. 23. et Luc.
18. 24)</note>
            </hi>. Non dixit, impossibile; sed difficile: licet
exemplum posuerit impossibilitatis: <hi>Facilius est camelum
per foramen acus transire, quam divitem intrare
in regnum Dei.</hi> Hoc autem non tam difficile est, quam
impossibile. Nunquam enim fieri potest, ut camelus
transeat per foramen acus. Nunquam igitur dives intrare
poterit in regna coelorum. Sed camelus tortuosus,
et curvus est, et gravi sarcina praegravatur.
Et <emph>822</emph> nos ergo, quando pravas ingredimur semitas,
et rectam Domini viam dimittimus, et oneramur
mundi divitiis, sive pondere delictorum, regnum Dei
ingredi non valemus. Quod si deponamus gravissimam
sarcinam, et assumamus nobis pennas columbae,
volabimus, et requiescemus, et dicetur nobis: <hi>Si
dormiatis inter medios cleros, pennae columbae deargentatae,
et posteriora dorsi ejus in pallore auri <note>(Ps. 67.
14)</note>
            </hi>. Dorsum nostrum, quod prius informe erat, et
gravi sarcina premebatur, habeat nitorem auri, quod
interpretatur in sensu, et alas deargentatas, quae intelliguntur
 eloquia Scripturarum, et regnum Dei
intrare poterimus. Dicunt Apostoli se omnia, quae sua
fuerant dimisisse, et mercedem pro hac virtute audacter
exposcunt. Quibus respondit Dominus: <hi>Omnis,
qui reliquerit domum, aut fratres, aut sorores, aut patrem,
aut matrem, aut uxorem, aut filios, aut agros
propter nomen meum, centuplum accipiet, et vitam aeternam
possidebit <note>(Matth. 19. 29)</note>
            </hi>. O quanta beatitudo,
pro parvis magna recipere, aeterna pro brevibus, pro
morituris semper viventia, et habere Dominum debitorem.
Si qua autem vidua habet liberos, et maxime
si nobilis familiae est, egentes filios non dimittat,
<pb n="0985"/>
sed ex aequalitate eos amet, et ut meminerit primum
animae suae, et ipsam putet esse de filiis, et
partiatur potius cum liberis, quam omnia filiis derelinquat;
imo Christum liberorum suorum faciat cohaeredem.
Respondebis, difficile est, durum est, et
contra naturam. Sed Dominum audies tibi respondentem: <hi>Qui potest capere, capiat 
 <note>(Matth. 19. 12)</note>
            </hi>.
Et si vis esse perfecta, non tibi jugum necessitatis
imponit, sed potestati tuae liberum concedit arbitrium.
Vis esse perfecta, et in primo stare fastigio
dignitatis, fac quod fecerunt Apostoli, vende omnia,
quae habes, et da pauperibus, et sequere Salvatorem,
 nudam, solamque crucem, nuda sequaris et sola.
Non vis esse perfecta, sed secundum vis tenere gradum
virtutis, dimitte omnia quaecumque habes, da
filiis, da propinquis. <emph>823</emph> Nemo te reprehendit,
si inferiora secteris, dummodo illam scias tibi jure
praelatam, quae elegerit prima. Dices, hoc Apostolorum
est, et virorum: mulierem autem nobilem non
posse omnia vendere, quae multis adjumentis hujus
vitae indigeat. Audi igitur Apostolum commonentem: <hi>Non ut aliis refrigerium, vobis autem tribulatio: sed ex
aequalitate, vestra abundantia, illorum sustentet inopiam;
ut et illorum abundantia vestrae inopiae sit supplementum <note>(2. Cor. 8. 14)</note>
            </hi>.
Unde inquit Dominus: <hi>Qui habet
duas tunicas, det alteram non habenti <note>(Luc. 3. 11)</note>
            </hi>.
Quid si Scythiae frigora sint, et Alpinae nives, quae
non duabus, et tribus tunicis, sed vix pecudum pellibus
repelluntur? Quidquid ergo corpori nostro sufficere
potest, et humanae succurrere imbecillitati,
quos nudos natura profudit, hoc una appellanda est
tunica; et quidquid in praesentibus alimentis necessarium
est, hoc unius diei victus appellatur. Unde
praeceptum est: <hi>Non cogitetis de crastino <note>(Matth. 6.
34)</note>
            </hi>, hoc est de futuro tempore. Et Apostolus, <hi>Habentes,</hi> 
inquit, <hi>victum, et vestitum, his contenti simus <note>(1. Tim. 6. 8)</note>
            </hi>.
Si plus habes, quam tibi ad victum
vestitumque necessarium est, illud eroga, et in illo
debitricem esse te noveris. Ananias et Sapphira Apostoli
meruere sententiam, quia sua timide reservarunt <note>(Act. 5)</note>.
Ergone, inquies, puniendus est, qui
sua non dederit? Minime. Ideo puniti sunt, quia
mentiri voluerunt Spiritui Sancto, et reservantes necessaria
victui suo, quasi perfecte saeculo renuntiantes,
vanam gloriam sectabantur. Alioqui licet libere
vel dare, vel non dare. Quanquam ei, qui cupiat esse
perfectus, praesens paupertas futuris divitiis compensanda
sit. Quomodo autem vidua vivere debeat, brevi
sermone comprehendit Apostolus, dicens: <hi>Vidua,
quae in deliciis est, vivens mortua est <note>(1. Tim. 5. 6)</note>
            </hi>; et
nos in duobus libellis, quos ad Furiam, et Salvinam
scripsimus, plenius dictum putamus.</p>
<p>CAP. II.--Quomodo accipiendum sit illud Salvatoris
apud Matthaeum: <hi>Dico autem vobis: Non bibam
amodo de hoc genimine vitis, usque in diem illum, quo
<pb n="0986"/>
bibam illud novum vobiscum in regno Patris mei <note>(Matth.
26. 29)</note>
            </hi>. Ex hoc loco quidam mille annorum fabulam
struunt, in quibus Christum regnaturum corporaliter
esse contendunt, et bibiturum vinum, quod ex illo
tempore <emph>824</emph> usque ad consummationem mundi
non biberit. Nos autem audiamus panem, quem fregit
Dominus, deditque discipulis suis, esse Corpus
Domini Salvatoris, ipso dicente ad eos, <hi>Accipite, et
comedite, hoc est Corpus meum:</hi> et calicem illum esse,
de quo iterum locutus est: <hi>Bibite ex hoc omnes: hic
est enim Sanguis meus novi Testamenti, qui pro multis
effundetur <note>(Matth. 26. 26. 27. 28; Marc. 14. 22.
24)</note>
            </hi>, etc. Iste est calix de quo in Propheta legimus: <hi>Calicem salutaris accipiam 
 <note>(Ps. 115. 4)</note>
            </hi>. Et alibi: <hi>Calix 
 tuus inebrians quam praeclarus est <note>(Ps. 22. 5)</note>
            </hi>.
Si ergo panis, qui de coelo descendit, Corpus est Domini;
et vinum quod discipulis dedit, Sanguis illius
est novi Testamenti qui pro multis effusus est in remissionem
peccatorum, Judaicas fabulas repellamus,
et ascendamus cum Domino coenaculum magnum,
stratum, atque mundatum, et accipiamus ab eo sursum
calicem novi Testamenti; ibique cum eo Pascha
celebrantes, inebriemur ab eo vino sobrietatis. <hi>Non
enim est regnum Dei cibus, et potus, sed justitia, et
gaudium, et pax in Spiritu Sancto <note>(Rom. 14. 17)</note>
            </hi>. Nec
Moyses dedit nobis panem verum; sed Dominus Jesus:
ipse conviva et convivium, ipse comedens, et
qui comeditur. Illius bibimus Sanguinem, et sine
ipso potare non possumus, et quotidie in sacrificiis
ejus de genimine vitis verae, et vineae <hi>Sorec,</hi> quae interpretatur, <hi>electa,</hi> 
 rubentia musta calcamus, et novum
ex his vinum bibimus de regno Patris, nequaquam
in vetustate litterae, sed in novitate spiritus:
cantantes canticum novum, quod nemo potest cantare,
nisi in regno Ecclesiae <note>(Apoc. 14. 3)</note>, quod
regnum Patris est. Hunc panem et Jacob Patriarcha
comedere cupiebat, dicens: <hi>Si fuerit Dominus Deus
mecum, et dederit mihi panem ad vescendum, et vestimentum
ad operiendum <note>(Gen. 28. 20)</note>
            </hi>. Quotquot enim
in Christo baptizamur, Christum induimus <note>(Gal. 3.
27)</note>, et panem comedimus Angelorum, et audimus
Dominum praedicantem: <hi>Meus cibus est, ut faciam
voluntatem ejus, qui me misit Patris, ut impleam opus
ejus <note>(Joan. 4. 34)</note>
            </hi>. Faciamus igitur voluntatem ejus,
qui misit nos, Patris, et impleamus opus ejus; et
Christus nobiscum bibet in regno Ecclesiae sanguinem
suum.</p>
<p>CAP. III.--Quae causa sit, ut de resurrectione
Domini et apparitione Evangelistae diversa narraverint.
In quibus primum quaeris, cur Matthaeus dixerit,
<pb n="0987"/> <emph>825</emph> 
 Vespere autem sabbati illucescente in
una sabbati Dominum surrexisse <note>( <hi>Matth. ult.</hi> )</note>, et
Marcus mane resurrectionem ejus factam esse commemoret,
ita scribens: <hi>Cum autem resurrexisset, una
sabbati, mane apparuit Mariae Magdalenae, de qua ejecerat
septem daemonia: et illa abiens nuntiavit his, qui
cum eo fuerant lugentibus, et flentibus. Illique audientes
quod viveret, et quod vidisset eum, non crediderunt
ei <note>(Marc. ult. 9. et 10)</note>
            </hi>. Hujus quaestionis duplex
solutio est; aut enim non recipimus Marci testimonium,
quod in raris fertur Evangeliis, omnibus
Graeciae libris pene hoc capitulum in fine non habentibus,
praesertim cum diversa atque contraria Evangelistis
caeteris narrare videatur; aut hoc respondendum,
quod uterque verum dixerit: Matthaeus, quando
Dominus surrexerit vespere sabbati, Marcus autem,
quando eum viderit Maria Magdalene, id est, mane
prima sabbati. Ita enim distinguendum est: <hi>Cum autem
resurrexisset,</hi> et parumper spiritu coarctato, inferendum, <hi>prima sabbati, mane apparuit Mariae Magdalenae,</hi> 
ut qui vespere sabbati (juxta Matthaeum) surrexerat,
ipse mane primo sabbati (juxta Marcum)
apparuerit Mariae Magdalenae. Quod quidem et Joannes
Evangelista <note>(Cap. 20)</note> significat, mane eum alterius
diei visum esse demonstrans.</p>
<p>CAP. IV.--Quomodo juxta Matthaeum, vespere
sabbati Maria Magdalene vidit Dominum resurgentem,
et Joannes Evangelista refert eam mane una sabbati
juxta sepulcrum flere <note>(Joan. 20)</note>? Una sabbati, dies
Dominica intelligenda est, quia omnis hebdomada in
sabbatum, et in primam, et secundam, et tertiam, et
quartam, et quintam, et sextam sabbati dividitur,
quam Ethnici, idolorum, et elementorum nominibus
appellant. Denique Apostolus collectam pecuniae,
quae indigentibus praeparabatur, in una sabbati
praecepit congregandam <note>(1. Cor. 16. 2)</note>. Nec putandum
est, Matthaeum, et Joannem diversa sensisse,
sed unum atque idem tempus, mediae noctis scilicet,
et gallorum cantus, diversis appellasse nominibus.
Matthaeus enim scribit, <hi>Vespere sabbati,</hi> id est, sero, <emph>826</emph> 
 non incipiente nocte, sed jam profunda
et magna ex parte transacta, apparuisse Dominum
Mariae Magdalenae, et apparuisse vespere sabbati illucescentis
in unam sabbati, seipsum interpretans quid
dixisset, <hi>vespere sabbati,</hi> id est appopinquante jam
luce sequentis diei. Et Joannem non absolute dixisse, <hi>Una autem sabbati venit Maria Magdalene mane ad
sepulcrum:</hi> 
 sed addidisse, <hi>cum adhuc essent tenebrae.</hi> 
<pb n="0988"/>
Ejusdem igitur atque unius temporis, id est mediae
noctis, atque gallorum cantus, alterum finem, alterum
dixisse principium. Mihique videtur Evangelista
Matthaeus, qui Evangelium Hebraico sermone
conscripsit, non tam <hi>vespere</hi> dixisse, quam <hi>sero,</hi> et
eum qui interpretatus est, verbi ambiguitate deceptum,
non <hi>sero</hi> interpretatum esse, sed <hi>vespere.</hi> Quanquam
consuetudo humani sermonis teneat, sero non
vesperum significare, sed tarde. Solemus enim dicere,
sero venisti, id est tarde, et quae facere ante
debueras, fac saltem sero, id est tarde. Sin autem
illud objicitur, quomodo eadem Maria quae prius viderat
Dominum resurgentem, postea ad sepulcrum
ejus flere referatur, hoc dicendum est, quod et sola,
et cum altera, sive cum aliis mulieribus memor beneficiorum,
quae in se Dominus contulerat, ad sepulcrum
ejus frequenter cucurrerit, et nunc adoraverit,
quem videbat, nunc fleverit, quem quaerebat absentem:
Licet quidam duas Marias Magdalenas de eodem
vico Magdalo fuisse contendant, et alteram esse, quae
in Matthaeo eum viderit resurgentem, alteram, quae
in Joanne eum quaerebat absentem. Quatuor autem
fuisse Marias, in Evangeliis legimus, unam matrem
Domini Salvatoris, alteram materteram ejus, quae
appellata est Maria Cleophe, tertiam Mariam matrem
Jacobi et Jose, quartam Mariam Magdalenam. Licet
alii matrem Jacobi et Jose, materteram ejus fuisse contendant.
Nonnulli (ut se liberent quaestione) in Marco
volunt unam esse de Mariis, sed non additum cognomen
Magdalene, et ex superfluo scriptorum inolevisse
vitio, quod primum Evangelista non scripserit. <emph>827</emph> 
 Nobis autem simplex videtur et aperta responsio,
sanctas feminas, Christi absentiam non ferentes,
per totam noctem, non semel, nec bis, sed crebro
ad sepulcrum Domini cucurrisse, praesertim cum
terraemotus, et saxa disrupta, et sol fugiens, et rerum
natura turbata, et (quod his majus est) desiderium
Salvatoris somnum ruperit feminarum.</p>
<p>CAP. V.--Quomodo juxta Matthaeum Maria Magdalene
vespere sabbati cum altera Maria advoluta
sit pedibus Salvatoris: cum secundum Joannem
mane sabbati audierit a Domino: <hi>Noli me tangere,
necdum enim ascendi ad Patrem meum <note>(Joan. 20. 17)</note>
            </hi>.
Quae prius viderat Dominum resurgentem cum altera
Maria, et ejus pedibus fuerat advoluta, postea
reversa per noctem (domi enim ob desiderium ejus
manere non poterat) venit ad sepulcrum. Cumque
lapidem, quo monumentum fuerat clausum, vidisset
<pb n="0989"/>
ablatum, cucurrit ad Simonem Petrum, et ad alterum
discipulum, quem Jesus amabat plurimum, et dicit
eis: <hi>Tulerunt Dominum de monumento: et nescio ubi
posuerunt eum <note>(Ibid. 13)</note>
            </hi>. Error mulieris cum pietate
sociatus est. Pietas in eo erat, quod desiderabat eum,
cujus noverat majestatem. Error in eo, quod dicebat: <hi>Tulerunt Dominum de monumento,</hi> 
 et caetera.
Denique cum Petrus, et Joannes introeuntes sepulcrum
vidissent linteamina separata; et sudarium quo
caput Domini fuerat involutum, seorsum positum;
et resurrexisse crederent, cujus corpus non invenerant
in sepulcro: Maria stabat ad monumentum foris
plorans. Cumque se inclinasset, vidit duos Angelos
in albis sedentes in loco monumenti ad caput et pedes,
ubi positum fuerat corpus Jesu, ut sub tanta
custodiae dignitate non crederet ab hominibus potuisse
furari, qui ministris Angelis servabatur. Dicunt
ei Angeli, quos cernebat: <hi>Mulier, quid ploras?</hi> secundum
illud quod Dominus loquebatur ad matrem: <hi>Quid mihi, et tibi est mulier? nondum venit hora mea <note>(Joan. 2. 4)</note>
            </hi>,
ut eo quod appellaverunt mulierem,
arguerent frustra plorantem et dicerent, <hi>Quid ploras?</hi> 
In tantum autem Maria Magdalene obstupefacta torpuerat,
et fidem, miraculis <emph>828</emph> territa, quasi in
caligine, possidebat: ut ne Angelorum quidem praesentium
sentiret aspectum, sed muliebriter responderet,
et diceret: Ideo ploro, quia tulerunt Dominum
meum, et nescio ubi posuerunt eum. O Maria, si Dominum
credis, et Dominum tuum, quomodo arbitraris
ab hominibus sublatum? <hi>Nescio,</hi> inquit, <hi>ubi posuerunt
eum.</hi> Quomodo nescis, quem paulo ante adorasti?
Cumque videret Angelos; et quos cernebat, ignoraret,
stupore perterrita, huc atque illuc faciem circumferebat,
nihil aliud nisi Dominum videre desiderans,
conversaque retro, vidit Jesum stantem, et
nesciebat, quia Jesus erat. Non quod juxta Manichaeum,
et alios haereticos formam Dominus vultumque
mutasset: ut pro voluntate diversus ac varius
videretur, sed quod Maria stupefacta miraculo, hortulanum
putaret, quem tanto studio requirebat. Itaque
et Dominus iisdem verbis, quibus et Angeli, loquitur
ad eam: <hi>Mulier quid ploras?</hi> Addiditque de suo, <hi>quem quaeris?</hi> 
 At illa respondit: <hi>Domine, si tu sustulisti
eum, dicito mihi, ubi posuisti eum; et ego eum
tollam.</hi> Hic Dominum non de confessione verae fidei
Salvatorem vocat: sed humilitate, et timore hortulano
defert obsequium. Et vide quanta ignorantia.
Quem custodiebat cohors militum, cujus sepulcro
Angeli praesidebant, ab uno hortulano arbitratur
ablatum: et ignorans imbecillitatem femineam, tantarum
se virium ropromittit, et credit, ut corpus viri,
et perfectae aetatis: quod (ut caetera taceam) centum
libris myrrhae circumlitum erat, existimaret ab una,
et pavida muliere posse portari. Cumque Jesus appellasset
eam, atque dixisset: <hi>Maria,</hi> ut quem facie
non agnoscebat, voce intelligeret, illa in errore persistens,
nequaquam <hi>Dominum,</hi> sed <hi>Rabboni,</hi> id
<pb n="0990"/>
est, <hi>magistrum</hi> vocat. Et vide quanta turbatio, quem
hortulanum putans, Dominum nuncupaverat, Dei
Filium resurgentem, magistrum vocat. Itaque ad
eam, quae quaerebat viventem cum mortuis; quae errore
femineo et imbecillitate muliebri huc, illucque
currebat, et corpus quaerebat occisi; cujus pedes viventis
tenuerat, loquitur <emph>829</emph> Dominus et dicit: <hi>Noli me tangere,</hi> 
 tibi enim nondum ascendi ad Patrem
meum. Et est sensus: Quem mortuum quaeris,
viventem tangere non mereris. Si me necdum putas
ascendisse ad Patrem, sed hominum fraude sublatum,
meo tactu indigna es. Hoc autem dicebat: non
ut studium quaerentis obtunderet; sed ut dispensationem
carnis assumptae, in divinitatis gloriam sciret
esse mutatam: et nequaquam corporaliter vellet esse
cum Domino, quem spiritualiter credere deberet regnare
cum Patre. Unde et Apostoli majoris fidei
sunt, qui absque Angelorum visu, absque ipsius Salvatoris
aspectu, postquam corpus ejus in monumento
non repererant, crediderunt eum ab inferis surrexisse.
Alii putant primum esse quod a Joanne narratum
est, venisse Mariam Magdalenam ad sepulcrum,
et vidisse revolutum lapidem a monumento, et postea
regressam cum Apostolis Petro et Joanne, solam ad
monumentum remansisse: et idcirco adhuc incredulam,
a Domino fuisse correptam: reversamque domum,
rursum ad sepulcrum venisse cum Maria; et
ab Angelo monitam, exeuntem de monumento, adorasse
Dominum, et tenuisse pedes ejus, quando ab
eo pariter audierunt: <hi>Avete. Et illae accesserunt, et
tenuerunt pedes ejus, et adoraverunt eum.</hi> Quae in tantum
profecerunt, ut mittantur ad Apostolos, et audiant
primum, <hi>Nolite timere:</hi> secundo, <hi>Ite nuntiate fratribus
meis, ut eant in Galilaeam, ibi me videbunt.</hi> </p>
<p>CAP. VI.--Quomodo custodiente militum turba,
Petrus et Joannes libere ingressi sunt sepulcrum,
nullo prohibente custodum <note>(Matth. 22. et Joan. 20)</note>.
Hac videlicet causa, quia <hi>vespere sabbati, quae lucescebat
in prima sabbati, venit Maria Magdalene, et altera
Maria videre sepulcrum. Et ecce terraemotus factus est
magnus. Angelus quoque Domini descendit de coelo, et
accedens revolvit lapidem, et sedebat super eum: eratque
aspectus ejus sicut fulgur, et vestimentum illius,
sicut nix. Prae timore autem ejus perterriti sunt custodes,
et facti sunt velut mortui.</hi> Igitur qui fuerant tanto <emph>830</emph> 
 timore perterriti, ut putarentur mortui;
aut dimisisse sepulcrum, et fugisse credendi sunt;
aut ita corpore, et animo obtorpuisse, ut non dicam
viros, sed ne mulierculas quidem, sepulcrum intrare
cupientes, auderent prohibere. Magnus enim timor
eos exterruerat, videntes lapidem revolutum, et terraemotum,
<pb n="0991"/>
factum, non ex more solito, sed tam magnum,
qui cuncta concuteret, et eversionem terrae
funditus minaretur: Angelum quoque descendisse
de coelo, tam claro vultu, ut non lampadem, et humana
lumen arte succensum, sed fulgur imitaretur
coeli, quo illustrantur omnia. Unde et in tenebris
videre potuerunt. Itaque libere introeunt. Viderat
enim Maria Magdalene, quae eis nuntiaverat lapidem
revolutum, et corpus Domini de monumento esse
sublatum. Angelum autem non putemus idcirco venisse,
ut aperiret sepulcrum Domino resurgenti, et
revolveret lapidem: sed postquam Dominus resurrexit,
hora qua ipse voluit, et quae nulli mortalium
cognita est, indicasse quod factum est: Et sepulcrum
vacuum revolutione lapidis, et sui ostendisse praesentia:
quae omnia videbantur, splendore faciei
ipsius et horrorem tenebrarum fulgoris claritate vincente.</p>
<p>CAP. VII.--Quomodo Matthaeus, et Marcus scribant
Apostolis mandatum per mulieres, ut irent
in Galilaeam Dominum revisuri <note>(Matth. 26, et 28;
Marc. 16)</note>: quam Lucas <note>(Cap. 24)</note>, et Joannes <note>(Cap.
20. et 21)</note>, Jerosolymis ab illis visum esse perhibeant.
Aliud est undecim se offerre discipulis, qui propter
metum Judaeorum absconditi erant, quando ad eos
clausis ingressus est januis, et putantibus quod videretur
in spiritu, manus, et latus obtulit, clavis, et
lancea vulneratum: aliud quando secundum Lucam,
praebuit se eis <hi>in multis argumentis per dies quadraginta,
apparens eis et loquens de regno Dei: et convescens
praecepit eis, ab Jerosolymis ne discederent <note>(Actor. 1. 4)</note>
            </hi>.
In altero enim pro consolatione timentium
videbatur, et videbatur breviter, rursumque ex
oculis tollebatur: in altero autem tanta familiaritas
erat, et perseverantia, ut cum eis pariter vesceretur.
Unde et Paulus Apostolus <emph>831</emph> refert eum quingentis
simul apparuisse discipulis. Et in Joanne legimus,
quod piscantibus Apostolis, in littore steterit,
et partem assi piscis, favumque comederit quae verae
resurrectionis indicia sunt. In Jerusalem autem nihil
horum fecisse narratur.</p>
<p>CAP. VIII.--Quid significet quod in Evangelista
Matthaeo scriptum est, <hi>Jesus autem clamans voce magna,
emisit spiritum: et velum Templi scissum est in
duas partes, a summo usque deorsum, et terra mota
est, et petrae scissae sunt, et monumenta aperta sunt:
et multa corpora Sanctorum, qui dormierant, surrexerunt.
Et exeuntes de monumentis, post resurrectionem
ejus, venerunt in sanctam civitatem, et apparuerunt
multis <note>(Matth. 27. 50. et seqq.)</note>
            </hi>. De hoc loco in iisdem
Matthaei Commentariis disseruimus. Primumque dicendum,
quod divinae sit potentiae, ponere animam
<pb n="0992"/>
quando voluerit, et rursum accipere eam. Denique
Centurio audiens eum dixisse ad Patrem: <hi>In manus
tuas commendo spiritum meum <note>(Luc. 23. 46)</note>
            </hi>, et statim
spiritum sponte dimisisse, commotus signi magnitudine,
ait: <hi>Vere Dei Filius erut iste.</hi> Velum quoque
Templi scissum est in duas partes; ut compleretur
illud, quod refert Josephus, praesides Templi
dixisse virtutes: <hi>Transeamus ex his sedibus.</hi> In
Evangelio autem quod Hebraicis litteris scriptum
est, legimus, non velum Templi scissum; sed
superliminare Templi mirae magnitudinis corruisse. <hi>Terra,</hi> 
 inquit, <hi>mota est,</hi> pendentem Dominum suum
ferre non sustinens; <hi>et petrae scissae sunt,</hi> ut indicarent
duritiam Judaeorum, qui praesentem Dei Filium
intelligere noluerunt; <hi>et monumenta aperta sunt,</hi> in
signum futurae resurrectionis; <hi>multaque Sanctorum
corpora exeuntia de sepulcris, venerunt in sanctam civitatem,
et apparuerunt multis.</hi> Sanctam civitatem,
Jerosolymam debemus accipere, ad distinctionem
omnium civitatum, quae tunc idolis serviebant. In
hac enim sola fuit Templum, et unius Dei cultus, et
vera religio: et non omnibus apparuerunt, sed <hi>multis,</hi> 
qui resurgentem Dominum susceperunt.</p>
<div3>
            <head>2.</head>
            <p>
 Deinde juxta anagogen dicendum est, quod inclamante
Jesu, et emittente spiritum, velum Templi
scissum sit in duas partes a summo usque deorsum: <emph>832</emph> 
 et omnia Legis sint revelata mysteria; ut
quae prius recondita tenebantur, universis gentibus
proderentur. In duas autem partes, in vetus et novum
Testamentum; et a summo usque deorsum, ab
initio mundi, quando homo conditus est, et reliqua
quae facta sunt in medio, sacra narrat historia, usque
ad consummationem mundi. Et quaerendum, quod
velum Templi scissum sit, exterius, an interius?
Mihi videtur in passione Domini illud velum esse conscissum,
quod in tabernaculo, et in Templo foris positum
fuerat; et appellabatur exterius: <hi>Quia nunc ex
parte videmus, et ex parte cognoscimus. Cum autem
venerit quod perfectum est <note>(1. Cor. 13. 9. et 10)</note>
            </hi>, tunc
et velum interius dirumpendum est: ut omnia quae,
nunc nobis abscondita sunt, domus Dei sacramenta,
videamus. Videamus quid significent duo Cherubim,
quid Oraculum, quid vas aureum, in quo manna reconditum
fuit. <hi>Nunc enim per speculum videmus in
aenigmate <note>(Ibid. 12)</note>
            </hi>: et cum historiae nobis velum
scissum sit, ut ingrediamur atrium Dei, tamen secreta
ejus et universa mysteria, quae in coelesti Jerusalem
clausa retinentur, scire non possumus. Igitur in passione
Domini terra commota est, juxta illud quod
scriptum est in Aggaeo; <hi>Adhuc semel, et ego movebo
<pb n="0993"/>
coelum et terram: et veniet desideratus cunctis gentibus <note>(Agg. 2. 7. 8)</note>
            </hi>;
ut ab Oriente et Occidente veniant et
recumbant cum Abraham, Isaac, et Jacob <note>(Matth. 8.
11)</note>. <hi>Et petrae scissae sunt,</hi> id est dura corda gentilium;
sive petrae, universa vaticinia Prophetarum, qui et
ipsi a petra, hoc est, a Christo cum Apostolis petrae
vocabulum acceperunt: ut quidquid in eis duro
Legis velamine claudebatur, scissum pateret gentibus.
Monumenta quoque, de quibus scriptum est: <hi>Vos estis sepulcra extrinsecus dealbata, quae intus plena
sunt ossibus mortuorum 
 <note>(Matth. 23. 27)</note>
            </hi>, ideo sunt
aperta, ut egrederentur de his, qui prius in infidelitate
mortui erant, et cum resurgente Christo, atque
vivente, viverent <note>(Ephes. 2)</note>, et ingrederentur coelestem
Jerusalem; et haberent municipatum, nequaquam
in terra, sed in coelo; morientesque cum terreno
Adam, resurgerent cum Adam supercoelesti.
Porro secundum litteram, nulli violentum <emph>833</emph> 
esse videatur, mortuo Salvatore appellari Jerusalem
sanctam civitatem; cum usque ad destructionem
ejus semper Apostoli Templum ingressi sint; et ob
scandalum eorum, qui de Judaeis crediderant, Legis
exercuerint caeremonias. In tantum autem Jerusalem
amavit Dominus, ut fleret eam, et plangeret <note>(Luc. 19.
41)</note>, et pendens in cruce loqueretur: <hi>Pater, ignosce
illis: quod enim faciunt, nesciunt <note>(Ibid. 23. 34)</note>
            </hi>. Itaque
impetravit, quod petierat: multaque statim de
Judaeis millia crediderunt, et usque ad quadragesimum
secundum annum datum est ei tempus poenitentiae.
Post quos, perseverantibus illis in malitia,
egressi sunt duo ursi de silvis gentium Romanarum,
Vespasianus, et Titus: et blasphemantes pueros,
ascendente vero Elisaeo in <hi>domum Dei</hi> (hoc enim interpretatur <hi>Bethel</hi> 
) voce consona illudentes interfecerunt,
atque laceraverunt <note>(4. Reg. 2)</note>: et ex eo
tempore Jerusalem non appellatur civitas sancta: sed
sanctitatem et pristinum nomen amittens, spiritualiter
vocatur Sodoma, et Aegyptus: ut aedificetur pro
ea civitas nova, quam fluminis impetus laetificat <note>(Ps.
45. 5)</note>; et de cujus medio egreditur fons, qui totius
orbis amaritudinem mitigavit: ut miserabilis Israel
ruinas Templi, nudatis plangat lacertis: et in Christo
turba credentium, nova quotidie videat Ecclesiae tecta
consurgere, et dicat Sion, <hi>Angustus mihi locus est <note>(Isai. 49. 20)</note>
            </hi>:
impleaturque illud, quod in Isaia scriptum
est: <hi>Et erit sepulcrum ejus inclytum <note>(Ibid.
11. 10)</note>
            </hi>.
</p>
            <p>CAP. IX.--Quomodo Salvator secundum Joannem <note>(Joan. 20)</note>,
insufflavit Spiritum Sanctum in sanctos
Apostolos, et secundum Lucam, post ascensionem se
missurum repromittit? Hujus quaestionis perfacilis solutio
<pb n="0994"/>
est, si docente Apostolo Paulo, Spiritus Sancti diversas
gratias noverimus. Scribit enim in prima ad Corinthios
Epistola:  « Divisiones donorum sunt, idem
vero Spiritus: et divisiones ministeriorum sunt, idem
autem Dominus: et divisiones operationum sunt, idem
autem Deus, qui operatur omnia in omnibus. Unicuique
autem datur manifestatio spiritus. ad id quod
expedit. Alii quidem datur per Spiritum sermo sapientiae,
alii sermo scientiae secundum eumdem Spiritum,
alii gratia sanitatum in uno Spiritu, alii fides <emph>834</emph> 
in eodem Spiritu, alii operatio virtutum, alii Prophetia,
alii discretio spirituum, alii genera linguarum,
alii autem interpretatio sermonum. Haec autem omnia
operatur unus atque idem Spiritus, dividens singulis
prout vult »  <note>(1. Cor. 12. 4. et sqq)</note>. Ergo Dominus,
qui post resurrectionem suam juxta Lucae Evangelium
dixerat:  « Ecce ego mittam promissionem Patris
mei in vos: Vos autem sedete in civitate quoadusque
induamini virtute ex alto »  <note>(Luc. ult. 49)</note>: et
juxta eumdem in Apostolorum Actibus est locutus:
 « Praecepit eis ab Jerosolymis ne discederent; sed
exspectarent promissionem Patris, quam audistis, inquit,
per os meum: quia Joannes quidem baptizavit
aqua, vos autem baptizabimini Spiritu Sancto, non
post multos hos dies »  <note>(Act. 4. 5)</note>; rursum in fine
Evangelii secundum Joannem, eo die quo resurrexerat,
id est die Dominica, clausis januis ad Apostolos
introisse narratur, et dixisse eis secundo,  « Pax
vobis; »  et intulisse:  « Sicut misit me Pater, et ego
mitto vos: hoc cum dixisset, insufflavit, et dixit
eis: Accipite Spiritum Sanctum: quorum remiseritis
peccata, remittuntur eis, et quorum retinueritis, retenta
erunt <note>(Joan. 20. 21. et seqq)</note>. Prima igitur die
resurrectionis, acceperunt Spiritus Sancti gratiam,
qua peccata dimitterent, et baptizarent, et filios Dei
facerent, et spiritum adoptionis credentibus largirentur:
ipso Salvatore dicente:  « Quorum remiseritis
peccata, remittuntur eis; et quorum retinueritis,
retenta erunt »  Die autem Pentecostes eis amplius
repromissum est, ut baptizarentur Spiritu Sancto,
et induerentur virtute ex alto, qua Christi Evangelium
cunctis gentibus praedicarent, juxta illud,
quod in sexagesimo septimo Psalmo legimus: <hi>Donus
dabit verbum evangelizantibus virtute multa;</hi> ut
haberent operationem virtutum, et gratiam sanitatum;
et praedicaturi multis gentibus, acciperent genera
linguarum: ut jam tunc nosceretur, qui Apostolorum,
quibus deberent gentibus nuntiare. Denique
Apostolus Paulus, qui de Jerusalem usque ad
Illyricum praedicavit, et inde per Romam ad Hispaniam
ire festinat <note>(Rom. 15)</note>, gratias agit Deo, quod
cunctis Apostolis magis linguis loquatur <note>(1. Cor 14)</note>.
Qui enim multis gentibus annuntiaturus erat, multarum
linguarum acceperat gratiam. Quae repromissio
Spiritus <emph>835</emph> Sancti die decima post ascensionem
<pb n="0995"/>
Salvatoris expleta est, Luca referente, qui scripsit; <hi>Cum complerentur dies Pentecostes, erant omnes pariter
in eodem loco, et factus est repente de coelo sonus
tanquam advenientis Spiritus vehementis: et replevit
totam domum, ubi erant sedentes; et apparuerunt illis
dispartitae linguae tanquam ignis: seditque supra singulos
eorum; et repleti sunt omnes Spiritu Sancto: et
caeperunt loqui 
 variis linguis, prout Spiritus Sanctus
dabat eloqui illis <note>(Act. 2. 1. et seqq)</note>
              </hi>. Tunc completum
est illud quod legitur in Joel: <hi>Et erit in novissimis
diebus, dicit Dominus: effundam de spiritu meo super
omnem carnem: et prophetabunt filii vestri, et filiae
vestrae: seniores vestri somnia somniabunt: et juvenes
vestri visiones videbunt <note>(Joel. 2. 18)</note>
              </hi>. Verbum autem
effusionis significat gratiae largitatem, et idipsum sonat,
quod Dominus repromisit: <hi>Vos autem baptizabimini
Spiritu Sancto non post multos hos dies <note>(Act. 1. 5)</note>
              </hi>.
In tantum enim Spiritu Sancto baptizati sunt, ut repleretur
tota domus, ubi erant sedentes: et ignis
Spiritus Sancti stationem in eis inveniret optatam,
linguasque divideret; et secundum Isaiam, qui immunda
labia habere se dixerat, purgaret labia eorum,
ut Evangelium Christi purius praedicarent. Et in Isaia <note>(Cap. 6)</note> 
 quidem superliminare Templi dicitur fuisse
commotum; et repleta est omnis domus fumo, id est,
errore, et tenebris, verique ignorantia. In principio
autem Evangelii repletur Spiritu Sancto Ecclesia, ut
gratia ejus, atque fervore, omnium credentium peccata
purgentur: et igne Spiritus Sancti, quem Dominus
missurum esse se dixerat, praedicatura Christum
lingua sanetur. Non ergo Joannes Lucasque discordant,
ut quod ille primo resurrectionis die datum esse
significat, hic quinquagesimo die venisse describat:
sed profectus Apostolicus est, ut qui primo remittendorum
peccatorum gratiam acceperant, postea acciperent
operationes virtutum, et cuncta donationum
genera, quae ab Apostolo descripta commemoravimus:
et (quod magis necessarium erat) diversitatem
linguarum omnium gentium; ut annuntiaturi Christum,
nullo indigerent interprete. Unde et in Lycaonia
cum audissent Paulum, et Barnabam loqui linguis
suis, deos in homines conversos <emph>836</emph> esse
credebant <note>(Act. 14)</note>. Et revera indumentum virtutis,
Spiritus Sancti gratia est: quam possidentes, judicum
tribunalia, et regum purpuras non timebant.
Promiserat enim Dominus prius quam pateretur, et
dixerat: <hi>Cum autem tradent vos, nolite cogitare quomodo,
aut quid loquamini; dabitur enim vobis in illa
hora, quid loquamini. Non enim vos estis, qui loquimini,
Sed Spiritus Patris vestri, qui loquitur in vobis. <note>(Matth. 10. 19)</note>
              </hi>.
Ego autem audacter, et tota libertate
pronuntio, ex eo tempore, quo Apostoli Domino crediderunt,
semper eos habuisse Spiritum Sanctum:
nec potuisse signa facere absque Spiritus Sancti gratia:
<pb n="0996"/>
sed pro modulo atque mensura. Unde Salvator
clamabat in Templo, dicens: <hi>Qui sitit, veniat ad me,
et bibat: et qui credit in me, sicut dicit Scriptura, flumina
de ventre ejus fluent aquae vivae. Hoc autem dixit de
Spiritu quem accepturi erant credentes in eum <note>(Joan. 7.
37. 38)</note>
              </hi>. Et in eodem loco infert: <hi>Nondum enim erat
Spiritus datus: quia Jesus nondum fuerat glorificatus <note>(Ibid. 39)</note>
              </hi>:
non quo non esset Spiritus Sanctus, dicente
Domino Salvatore: <hi>Si autem ego in Spiritu Sancto ejicio
daemonia, filii vestri in quo ejiciunt? <note>(Matth. 12. 26)</note>
              </hi>,
sed quia erat in Domino, necdum totus in Apostolis morabatur.
Quamobrem terrentur ad passionem ejus, et
negant et Christum se nescire jurant. Postquam autem
baptizantur in Spiritu Sancto, et infunditur in eos
Spiritus Sancti gratia, tunc libere loquuntur ad
principes Judaeorum: <hi>Obedire magis Deo oportet,
quam hominibus <note>(Ibid. 5. 29)</note>
              </hi>: mortuos suscitant, inter
flagella laetantur; fundunt sanguinem pro Christo;
et suppliciis suis coronantur. Nondum ergo erat Spiritus
in Apostolis, nec de ventre eorum fluebant gratiae
spiritales, quia Dominus necdum fuerat glorificatus.
Quae sit autem gloria, ipse in Evangelio loquitur: <hi>Pater glorifica me gloria, quam apud te habui prius
quam mundus esset.</hi> 
 Gloria Salvatoris, patibulum
triumphantis est. Crucifigitur ut homo; glorificatur
ut Deus. Denique sol fugit, luna mutatur in sanguinem,
terraemotu insolito contremiscit: aperiuntur inferi,
mortui ambulant, saxa rumpuntur. Haec est gloria,
de qua loquebatur in Psalmo: <hi>Exurge gloria mea,
exurge psalterium, et cithara <note>(Ps. 95. 9)</note>
              </hi>. Ipsaque de
se respondit gloria <emph>837</emph> et dispensatio carnis assumptae: <hi>Exurgam diluculo;</hi> 
 ut impleatur vigesimi
primi Psalmi titulus, <hi>pro assumptione matutina.</hi> Haec
dicimus non quod alium Deum, alium hominem esse
credamus, et duas personas faciamus in uno Filio
Dei, sicut nova haeresis calumniatur; sed unus
atque idem Filius Dei, et Filius hominis est: et quidquid
loquitur, aliud referimus ad divinam ejus gloriam,
aliud ad nostram salutem. Pro quibus non rapinam
arbitratus est se esse aequalem Deo, sed semetipsum
exinanivit, formam servi accipiens: factus
obediens Patri usque ad mortem, mortem autem
crucis <note>(Philipp. 2)</note>. <hi>Et Verbum caro factum est, et
habitavit in nobis <note>(Joan. 1. 14)</note>
              </hi>. Miror autem Montanum,
et insanas feminas ejus, abortivos Prophetas,
Domino promittente, atque dicente: <hi>Vado et alium
Paracletum mittam vobis <note>(Joan. 14. 16)</note>
              </hi>; et postea, Luca
Evangelista narrante <note>(Ac. 1 et 2)</note>, quod Apostoli acceperunt
quod promissum est: id multo post tempore
in se dicere fuisse completum. Apostolis enim promissum
est: <hi>Ego mittam sponsionem Patris mei in vos:
et vos sedebitis in civitate, quoadusque induamini virtute ex
<pb n="0997"/>
alto <note>(Luc. 24. 49)</note>
              </hi>: et resurgens, in Apostolos insufflavit,
et non in Montanum, Priscillam, et Maximillam:
et illis, id est, Apostolis, ait: <hi>Quorum dimiseritis
peccata, dimittuntur eis, et quorum retinueritis,
retenta sunt.</hi> Apostolis, inquam, praecepit, ne discederent
ab Jerosolymis, sed exspectarent promissionem
Patris. Et postea quod promissum est, expletum
legimus. <hi>Repleti sunt omnes Spiritu Sancto, et coeperunt
loqui variis linguis, prout Spiritus Sanctus dabat eloqui
illis <note>(Act. 2. 4)</note>
              </hi>. Spiritus enim Sanctus ubi vult
spirat <note>(Joan. 3. 8)</note>. Et quando dicit Dominus, <hi>alium
Paracletum mittam vobis,</hi> et se ostendit esse <hi>Paracletum,</hi> 
qui appellatur <hi>Consolator.</hi> Unde et Deus Pater
hoc censetur nomine, <hi>Deus miserationum, et totius
consolationis <note>(2. Cor. 1)</note>
              </hi>. Si autem et Pater consolator,
et Filius consolator, et Spiritus Sanctus consolator
est: et in nomine Patris, et Filii, et Spiritus Sancti,
quod intelligitur Deus, baptizantur credentes, quorum
unum divinitatis, et consolatoris est nomen, eorum
et una natura est. Hic Spiritus <emph>838</emph> Sanctus, non
solum in Apostolis, sed etiam in Prophetis fuit, de
quo David orabat, dicens: <hi>Spiritum Sanctum tuum ne
auferas a me <note>(Ps. 50. 13)</note>
              </hi>. Et Daniel Spiritum Dei habuisse
narratur: et David in spiritu loquitur, dixisse
Dominum Domino suo, <hi>sede a dextris meis, donec ponam
inimicos tuos, scabellum pedum tuorum <note>(Psal. 109)</note>
              </hi>.
Nec sine Spiritu Sancto prophetaverunt Prophetae:
et verbo Domini coeli firmati sunt, et Spiritu oris ejus
omnis virtus eorum: et quidquid Patris, et Filii est, hoc
idem et Spiritus Sancti est: et ipse Spiritus Sanctus
cum mittitur, a Patre et Filio mittitur: in alio
atque alio loco, Spiritus Dei Patris, et Christi Spiritus
appellatur. Unde et in Actibus Apostolorum, qui
Joannis Baptismate fuerant baptizati, et credebant in
Deum Patrem, et Christum, quia Spiritum Sanctum
nesciebant, iterum baptizantur: imo tunc verum
accipiunt baptisma. ABSQUE ENIM Spiritu Sancto, imperfectum
est mysterium Trinitatis. Et in eodem volumine,
Petrus Ananiae, et Sapphirae dixisse narratur,
quod mentientes Spiritui Sancto, non sint hominibus
mentiti, sed Deo <note>(Act. 5)</note>.</p>
<p>CAP. X.--Quid significet illud, quod Apostolus
Paulus disputat, ad Romanos scribens, <hi>Quid ergo
dicemus? numquid iniquitas apud Deum? absit <note>(Rom.
9. 14)</note>
              </hi>, usque ad eum locum, ubi ait: <hi>Nisi Dominus
sabaoth reliquisset nobis semen, sicut Sodoma facti
fuissemus, et sicut Gomorra similes fuissemus <note>(Ibid. 29)</note>
              </hi>.
Omnis quidem ad Romanos Epistola interpretatione
indiget, et tantis obscuritatibus involuta est, ut ad
intelligendam eam, Spiritus Sancti indigeamus auxilio,
qui per Apostolum haec ipsa dictavit: sed praecipue
locus hic, in quo quidam volentes Dei servare
justitiam, ex praecedentibus causis, dicunt electum
in utero Rebeccae Jacob, et abjectum Esau <note>(Gen. 25)</note>:
<pb n="0998"/>
sicut et Jeremias, et Baptista Joannes eliguntur in
utero <note>(Jerem. 1; Luc. 1)</note>: et ipse Apostolus Paulus
praedestinatur in Evangelium antequam nascatur.
Nobis autem nihil placet, nisi quod Ecclesiasticum
est, et publice in ecclesia dicere non timemus: ne
juxta Pythagoram, et Platonem, et discipulos <emph>839</emph> 
eorum, qui sub nomine Christiano introducunt dogma
gentilium, dicamus animas lapsas de coelo esse:
et pro diversitate meritorum, in his vel in illis corporibus
poenas antiquorum luere peccatorum. Multoque
melius est simpliciter imperitiam confiteri, et
inter caetera quae nescimus, etiam hujus loci obscuritatem
refugere. <hi>effugere</hi> ], quam, dum volumus
Dei probare justitiam, Basilidis et Manichaei haeresim
defendere, et Iberas naenias, Aegyptiaque portenta
sectari. Dicamus igitur, ut possumus, et Apostolicae
voluntatis sequentes vestigia, ne punctum
quidem (ut dicitur) atque unguem transversum, ab
illius sententiis recedamus. Fleverat supra, et dolori
suo, et conscientiae testem invocaverat Spiritum
Sanctum, quod fratres sui et cognati secundum carnem,
id est, Israelitae, Dei Filium non recepissent:
quorum fuit adoptio, et gloria, et testamentum, et
legislatio, et cultura, et promissio: ex quibus
etiam ipse Christus secundum carnem de Maria generatus
est Virgine: et tam continuo cordis dolore
torquetur: ut ipse optet anathema esse a Christo,
id est solus perire, ne omne Israeliticum genus
pereat <note>(Rom. 9)</note>. Et quia hoc dixerat, statim venientem
e regione praevidit quaestionem. Quid ergo dicis?
Omnes qui ex Israel sunt perierunt? Et quomodo tu
ipse et caeteri Apostoli, et infinita Judaici populi
multitudo, Christum Dei Filium recepistis? Quam ita
solvit: Israel in Scripturis sanctis dupliciter appellatur,
et in duos dividitur filios: in unum, qui juxta
carnem est; et in alterum, qui juxta repromissionem
et spiritum. Abraham duos habuit filios, Ismael et
Isaac, Ismael, qui secundum carnem natus est, haereditatem
patris non accepit. Isaac, qui de repromissione
generatus ex Sara est, semen Dei appellatur.
Scriptum est enim: <hi>In Isaac vocabitur tibi semen,</hi> id
est, non qui filii carnis, hi filii Dei; sed qui sunt filii
repromissionis, isti existimantur in semine. Et hoc
non solum in Ismael et Isaac accidisse convincimus;
sed etiam in duobus Rebeccae filiis, Esau et Jacob,
quorum alter abjectus, alter electus est. Et hoc totum
dicit, ut in <emph>840</emph> duobus prioribus fratribus,
Ismael et Esau, populum Judaeorum abjectum esse
significet. In posterioribus autem, hoc est, in Isaac
<pb n="0999"/>
et Jacob, electum populum gentium, vel eos qui ex
Judaeis in Christum credituri erant. Et quoniam hoc
volens approbare, proposuerat testimonium nascentium
geminorum Esau et Jacob, de quibus scriptum
est: <hi>Major serviet minori <note>(Gen. 25)</note>
              </hi>: et in Malachia
legimus: <hi>Jacob dilexi, Esau autem odio habui <note>(Malach.
1. 2. 3)</note>
              </hi>, venientem e latere quaestionem more suo
proponit, et disserit: et hac soluta, revertitur ad id,
de quo coeperat disputare. Si Esau et Jacob necdum
nati erant; nec aliquid egerant boni aut mali, ut vel
promererentur Deum, vel offenderent: et electio eorum
atque abjectio, non merita singulorum, sed voluntatem
eligentis et abjicientis ostendit, quid ergo
dicemus? Iniquus est Deus? Secundum illud exemplum,
quo loquitur ad Moysen: <hi>Miserebor cui misertus
fuero <note>(Rom. 9. 15)</note>
              </hi>, <hi>et misericordiam praestabo, cui
miserebor.</hi> Si hoc, inquit, recipimus, ut faciat Deus
quodcumque voluerit, et absque merito et operibus,
vel eligat aliquem, vel condemnet: ergo non est volentis
neque currentis, sed miserentis Dei: maxime
cum eadem Scriptura, hoc est idem Deus loquatur
ad Pharaonem: <hi>In hoc ipsum excitavi te, ut ostendam
in te virtutem meam, et annuntietur nomen meum in
universa terra.</hi> Si hoc ita est, et pro voluntate sua
miseretur Israeli, et indurat Pharaonem: ergo frustra
queritur, atque causatur, nos vel bona non fecisse,
vel fecisse mala: cum in potestate ipsius sit
et voluntate, absque bonis et malis operibus, vel
eligere aliquem, vel abjicere; praesertim cum voluntati
illius humana fragilitas resistere nequeat.
Quam validam quaestionem Scripturarum ratione contextam,
et pene insolubilem, brevi Apostolus sermone
dissolvit, dicens: <hi>O homo! tu quis es qui respondeas
Deo?</hi> Et est sensus. Ex eo quod respondes Deo, et calumniam
facis, et de Scripturis tanta perquiris, ut loquaris
contra Deum, et justitiam voluntatis ejus incusas
[al. <hi>inquiras</hi> ], ostendis te liberi esse arbitrii, et
facere quod vis, vel tacere, vel loqui. Si enim in similitudinem
vasis fictilis te <emph>841</emph> a Deo creatum putas,
et illius non posse resistere voluntati: hoc considera:
quia vas fictile non dicit figulo: <hi>quare me sic fecisti?</hi> 
Figulus enim habet potestatem de eodem luto, aut
eadem massa, aliud vas in honorem facere, aliud in
contumeliam. Deus autem aequali cunctos sorte generavit,
et dedit arbitrii libertatem, ut faciat unusquisque
quod vult, sive bonum, sive malum. In tantum
autem dedit omnibus potestatem; ut vox impia disputet
contra Creatorem suum, et causas voluntatis
illius perscrutetur. <hi>Sin autem Deus volens ostendere
iram, et notam facere potentiam suam, sustinuit in
multa patientia vasa irae, apta ad interitum, ut ostenderet
divitias gloriae suae in vasa misericordiae, quae
praeparavit in gloriam: quos et vocavit, non solum nos
ex Judaeis, sed etiam ex gentibus, sicut in Osee dicit <note>(Cap. 2. 24)</note>
              </hi>:
 <hi>Vocabo non plebem meam, plebem meam; 
 et non dilectam, dilectam: et erit in loco ubi dictum
<pb n="1000"/>
est eis: non plebs mea vos, ibi vocabuntur filii Dei vivi <note>(Rom. 9. 22. et seqq.)</note>
              </hi>,
et caetera quae sequuntur Si
inquit, patientia Dei induravit Pharaonem, et multo
tempore poenas distulit Israelis, ut justius condemnaret,
quos tanto tempore sustinuerat, non Dei accusanda
est patientia et infinita clementia, sed eorum
duritia, qui bonitate Dei, in perditionem suam abusi
sunt. Alioquin unus est solis calor, et secundum essentias
subjacentes, alia liquefacit, alia indurat, alia
solvit, alia constringit. Liquatur enim cera, et induratur
lutum: et tamen caloris non est diversa natura.
Sic et bonitas, et clementia Dei, vasa irae, quae apta
sunt in interitum, id est populum Israel, indurat:
vasa autem misericordiae, quae praeparavit in gloriam,
quae vocavit, hoc est nos, qui non solum ex
Judaeis sumus, sed etiam ex gentibus, non salvat
irrationabiliter, et absque judicii veritate; sed causis
praecedentibus: quia alii non susceperunt Filium
Dei; alii autem recipere sua sponte voluerunt. Haec
autem vasa misericordiae, non solum populus gentium
est, sed etiam hi, qui ex Judaeis credere voluerunt,
et unus credentium effectus est populus.
Ex quo ostenditur, non gentes eligi, sed hominum
voluntates, atque <emph>842</emph> ita factum est, ut impleretur
illud, quod dictum est in Osce: <hi>Vocabo non plebem
meam, plebem meam,</hi> hoc est, <hi>populum gentium:
et quibus prius dicebatur: non plebs mea vos, nunc vocentur</hi> 
[al. <hi>vocantur] filii Dei vivi.</hi> Quod ne solum de
gentibus dicere videretur, etiam eos qui ex Israelitica
multitudine crediderunt, vasa misericordiae, et
electionis appellat. Clamat enim Isaias pro Israel; <hi>Si fuerit numerus filiorum Israel quasi arena maris,
reliquiae salvae fient 
 <note>(Rom. 9. 27)</note>
              </hi>, hoc est, etiam si
multitudo non crediderit, tamen pauci credent. Verbum
enim consummatum atque breviatum in sua
Deus aequitate libravit, ut humilitate, et incarnatione
Christi, eos salvos faceret, qui in eum credere
voluissent. Hoc ipsum et in alio loco dixit Isaias: <hi>Nisi Dominus sabaoth reliquisset nobis semen, sicut
Sodoma facti fuissemus, et sicut Gomorra similes essemus <note>(Isai. 1. 9)</note>
              </hi>.
Cumque testimonia proposuisset,
quibus duplex vocatio praedicitur, et gentium et
populi Judaeorum, transit ad cohaerentem disputationem,
et idcirco dicit gentes, quae non sectabantur
justitiam, apprehendisse justitiam, quia non superbierint,
sed in Christum crediderint. Israelis autem
magnam partem ideo corruisse, quia offenderit in
lapidem offensionis, et petram scandali, et ignoraverit
justitiam Dei: et quaerens suam statuere justitiam,
justitiae Dei, quae Christus est, subjici noluerit.
Legi in cujusdam Commentariis sic respondisse Apostolum
ut magis implicuerit, quam solverit quaestionem.
Ait enim ad id, quod proposuerat: <hi>Quid ergo
dicemus? Numquid iniquitas apud Deum?</hi> Et, <hi>Non est
<pb n="1001"/>
volentis neque currentis, sed miserentis Dei:</hi> Et, <hi>Cujus
vult miseretur, et quem vult indurat Deus:</hi> Et, <hi>Voluntati
ejus quis potest resistere?</hi> Sic Apostolum respondisse:
O homo, qui terra, et cinis es, audes facere
quaestionem Deo? et vas fragile atque testaceum rebellas
contra figulum tuum? Numquid figmentum
potest dicere ei qui se finxit, <hi>quare me sic fecisti?</hi> 
Aut non habet potestatem figulus luti ex eadem
massa facere, aliud quidem vas in honorem, aliud
vero in contumeliam? Aeterno igitur silentio conticesce:
et scito fragilitatem tuam, et Deo ne moveas
quaestionem, qui fecit <emph>843</emph> quod voluit: ut
in alios clemens, in alios severus existeret.</p>
<p>Quid sit quod Apostolus scribit ad Corinthios in
secunda Epistola: <hi>Aliis odor mortis in mortem: aliis
odor vitae in vitam; et ad haec quis tam idoneus <note>(2.
Cor. 2. 16)</note>
              </hi>? Totum loci hujus capitulum proponamus,
ut ex praecedentibus, et sequentibus possint
intelligi media, quae ex utroque contexta sunt. <hi>Cum
venissem,</hi> ait, <hi>Troadem, propter Evangelium Christi,
et ostium mihi apertum esset in Domino, non habui requiem
spiritui meo, eo quod non invenerim Titum fratrem
meum; sed valefaciens eis, profectus sum in Macedoniam.
Deo autem gratia, qui semper nos triumphat
in Christo Jesu, et odorem notitiae suae per nos manifestat
in omni loco; quia Christi bonus odor sumus Deo,
in his qui salvi fiunt, et in his qui pereunt: aliis quidem
odor mortis in mortem, aliis autem odor vitae in vitam.
Et ad haec quis tam idoneus? Non enim sumus, sicut
plurimi venundantes verbum Dei; sed ex sinceritate,
sed sicut ex Deo, coram Deo in Christo loquimur.</hi> 
Narrat Corinthiis quae fecerit, quae passus sit, et quomodo
in cunctis Deo agat gratias, ut sub exemplo
sui illos provocet ad certandum. Veni, inquit, Troadem,
quae prius Troja appellabatur, ut Evangelium
Christi in Asia praedicarem. Cumque mihi ostium
apertum esset in Domino, hoc est, plurimi credidissent,
sive per signa atque virtutes quae in me operabatur
Deus, et spes esset nascentis fidei, et in Domino succrescentis,
non habui requiem spiritui meo, hoc est,
speratam consolationem invenire non potui, eo quod
Titum fratrem meum non invenerim, sive quem ibi
reperiendum putabam, sive quem ibi audieram degere,
vel qui venturum esse illuc se dixerat. Quae
autem fuit tanta consolatio, et quae requies spiritui
in praesentia Titi, quem quia non invenit, valefaciens
eis, profectus est in Macedoniam? Aliquoties diximus
Apostolum Paulum virum fuisse doctissimum,
et eruditum ad pedes Gamalielis <note>(Act. 22. 3)</note>, qui in
Apostolorum Actibus concionatur, et dicit: <hi>Et nunc
quid habetis cum hominibus istis? Si enim a Deo est,
stabit, si ex hominibus, destruetur <note>(Ibid. 5. 38. 39)</note>
              </hi>.
Cumque haberet scientiam sanctarum Scripturarum, <emph>844</emph> 
 et sermonis diversarumque linguarum
<pb n="1002"/>
gratiam possideret: unde ipse gloriatur in Domino,
et dicit: <hi>Gratias ago Deo, quod omnium vestrum linguis
magis loquor <note>(1. Cor. 14. 18)</note>
              </hi>, divinorum sensuum
majestatem digno non poterat Graeci eloquii
explicare sermone. Habebat ergo Titum interpretem:
sicut, et beatus Petrus Marcum, cujus Evangelium,
Petro narrante, et illo scribente, compositum
est. Denique et duae Epistolae quae feruntur Petri,
stylo inter se et charactere discrepant, structuraque
verborum. Ex quo intelligimus, pro necessitate rerum,
diversis eum usum interpretibus. Ergo et Paulus
Apostolus contristatur: quia praedicationis suae in
praesentiarum fistulam, organumque per quod Christo
caneret, non invenerat: perrexitque in Macedoniam,
apparuerat enim ei vir Macedo, dicens: <hi>Transiens
adjuva nos;</hi> ut ibi inveniret Titum, et visitaret fratres:
vel persecutionibus probaretur: hoc est enim
quod dicit: <hi>Deo autem gratia, qui semper triumphat
nos in Christo Jesu, et odorem notitiae suae spargit in
omni loco.</hi> Triumphat nos, pro eo quod est, triumphat
de nobis, sive triumphum suum agit per nos:
qui in alio loco dixerat: <hi>Spectaculum facti sumus
mundo, et Angelis, et hominibus <note>(1. Cor. 4)</note>
              </hi>. Denique
narrat in consequentibus. <hi>Nam cum venissemus Macedoniam,
nullam requiem habuit caro nostra: sed
omnem tribulationem passi sumus. Foris pugnae, intus
timores. Sed Deus qui consolatur humiles, consolatus
est nos in adventu Titi. Non solum autem in adventu
ejus, sed etiam in consolatione</hi> [al. <hi>solatio</hi> ]. Ergo propterea
valefaciens Trojanis sive Troadensibus, profectus
est in Macedoniam, ut inveniret ibi Titum, et
haberet interpretationis Evangeliique solatium: quem
intelligimus non ibi repertum, sed post tribulationes,
et persecutiones Apostoli supervenisse. Prius ergo
quam venisset Titus, multa perpessus, agit gratias
Deo in Christo Jesu, quem gentibus praedicabat, quod
dignum se elegerit, in quo ageret triumphum Filii
sui. Triumphus Dei est passio Martyrum; et pro
Christi nomine cruoris effusio, et inter tormenta laetitia.
Cum enim quis viderit tanta perseverantia stare
Martyres, atque torqueri, <emph>845</emph> et in suis cruciatibus
gloriari, odor notitiae Dei disseminatur in gentes,
et subit tacita cogitatio quod nisi verum esset
Evangelium, nunquam sanguine defenderetur. NEQUE
ENIM DELICATA et divitiis studens ac secura confessio
est; sed in carceribus, in plagis, in persecutionibus,
in fame, in nuditate et siti. Hic triumphus est Dei
Apostolorumque victoria. Sed poterat audiens respondere:
Quomodo ergo non omnes crediderunt?
<pb n="1003"/>
Prius ergo quam interrogaretur, solvit <foreign xml:lang="greek">ἀνθυποφορὰν</foreign>
( <hi>exceptionem</hi> ); et juxis morem suum quidquid alius
objicere potest, antequam objiciatur edisserit. Et est
sensus: Nominis Christi in omni loco bonus odor
sumus Deo, et praedicationis nostrae longe lateque
spirat fragrantia. Sed quia homines suo arbitrio derelicti
sunt: neque enim bonum necessitate faciunt,
sed voluntate, ut credentes coronam accipiant, increduli
suppliciis mancipentur: ideo odor noster qui
per se bonus est, virtute eorum et vitio qui suscipiunt
sive non suscipiunt, in vitam transit, aut mortem:
ut qui crediderint, salvi fiant, qui vero non crediderint
pereant. Nec hoc mirandum de Apostolo, cum
etiam de Domino legerimus: <hi>Ecce hic positus est in
ruinam, et in resurectionem multorum in Israel, et in
signum cui contradicetur <note>(Luc. 2. 34)</note>
              </hi>: solisque
radios tam munda loca excipiant, quam immunda, et
sic in floribus, quom do in stercore luceant: nec
tamen solis radii polluuntur. Sic et Christi bonus
odor, qui nunquam mutari potest, nec suam naturam
amittere, credentibus vita est, incredulis mors. Mors
autem non ista communis, quia cum bestiis morimur
et jumentis: sed illa de qua scriptum est: <hi>Anima quae peccaverit, ipsa morietur 
 <note>(Ezech. 18. 4)</note>
              </hi>.
Ergo et vita arbitranda est non haec, qua spiramus,
et incedimus, et huc illucque discurrimus; sed illa
de qua David loquitur: <hi>Credo videre bona Domini
in terra viventium <note>(Psal. 26. 13)</note>
              </hi>. <hi>Deus enim vivorum
est, et non mortuorum <note>(Matth. 22. 23)</note>
              </hi>: et, <hi>Vita
nostra abscondita est cum Christo in Deo. Cum autem
Christus apparuerit vita nostra, tunc et nos cum illo
apparebimus in gloria <note>(Coloss. 3. 34)</note>
              </hi>. Nec vobis inquit,
o Corinthii, parum esse videatur, si nobis praedicantibus
veritatem, alii credant, alii non credant;
alii vera morte moriantur, alii vivant ea vita quae dicit: <emph>846</emph> 
 <hi>Ego sum vita.</hi> Nisi enim nos locuti
essemus, nec incredulos mors, nec credentes vita sequeretur:
quia difficile dignus praeco virtutum Christi
inveniri potest, qui in annuntiandis illis non
suam, sed ejus quaerat gloriam quem praedicat. In eo
autem quod se negat non esse sicut multos, qui venditent
verbum Dei, ostendit esse quam plurimos, qui
quaestum putant esse pietatem, et turpis lucri gratia
omnia faciunt, qui devorant domos viduarum <note>(Luc.
20)</note>; se autem ex sinceritate quasi missum a Deo, et
praesente eo qui se miserit, omnia in Christo et pro
Christo loqui: ut causa praedicationis Dei, triumphus
Christi, ejusque sit gloria. Et notandum quod mysterium
Trinitatis in hujus capituli fine monstretur. <hi>Ex Deo</hi> 
 enim, in Spiritu Sancto, <hi>coram Deo,</hi> 
Patre, in <hi>Christo loquitur.</hi> Ad comprobandum autem
quod de Troade perrexerit Macedoniam, de Apostolorum
Actibus ponam testimonium. <hi>Cum autem pertransissent
Mysiam, descenderunt Troadem, et visio
per noctem Paulo ostensa est. Vir Macedo quidam erat
stans et deprecans eum, ac dicens: Transiens in Macedoniam,
<pb n="1004"/>
adjuva nos. Quod cum vidisset, statim quaesivimus
proficisci in Macedoniam, certi facti, quod vocasset
nos Deus evangelizare eis <note>(Act. 16. 8. et seqq)</note>
              </hi>.</p>
<p>CAP. XII.--Quid sit quod in Epistola scribit ad
Thessalonicenses prima: <hi>Ipse autem Deus pacis sanctificet
vos per omnia, ut integer spiritus vester et anima
et corpus, sine querela in adventu Domini nostri Jesu
Christi servetur <note>(1. Thes. 5. 13)</note>
              </hi>. Famosa quaestio, sed
brevi sermone tractanda. Supra dixerat, <hi>spiritum
nolite extinguere <note>(Ibid. 19)</note>
              </hi>: quod si fuerit intellectum,
statim sciemus quis iste sit spiritus, qui cum anima
et corpore in die adventus Domini conservandus est.
Quis enim possit credere, quod instar flammae, quae
extincta desinit esse quod fuerat, extinguatur Spiritus
Sanctus, et sustineat abolitionem sui, qui fuit
quondam in Israel, quando per Isaiam et Jeremiam
et singulos Prophetas dicere poterat: <hi>Haec dicit Dominus,</hi> 
et nunc in Ecclesia per Agabum loquitur: <hi>Haec dicit Spiritus Sanctus. Divisiones donorum sunt,
idem vero Spiritus: et divisiones ministeriorum sunt,
idem autem Dominus: et divisiones operationum, idem
vero Deus, qui operatur omnia in omnibus.</hi> 
 <emph>847</emph> <hi>Unicuique autem datur manifestatio Spiritus ad id quod
expedit. Alii per Spiritum datur sermo sapientiae, alii
sermo scientiae secundum eumdem Spiritum: alii fides
in eodem Spiritu, alii operatio virtutum, alii gratia sanitatum
in uno spiritu, alii Prophetia, alii discretio spirituum.
Omnia autem haec operatur unus atque idem Spiritus,
dividens singulis prout vult 
 <note>(1. Cor. 12. 4. et seqq.)</note>
              </hi>.
De hoc Spiritu, ne a se auferretur, rogabat David,
dicens: <hi>Spiritum sanctum tuum ne auferas a me <note>(Ps. 50. 13)</note>
              </hi>.
Qui quando aufertur, non substantia
sui, sed ei a quo aufertur, extinguitur. Ego puto unum
atque idem significare, <hi>Spiritum nolite extinguere <note>(1. Thess. 5. 19)</note>
              </hi>,
et quod in alio loco scribit: <hi>Spiritu
ferventes <note>(Rom. 12. 11)</note>
              </hi>. In quo enim fervor spiritus,
multiplicata iniquitate, et caritatis frigore, non tepescit,
in hoc spiritus nequaquam extinguitur. <hi>Deus
igitur pacis sanctificet vos per omnia,</hi> vel in omnibus,
sive <hi>plenos</hi> atque <hi>perfectos:</hi> hoc enim magis sonat <foreign xml:lang="greek">ὁλοτελεῖς.</foreign>
 Deus autem appellatur pacis: quia per
Christum ei reconciliati sumus; qui est pax nostra,
qui fecit utraque unum <note>(Ephes. 2. 14)</note>: qui et in alio
loco pax Dei dicitur, superans omnem sensum, quae
custodit corda cogitationesque Sanctorum. Qui autem
sanctificatur, sive perfectus in omnibus est, in hoc et
spiritus et anima et corpus in die Domini conservatur.
Corpus, si singulorum membrorum utatur officiis,
verbi gratia, si operetur manus, pes ambulet,
oculus videat, audiat auris, dentes cibos molant,
stomachus coquat, alvus digerat, aut si nulla membrorum
parte truncatum est. Et hoc quisquam potest
credere Apostolum pro credentibus deprecari, ut in
die judicii integrum omnium corpus Christus inveniat:
cum omnium corpora, aut morte dissoluta sint,
aut si (ut quidam volunt) reperta fuerint spirantia
<pb n="1005"/>
[al. <hi>adhuc spirantia habeant</hi> ], adhuc habeant debilitates
suas, et maxime Martyrum, et eorum qui pro
Christi nomine vel oculos effossos, vel amputatas nares,
vel abscissas manus habeant? Ergo integrum
corpus est, de quo diximus in alia quaestione, tenens
caput, ex quo omne corpus connexum atque compactum,
accipiet [al. <hi>accipit</hi> ] augmentum in administrationem <emph>848</emph> 
 corporis Christi. Hoc corpus
Ecclesia est. Et quicumque hujus corporis tenuerit
caput, et caetera membra servaverit, habebit integrum
corpus: quantum accipere potest humana natura.
Juxta hunc modum et animae integritas conservanda
est, quae dicere potest: <hi>Benedic anima mea
Dominum, qui sanat omnes infirmitates tuas <note>(Ps. 102.
1. 3)</note>
              </hi>; et de qua scriptum est: <hi>Misit verbum suum,
et sanavit eos <note>(Ps. 106. 20)</note>
              </hi>. Spiritus quoque in nobis
integer conservatur, quando non erramus in spiritualibus,
sed vivimus in spiritu, acquiescimus spiritui,
et opera carnis mortificamus spiritu, afferimusque
omnes fructus ejus, caritatem, gaudium, pacem, et
caetera. Aliter. Praecipitur nobis, Salomone dicente: <hi>Tu autem describe ea tripliciter in consilio et scientia;
ut respondeas 
 verbo veritatis, his qui proponunt
tibi <note>(Prov. 22. 20. 21)</note>
              </hi>. Triplex in corde nostro descriptio,
et regula Scripturarum est. Prima, ut intelligamus
eas juxta historiam. Secunda, juxta tropologiam.
Tertia, juxta intelligentiam spiritualem. In historia,
eorum quae scripta sunt, ordo servatur. In tropologia,
de littera ad majora consurgimus, et quidquid in
priori populo carnaliter factum est, juxta moralem
interpretamur locum, et ad animae nostrae emolumenta
convertimus. In spirituali <foreign xml:lang="greek">θεωρίᾳ</foreign> ad sublimiora
transimus, terrena dimittimus, de futurorum beatitudine,
et coelestibus disputamus: ut praesentis vitae
meditatio, umbra futurae beatitudinis sit. Quos Christus
[al. <hi>Quos si Christus</hi> ] tales invenerit, ut et corpore, et
anima, et spiritu integri conserventur, et perfectam
habeant triplicis in se scientiae veritatem, hos sua
pace sanctificabit et faciet esse perfectos. Multi simpliciter
hunc locum de resurrectione intelligunt, ut
et spiritus, et anima, et corpus in adventu Domini
integra conserventur. Alii ex hoc loco triplicem
in homine volunt affirmare substantiam: Spiritus,
quo sentimus, animae, qua vivimus, corporis, quo
incedimus. Sunt qui ex anima tantum, et corpore
subsistere hominem disserentes, spiritum in eo tertium,
<pb n="1006"/>
non substantiam <emph>849</emph> velint intelligi, sed
efficientiam, per quam et mens in nobis, et sensus,
et cogitatio, et animus appellantur, utique non sunt tot
substantiae, quot nomina. Cumque illud eis oppositum
fuerit: <hi>Benedicite spiritus, et animae justorum
Domino <note>(Dan. 3. 86)</note>
              </hi>, Scripturam non recipiunt, dicentes
eam in Hebraico non haberi. Nos autem in
praesenti loco (ut supra diximus) scriptum, qui cum
anima et corpore integer conservatur, non substantiam
Spiritus Sancti, quae non potest interire, sed
 gratias ejus donationesque accipimus, quae nostra
vel virtute, vel vitio, et acceduntur, et extinguuntur
in nobis.
</p>
          </div3>
        </div2>
      </div1>

<div1>
        <head>EPISTOLA CXXI. AD ALGASIAM.</head>
<div2>
          <head>CAPITULA XI QUAESTIONUM ALGASIAE AD S. HIERONYMUM.</head>
<div3>
            <head>I.</head>
            <p>
 <hi>Cur Joannes discipulos suos mittit ad Dominum, ut
interrogarent eum,</hi> Tu es qui venturus es, an alium
exspectamus? <hi>Cum prius ipse de eodem dixerit:</hi> 
Ecce Agnus Dei, ecce qui tollit peccata mundi.</p>
          </div3>
<div3>
            <head>II.</head>
            <p>
 <hi>Quid significet quod in Matthaeo scriptum est,</hi> Arundinem
quassatam non confringet; et linum fumigans
non extinguet.</p>
          </div3>
<div3>
            <head>III.</head>
            <p>
 <hi>Quem sensum habet quod in Evangelio Matthaei
scriptum est:</hi> Si quis vult post me venire, abneget
semetipsum. <hi>Quae est sui abnegatio: aut quomodo,
qui sequitur Salvatorem seipsum negat.</hi> </p>
          </div3>
<div3>
            <head>IV.</head>
            <p>
 <hi>Quid vult significare quod in eodem Matthaeo scriptum
est:</hi> Vae praegnantibus, et nutrientibus in illis
diebus: <hi>Et,</hi> Orate ut non fiat fuga vestra in hyeme,
vel sabbato.</p>
          </div3>
<div3>
            <head>V.</head>
            <p>
 <hi>Quid sibi velit quod scriptum est in Evangelio secundum
Lucam:</hi> Et non receperunt, quia facies ejus
erat vadens Jerusalem.</p>
          </div3>
<div3>
            <head>VI.</head>
            <p>
 <hi>Quid sit villicus iniquitatis, qui Domini voce laudatus
est.</hi> </p>
          </div3>
<div3>
            <head>VII.</head>
            <p>
 <hi>Quo sensu accipiendum est, quod in Epistola legimus
ad Romanos:</hi> Vix enim <emph>850</emph> pro justo
quis moritur: nam pro bono forsitan quis audeat
mori?</p>
          </div3>
<div3>
            <head>VIII.</head>
            <p>
 <hi>Quid sibi vult quod ad Romanos scribit Apostolus:</hi> 
Occasione accepta peccatum per mandatum
operatum est in me omnem concupiscentiam.</p>
          </div3>
<div3>
            <head>IX.</head>
            <p>
 <hi>Quare Apostolus Paulus in eadem ad Romanos
scribit Epistola:</hi> Optabam ego ipse anathema esse
a Christo pro fratribus meis, <hi>et reliqua.</hi> </p>
          </div3>
<div3>
            <head>X.</head>
            <p>
 <hi>Quid sibi velit quod idem Apostolus ad Colossenses
scribit:</hi> Nemo vos superet, volens in humilitate
mentis, et religione Angelorum, <hi>et reliqua.</hi> </p>
          </div3>
<div3>
            <head>XI.</head>
            <p>
 <hi>Quid est quod idem Apostolus ad Thessalonicenses
scribit:</hi> Nisi discessio venerit primum, et revelatus
fuerit homo peccati, <hi>et reliqua.</hi> 
</p>
            <p>
              <emph>
                <pb n="1007"/> <hi>Expliciunt Capitula.</hi> </emph>
            </p>
</div3>
        </div2>
<div2>
          <head>HIERONYMUS AD ALGASIAM. <hi>De quaestionibus XI.</hi> </head>
<p>PRAEFATIO.--Filius meus Apodemius, qui interpretationem
nominis sui, longa ad nos veniens
navigatione, signavit, et de Oceani littore, atque ultimis
Galliarum finibus, Roma praeterita, quaesivit
Bethleem, ut inveniret in ea coelestem panem, et
saturatus eructaret in Domino, ac diceret: <hi>Eructavit
cor meum verbum bonum, dico ego opera mea regi <note>(Ps.
44. 1)</note>
            </hi>, detulit mihi in parva schedula maximas quaestiones,
quas a te datas, mihique tradendas diceret.
Ad quarum lectionem intellexi studium Reginae Saba
in te esse completum, quae de finibus terrae venit
audire sapientiam Salomonis <note>(3. Reg. 10. 4; Matth.
12. 42)</note>. Non quidem ego Salomon, qui et ante se,
et post se, cunctis hominibus praefertur sapientia;
sed tu Regina appellanda es [al. <hi>ex</hi> ] Saba, in cujus
mortali corpore non regnat peccatum, et quae ad
Dominum tota mente conversa, audies ab eo: <hi>Convertere,
convertere Sunamitis <note>(Cant. 6. 12)</note>
            </hi>. Etenim <hi>Saba</hi> 
 in lingua nostra <hi>conversionem</hi> sonat. Simulque
animadverti, quod quaestiunculae tuae de <emph>851</emph> 
Evangelio tantum et de Apostolo propositae, indicant
te veterem Scripturam aut non satis legere, aut non
satis intelligere, quae tantis obscuritatibus, et futurorum
typis obvoluta est, ut omnis interpretatione
egeat: et porta orientalis, de qua verum lumen exoritur,
et per quam Pontifex ingreditur et egreditur,
semper clausa sit <note>(Ezech. 43. 1. 2. et 44. 1)</note>, et soli
Christo pateat <note>(Apoc. 5)</note>, qui habet clavem David,
qui aperit, et nemo claudit: claudit, et nemo aperit,
ut illo reserante introeas cubiculum ejus, et dicas, <hi>Introduxit me rex in cubiculum suum 
 <note>(Cant. 1. 3)</note>
            </hi>.
Praeterea satis miratus sum, cur purissimo fonte vicino
relicto, nostri tam procul rivuli fluenta quaesicris,
et omissis aquis Siloe, quae vadunt cum silentio <note>(Isai. 8)</note>,
desiderares [al. <hi>desideras</hi> ] aquas Sihor, quae
turbidis saeculi hujus vitiis sordidantur. Habes istic
sanctum virum Alethium Presbyterum, qui viva,
ut aiunt, voce, et prudenti disertoque sermone possit
solvere quae requiris: nisi forte peregrinas merces
desideras, et pro varietate gustus, nostrorum quoque
condimentorum te alliamenta delectant. Aliis dulcia
placent, nonnullos subamara delectant, horum stomachum
acida renovant, illorum salsa sustentant.
Vidi ego nauseam, et capitis vertiginem antidoto,
quae appellatur <foreign xml:lang="greek">πικρὰ,</foreign> saepe sanari, et juxta Hippocratem,
contrariorum contraria esse remedia. Itaque
nostram amaritudinem, illius nectareo melle curato,
<pb n="1008"/>
et mitte in Mara lignum crucis, senilemque pituitam
juvenili austeritate compesce, ut possis laeta cantare: <hi>Quam dulcia gutturi meo eloquia tua, super mel ori
meo 
 <note>(Ps. 118. 103)</note>
            </hi>.</p>
<p>CAPUT PRIMUM.--Cur Joannes discipulos suos
mittit ad Dominum, ut interrogent eum: <hi>Tu es
qui venturus es, an alium exspectamus <note>(Matth. 11. 3,
et Luc. 7. 20)</note>
            </hi>? Cum prius ipse de eodem dixerit: <hi>Ecce Agnus Dei, ecce qui tollit peccata mundi 
 <note>(Joan.
1. 29)</note>
            </hi>. De hac Quaestione in Commentariis Matthaei
plenius diximus. Unde apparet quae haec interrogas,
ipsa te volumina non habere. Tamen stringendum
est breviter, ne omnino tacuisse videamur. Joannes
mittebat discipulos suos in vinculis constitutus, ut
sibi quaerens, illis disceret; et capite truncandus,
illum doceret esse sectandum, quem interrogatione <emph>852</emph> 
 sua magistrum omnium fatebatur. Neque
enim poterat ignorare, quem ignorantibus ante monstraverat,
et de quo dixerat: <hi>Qui habet sponsam,
sponsus est <note>(Ibid. 3. 29)</note>
            </hi>; Et, <hi>Cujus non sum dignus
calceamenta portare <note>(Matth. 3. 11)</note>
            </hi>; Et, <hi>Illum oportet
crescere, me autem minui <note>(Joan. 1. 27)</note>
            </hi>. Deumque
Patrem intonantem audierat: <hi>Hic est Filius meus
dilectus, in quo mihi complacui <note>(Ibid. 3. 30)</note>
            </hi>. Quod
autem dicit: <hi>Tu es qui venturus es, an alium exspectamus <note>(Matth. 3. 17)</note>
            </hi>?
hunc quoque sensum habere
potest: Scio quod ipse sis, qui tollere venisti peccata
mundi: sed quia ad inferos descensurus sum, etiam
hoc interrogo, utrum et illuc ipse descendas, an
impium sit hoc de Filio Dei credere, aliumque missurus
sis? Hoc autem scire desidero: ut qui te in
terris hominibus nuntiavi, etiam inferis nuntiem, si
forte venturus es. Tu enim es, qui venisti dimittere
captivitatem, et solvere eos, qui in vinculis tenebantur.
Cujus sciscitationem Dominus intelligens, operibus
magis quam sermone respondet: et Joanni praecipit
nuntiari, videre caecos, ambulare claudos, leprosos
mundari, surdos audire, mortuos surgere, et (quod
his majus est) pauperes evangelizari <note>(Matth. 11; et
Luc. 7)</note>. Pauperes autem vel humilitate, vel divitiis:
ut nulla inter pauperem divitemque distantia sit salutis;
sed omnes vocentur aequaliter. Quodque infert: <hi>Beatus qui non fuerit scandalizatus in me 
 <note>(Matth. 11.
6)</note>
            </hi>, non Joannem, sed discipulos ejus percutit, qui
prius accesserant ad eum, dicentes: <hi>Quare nos et
Pharisaei jejunamus frequenter, discipuli autem tui non
jejunant <note>(Marc. 18; et Luc. 5. 33)</note>
            </hi>? Et ad Joannem: <hi>Magister, cui tu praebuisti testimonium juxta Jordanem,
ecce discipuli ejus baptizant, et plures veniunt
ad eum 
 <note>(Joan. 3. 26)</note>
            </hi>. Quo dicto livorem significant
de signorum magnitudine, ex invidiae mordacitate
<pb n="1009"/>
venientem: cur baptizatus a Joanne, ipse audeat
baptizare; et multo amplior ad eum turba concurrat,
quam prius venerat ad Joannem. Et ne forsitan
plebs nesciens, hoc dicto Joannem suggillari arbitraretur,
in illius laudes perorat: et coepit de Joanne
ad turbas dicere circumstantes: <hi>Quid existis in desertum
videre? arundinem vento agitatam? Sed quid
existis in solitudinem videre? hominem mollibus vestitum <note>(Matth. 11. 7 et 8; et Luc. 7. 24 et 25)</note>
            </hi>?
et reliqua. <emph>853</emph> 
 Cujus dicti hic sensus est: Numquid ad
hoc existis in eremum, ut videretis hominem instar
arundinis ventorum flatu, in partes varias inclinari?
ut quem ante laudaverat, de eo nunc dubitet: et de
quo prius dixerat: <hi>Ecce Agnus Dei,</hi> nunc interroget,
utrum ipse an alius sit, qui vel venerit, vel venturus
sit? Et quia omnis praedicatio falsa sectatur lucra, et
gloriam quaerit humanam, ut per gloriam nascantur
compendia: asserit cum camelorum vestitum pilis,
nulli posse adulationi succumbere; et qui locustis
vescitur ac melle silvestri <note>(Matth. 3. 4)</note>, nec opes
neque alias terrenas delicias quaerere, rigidamque
et austeram vitam, aulas vitare palatii, quas quaerunt
qui purpura et bysso et serico et moltibus vestiuntur.
 Dicitque eum non solum Prophetam, qui
soleat ventura praedicere; sed plus esse quam Prophetam:
quia quem illi venturum esse dixerant, hic
venisse monstravit, dicens: <hi>Ecce Agnus Dei, qui tollit
peccata mundi <note>(Joan. 1. 29)</note>
            </hi>: praesertim cum ad fastigium
Prophetale Baptistae accesserit privilegium; ut
qui dixerat: <hi>Ego a te debeo baptizari <note>(Matth. 3. 14)</note>
            </hi>,
ipse eum baptizaverit: non praesumptione majoris,
sed obedientia discipuli, ac timore servi. Cumque
inter natos mulierum, nullum asserat Joanne surrexisse
majorem <note>(Matth. 11. 11)</note>, se, qui de Virgine
procreatus est, majorem esse commemorat: sive
omnem Angelum in coelis qui minimus est, in terris
cunctos homines anteire. Nos enim in Angelos proficimus;
et non Angeli in nos: sicut quidam stertentes
sopore gravissimo somniant. Nec sufficit hoc
in Joannis laudibus, nisi ipse praedicans baptismum
poenitentiae, prius dixisse referatur: <hi>Poenitentiam
agite, appropinquavit enim regnum coelorum <note>(Matth.
3. 1)</note>
            </hi>. Unde a diebus praedicationis ejus, regnum
coelorum vim patitur <note>(Ibid. 11. 12)</note>; ut qui homo
natus est. Angelus esse desideret; et terrenum animal,
coeleste quaerat habitaculum. <hi>Lex enim et Prophetae
usque ad Joannem prophetaverunt <note>(Ibid. 13)</note>
            </hi>:
non quod Joannes Prophetarum sit finis et Legis, sed
ille qui Joannis testimonio praedicatus est. Joannes
autem secundum mysterium, quod in Malachia scriptum
<pb n="1010"/>
est <note>(Cap. 4. v. 5)</note>, <hi>Ipse est Elias, qui venturus
est <note>(Matth. 11. 14)</note>
            </hi>: non quod eadem anima (ut Haeretici
suspicantur) et in Elia et in Joanne fuerit: sed
quod eamdem habuerit <emph>854</emph> Sancti Spiritus gratiam,
zona cinctus ut Elias, vivens in eremo ut Elias:
persecutionem passus ab Herodiade, ut ille sustinuit
ab Jezabel: ut quomodo Elias secundi praecursor adventus
est, ita Joannes venturum in carne Dominum
Salvatorem, non solum in eremo, sed etiam in matris
utero salutarit, et exultatione corporis nuntiarit.</p>
<p>CAP. II.--Quid significet quod in Matthaeo scriptum
est:  « Arundinem quassatam non confringet,
et linum fumigans non extinguet »  <note>(Matth. 12. 20)</note>.
Ad cujus expositionem loci, totum quod Matthaeus
de Isaia Propheta assumit testimonium ponendum
est, et ipsius verba Isaiae <note>(Isai. 42)</note>: juxta Septuaginta
interpretes, ipsumque Hebraicum, cui Theodotio,
Aquila, Symmachusque consentiunt. Sic ergo
de quatuor Evangelistis, solus Matthaeus posuit:
 « Jesus autem sciens, secessit inde: et secuti sunt
eum multi, et curavit eos omnes: et praecepit eis,
ne manifestum eum facerent; ut impleretur quod
dictum est per Isaiam Prophetam <note>(Cap. 42. v. 1.
et seqq.)</note>, dicentem: Ecce puer meus quem elegi:
dilectus meus, in quo bene complacuit animae meae.
Ponam spiritum meum super eum, et judicium gentibus
nuntiabit. Non contendet, neque clamabit, neque
audiet quisquam in plateis vocem ejus. Arundinem
quassatam non confringet, et linum fumigans
non extinguet, donec ejiciat ad victoriam judicium:
et in nomine ejus gentes sperabunt »  <note>(Matth 12.
15. et seqq.)</note>. Pro quo in Isaia juxta Septuaginta Interpretes
sic scriptum est:  « Jacob puer meus,
suscipiam cum. Israel electus meus, suscepit eum
anima mea. Dedi spiritum meum super eum, judicium
gentibus proferet. Non clamabit, neque dimittet,
nec audietur foris vox ejus. Arundinem
confractam non conteret, et linum fumigans non
extinguet: sed in veritate proferet judicium. Splendebit,
et non quassabitur, donec ponat super terram
judicium: et in nomine ejus gentes sperabunt. »  Nos
autem ex Hebraeo ita vertimus,  « Ecce puer [al. <hi>servus</hi> ]
meus, suscipiam eum; electus meus, complacuit
sibi in illo anima mea. Dedi spiritum meum super
eum: judicium gentibus proferet. Non clamabit, neque
accipiet personam, neque audietur foris vox
ejus. Calamum quassatum non conteret, et linum
fumigans non extinguet. In veritate educet judicium.
Non erit tristis neque turbulentus, donec ponat in
terra judicium: et legem ejus insulae expectabunt. » 
Ex quo apparet <emph>855</emph> Matthaeum Evangelistam,
non veteris interpretationis auctoritate constrictum,
dimisisse Hebraicam Veritatem: sed quasi Hebraeum
ex Hebraeis, et in Lege Domini doctissimum ea gentibus
protulisse, quae in Hebraeo legerat. Si enim sic
accipiendum est, ut Septuaginta Interpretes ediderunt: <hi>Jacob puer meus, suscipiam eum: Israel electus
meus, suscepit eum anima mea,</hi> 
 quomodo in Jesu intelligimus
<pb n="1011"/>
esse completum, quod de Jacob, et de
Israel scriptum est? Quod beatum Matthaeum non
solum in hoc testimonio, sed etiam in alio loco fecisse
legimus: <hi>Ex Aegypto vocavi filium meum <note>(Osee 11. 2)</note>
            </hi>:
pro quo Septuaginta transtulerunt: <hi>Ex Aegypto vocavi filios ejus.</hi> 
 Quod utique, nisi sequamur
Hebraicam Veritatem, ad Dominum Salvatorem
non pertinere, manifestum est. Sequitur enim: <hi>Ipsi autem immolabant Baalim.</hi> 
 Quod autem de assumpto
testimonio in Evangelio minus est: <hi>splendebit,
et non quassabitur, donec ponat super terram judicium,</hi> 
videtur mihi accidisse primi scriptoris errore,
qui legens superiorem sententiam in verbo judicii
esse finitam, putavit inferioris sententiae ultimum
verbum esse <hi>judicium:</hi> et pauca verba quae in medio,
hoc est, inter <hi>judicium,</hi> et <hi>judicium</hi> fuerant,
praetermisit. Rursumque quod apud Hebraeos legitur: <hi>Et in lege ejus sperabunt insulae,</hi> 
 Matthaeus sensum
potius quam verba interpretans, pro lege, et
insulis, nomen posuit, et gentes. Et hoc non solum
in praesenti loco, sed ubicumque de veteri Instrumento
Evangelistae et Apostoli testimonia protulerunt,
diligentius observandum est: non eos verba secutos
esse, sed sensum: et ubi Septuaginta ab Hebraico
discrepant, Hebraeum sensum suis expressisse sermonibus.
Puer igitur Dei omnipotentis juxta dispensationem
carnis assumptae, qua [al. <hi>quae</hi> ] ad nos mittitur,
Salvator est appellatus. Ad quem et in alio loco
dicit Pater: <hi>Magnum tibi est vocari puerum meum, ut
congreges tribus Jacob <note>(Isai. 49. 3)</note>
            </hi>. Haec [al. <hi>Hic</hi> ] est
vinea <hi>Sorec,</hi> quae interpretatur, <hi>electa.</hi> Hic est filius
amantissimus, in quo sibi complacuit anima Dei: non
quod Deus animam habeat; sed quod in anima
omnis Dei monstretur affectus. <emph>856</emph> Et non mirum,
si in Deo anima nominetur, cum universa humani
corporis membra, secundum leges tropologiae,
et diversas intelligentias, habere dicatur. Posuit
quoque spiritum suum super eum: <hi>Spiritum Sapientiae,
et intelligentiae, spiritum consilii, et fortitudinis,
spiritum sapientiae, et pietatis, et timoris Domini <note>(Isai. 11)</note>
            </hi>:
qui in specie columbae descendit super
eum: de quo et Joannes Baptista a Deo Patre audisse
se narrat: <hi>Super quem videris Spiritum Sanctum
descendentem, et manentem super eum, ipse est <note>(Joan. 1. 33)</note>
            </hi>.
Et <hi>Judicium gentibus nuntiabit;</hi> de quo,
et in Psalmis: <hi>Deus judicium tuum regi da, et justitiam
tuam filio regis <note>(Psal. 71. 1)</note>
            </hi>. Qui et ipse loquitur
in Evangelio: <hi>Non enim Pater judicat quemquam,
sed omne judicium dedit Filio <note>(Joan. 5. 22)</note>
            </hi>. <hi>Non
contendet:</hi> sicut agnus ductus est ad victimam: non
contendet in subversione audientium. <hi>Neque clamabit,</hi> 
juxta illud quod Paulus Apostolus scribit: <hi>Omnis
<pb n="1012"/>
clamor, et ira, et amaritudo auferatur a vobis <note>(Ephes. 4.
31)</note>
            </hi>. Non clamabit: quia Israel non fecit judicium,
sed clamorem. <hi>Neque audiet quisquam in plateis, sive
foris, vocem ejus. Omnis enim gloria filiae regis ab intus <note>(Psal. 44. 14)</note>
            </hi>:
Et, <hi>Arcta, et angusta via est, quae
ducit ad vitam <note>(Matth. 7. 14)</note>
            </hi>. Unde in plateis vox
illius non auditur, in quibus confidenter agit sapientia,
latam spatiosamque viam non ingrediens, sed
arguens atque condemnans. Unde et his qui foris
erant, non sua voce, sed per parabolas loquebatur: <hi>Arundinem,</hi> 
 inquit, <hi>quassatam non confringet;</hi> sive (ut
Septuaginta transtulerunt) <hi>calamum fractum non conteret.</hi> 
Calamus fractus qui fuit antea vocalis, et in
laudes Domini concinebat, appellandus est Israel,
qui quoniam [al. <hi>quondam</hi> ] impegit in angularem lapidem,
et cecidit super eum, fractusque in illo est;
propterea dicitur de eo: <hi>Increpa Domine bestias calami <note>(Psal. 67. 31)</note>
            </hi>:
et in Jesu volumine torrens appellatur <hi>cannae,</hi> 
 id est, <hi>calami;</hi> qui aquas habet turbidas,
quas elegit Israel, purissima contemnens
fluenta Jordanis: reversusque mente in Aegyptum,
et desiderans coenosam ac palustrem regionem, peponesque,
et cepe, et allia, et cucumeres, ollasque
Aegyptiarum carnium, rectissime per Isaiam appellatur
calamus fractus: cui qui inniti voluerit, <emph>857</emph> 
pertundetur manus ejus. Qui enim post adventum
Domini Salvatoris Evangelicae interpretationis spiritum
derelinquens, in Judaicae litterae morte requiescit,
istius cuncta opera vulnerantur. Linum quoque
fumigans non extinguet, populum de gentibus congregatum,
qui extincto legis naturalis ardore, fumi
amarissimi, et qui noxius oculis est, tenebrosaeque
caliginis involvebatur erroribus. Quem non solum
non restinxit et redegit in cinerem, sed e contrario
de parva scintilla, et pene moriente, maxima suscitavit
incendia; ita ut totus orbis arderet igne Domini
Salvatoris, quem venit mittere super terram,
et in omnibus ardere desiderat <note>(Luc. 12. 49)</note>. Secundum
tropologiam quid nobis videretur de hoc loco,
in Commentariolis Matthaei breviter annotavimus.
Iste autem qui arundinem quassatam non confregit,
et linum fumigans non extinxit, judicium quoque
perduxit ad victoriam <note>(Isai. 42. 3)</note>, cujus judicia
vera sunt, justificata in semetipsis <note>(Psal. 18)</note>, ut justificetur
in sermonibus suis, et vincat cum judicatur <note>(Psal. 50)</note>,
et tamdiu lumen praedicationis ejus
in mundo resplendeat, nulliusque conteratur, et vincatur
insidiis, donec ponat in terra judicium, et impleatur
illud quod scriptum est: <hi>Fiat voluntas tua,
sicut in coelo et in terra <note>(Matth. 6. 10)</note>
            </hi>. Et, <hi>In nomine
ejus gentes sperabunt <note>(Isai. 11. 10)</note>
            </hi>; sive <hi>in lege ejus
sperabunt insulae <note>(Ibid. 42. 4)</note>
            </hi>. Quomodo enim insulae
turbine flatuque ventorum, et crebris tempestatibus
feriuntur quidem, sed non subvertuntur, in exemplum
<pb n="1013"/>
Evangelicae domus, quae supra petram robusta
mole fundata est <note>(Matth. 7; et Luc. 6)</note>, ita et Ecclesiae
quae sperant in lege, et in nomine Domini Salvatoris,
loquuntur per Isaiam: <hi>Ego civitas firma, civitas
quae non oppugnatur <note>(Isai. 27. 3. sec. LXX)</note>
            </hi>.</p>
<p>CAP. III.--Quem sensum habeat, quod in Evangelista
Matthaeo scriptum est: <hi>Si quis vult venire post
me, abneget semetipsum <note>(Matth. 16. 24)</note>
            </hi>. Quae est sui
abnegatio? aut quomodo qui sequitur Salvatorem,
seipsum abnegat? De quo in tertio Commentariorum
ejusdem Matthaei libro, ita breviter locutus sum: Qui
deponit veterem hominem cum operibus suis negat <emph>858</emph> 
 seipsum, dicens: <hi>Vivo autem jam non ego,
vivit vero in me Christus <note>(Galat. 2. 20)</note>
            </hi>: tollitque crucem
suam et mundo crucifigitur. Cui autem mundus
crucifixus est, sequitur Dominum crucifixum. Quibus
nunc addere possumus: postquam ostendit discipulis
quod oporteret eum ire Jerusalem, et multa pati a
Sacerdotibus et Scribis, et principibus Sacerdotum
et occidi, assumens eum Petrus, coepit increpare et
dicere: <hi>Absit a te, Domine, non erit tibi hoc.</hi> Qui
conversus, dicit Petro: <hi>Vade post me Satana, scandalum
es mihi: quia non sapis quae Dei sunt, sed quae
hominum <note>(Matth. 16. 23)</note>
            </hi>. Humano quippe timore
perterritus, passionem Domini formidabat. Et quomodo,
audiens <hi>multa pati, et occidi,</hi> timebat: sic audiens, <hi>et tertia die 
 resurgere,</hi> gaudere debuerat, et
tristitiam passionis, resurrectionis gloria mitigare.
Unde illo pro timore correpto, loquebatur ad omnes
discipulos, sive, <hi>convocavit turbam cum discipulis suis,</hi> 
ut Marcus posuit; aut juxta Lucam, <hi>dicebat ad cunctos:
Si quis vult post me venire, abneget semetipsum;
et tollat crucem suam, et sequatur me <note>(Luc. 9. 23)</note>
            </hi>.
Cujus exhortationis hic sensus est: Non est delicata
in Deum et secura confessio. Qui in me credit, debet
suum sanguinem fundere. <hi>Qui enim perdiderit animam
suam in praesenti, lucrifaciet eam in futuro <note>(Matth. 10. 39)</note>
            </hi>.
Quotidie credens in Christum, tollit
crucem suam, et negat seipsum. Qui impudicus fuit,
versus ad castitatem, temperantia luxuriam negat.
Qui formidolosus et timidus, assumpto robore fortitudinis,
priorem se esse nescit. Iniquus si sequatur
justitiam, negat iniquitatem. Stultus si Christum confiteatur
Dei virtutem et Dei sapientiam, negat stultitiam <note>(1. Cor. 1)</note>.
Quod scientes, non solum persecutionis
tempore et necessitate martyrii, sed in omni
conversatione, opere, cogitatione, sermone, negemus
nosmetipsos quod ante fuimus; et confiteamur eos,
qui in Christo renati sumus. Idcirco enim Dominus
crucifixus est, ut et nos qui credimus in eum, et
peccato mortui sumus, crucifigamur cum ipso, dicamusque
quod Apostolus Paulus docuit: <hi>Cum Christo
crucifixus sum <note>(Gal. 2. 19)</note>
            </hi>. Et: <hi>Mihi autem absit
<pb n="1014"/>
gloriari,</hi> <emph>859</emph> <hi>nisi in Cruce Domini nostri Jesu
Christi: per quem mihi mundus crucifixus est, et ego
mundo <note>(Galat. 6. 14)</note>
            </hi>. Qui cum Christo crucifixus
est, spoliet principatus et potestates, et triumphet
eas in ligno. Unde et in Evangelio secundum
Matthaeum, in typum eorum qui in Domino credituri
erant, et se cum illo crucifixuri, Simon Cyrenaeus
portat crucem ejus; quam juxta alios Evangelistas
prior ipse portavit.</p>
<p>CAP. IV.--Quid vult significare, quod in eodem
Matthaeo scriptum est, <hi>Vae praegnantibus, et nutrientibus
in illis diebus.</hi> Et: <hi>Orate ne fiat fuga vestra hyeme
vel sabbato <note>(Matth. 24. 19. 20)</note>
            </hi>. Quod ex superioribus
pendere manifestum est. Cum enim Evangelium Christi
cunctis gentibus fuerit praedicatum, et venerit
consummatio, viderintque <hi>abominationem desolationis,
quae dicta est a Daniele Propheta, stantem in loco
sancto <note>(Marc. 13)</note>
            </hi>: tunc praecipitur his, qui in Judaea
sunt, ut fugiant ad montes; et qui in tecto, ne
descendant tollere aliquid de domo sua; et qui in
agro, ne revertantur auferre tunicam suam. De quibus
in Commentariis ejusdem Matthaei plenius diximus.
Statimque conjungitur: <hi>Vae praegnantibus et
nutrientibus in illis diebus.</hi> In quibus diebus? quando
abominatio desolationis steterit in loco sancto. Quod
quidem juxta litteram de adventu Antichristi praedicari,
nulli dubium est: quando persecutionis magnitudo
compellit fugere, et graves uteri, parvulique
lactentes fugam retardant. Licet quidam Titi et
Vespasiani adversus Judaeos, et praecipue Jerusalem
obsidionem pugnamque significari velint. Hyemem
quoque et sabbatum, sic interpretantur, ne eo tempore
fugere compellantur, quando duritia frigoris in
agris, et in desertis locis, fugientes latere non patitur:
et observatio sabbati, aut praevaricatores facit,
si fugiant; aut hostium gladiis subjacere, si sabbati
otium, et praecepta servaverint. Nos autem audientes
Dominum Salvatorem, ut qui in Judaea <emph>860</emph> sunt,
ad montana confugiant, ipsi quoque oculos levemus
[al. <hi>levamus</hi> ] ad montes, de quibus scriptum est: <hi>Levavi oculos meos in montes, unde veniet auxilium
mihi 
 <note>(Psal. 120. 1)</note>
            </hi>. Et in alio loco: <hi>Fundamenta
ejus in montibus sanctis <note>(Psal. 86. 1)</note>
            </hi>: Et, <hi>Montes in
circuitu ejus, et Dominus in circuitu populi sui (Psal.
<pb n="1015"/>
124)</hi>: Et, <hi>Non potest latere civitas super montem
posita <note>(Matth. 5. 14)</note>
            </hi>, et discalciemus non pelle litterae,
nudisque pedibus cum Moyse ascendentes montem,
dicamus: <hi>Transiens videbo visionem hanc
magnam <note>(Exod. 3. 3)</note>
            </hi>; ut possimus intelligere praegnantes
animas, quae de semine doctrinarum et sermonis
Dei, initia fidei conceperunt, et dicunt cum
Isaia: <hi>A timore tuo Domine concepimus, et parturivimus,
et peperimus spiritum salutis tuae, quem fecisti
super terram <note>(Isai. 26. 14)</note>
            </hi>. Sicuti enim semina paulatim
formantur in uteris: et tamdiu non putatur
[al. <hi>reputatur</hi> ] homo, donec elementa confusa
suas imagines membraque suscipiant: ita sensus ratione
conceptus, nisi in opera proruperit, adhuc in
ventre retinetur; et cito abortio perit, cum viderit
abominationem desolationis <note>(Dan. 9. 27; Matth. 24.
15; Marc. 13. 14)</note> stantem in Ecclesia, et Satanam
transfigurari in Angelum lucis <note>(2. Cor. 11. 14)</note>. De
istiusmodi foetibus Paulus loquitur dicens: <hi>Filioli
mei, quos iterum parturio, donec Christus formetur in
vobis <note>(Galat. 4. 10)</note>
            </hi>. Has ergo reor juxta mysticos intellectus
esse mulieres, de quibus idem Apostolus
scribit: <hi>Mulier seducta in transgressione facta est.
Salvabitur autem per filiorum generationem, si permanserint
in fide et caritate et sanctitate cum pudicitia <note>(1.
Tim. 2. 14. 15)</note>
            </hi>. Quae si de sermone divino aliquando
generarit, necesse est, quae generata sunt, crescere;
et primum accipere lac infantiae <note>(1. Cor. 3. 2)</note>, donec
perveniant ad solidum cibum, et ad maturam aetatem
plenitudinis Christi <note>(Ephes. 4. 13)</note>. Omnis enim
qui lacte alitur, imperitus est in ratione justitiae:
parvulus enim est. Hae igitur animae quae necdum
pepererunt, sive quae necdum potuerunt quae generata
sunt alere; cum viderint sermonem haereticum
stantem in Ecclesia, cito scandalizantur <emph>861</emph> et
pereunt: et in tempestate atque persecutionibus permanere
non possunt, praesertim si otium habuerint bonorum
operum, et non ambulaverint in via, quae Christus
est <note>(Joan. 14. 6)</note>. De hac abominatione haereticae
perversaeque doctrinae dicebat Apostolus, quod homo
iniquitatis et adversarius elevet se contra omne quod
dicitur Deus et religio, ita ut audeat stare in Templo
Dei, et ostendere se quod ipse sit tanquam Deus <note>(2. Thess. 2. 4)</note>:
cujus adventus secundum operationem
Satanae; et ea quae concepta sunt facit perire
abortio; et quae sunt nata, ad pueritiam et ad perfectam
aetatem pervenire non posse. Quamobrem
orandus est Dominus, ne in exordio fidei et crescentis
aetatis oriatur hiems, de qua scriptum est: <hi>Hiems
transiit, imber abiit sibi <note>(Cant. 2. 11)</note>
            </hi>; ne otio torpeamus:
<pb n="1016"/>
sed imminente naufragio, suscitemus dormientem
Dominum, atque dicamus: <hi>Praeceptor
salva nos, perimus <note>(Matth. 8. 25)</note>
            </hi>.</p>
<p>CAP. V.--Quid sibi velit, quod scriptum est in
Evangelio secundum Lucam: <hi>Et non receperunt eum:
quoniam facies ejus erat vadens in Jerusalem <note>(Luc. 9.
53)</note>
            </hi>. Festinans Dominus pergere in Jerusalem, ut complerentur
dies assumptionis ejus, et Pascha celebraret,
de quo dixerat: <hi>Desiderio desideravi hoc Pascha
comedere vobiscum antequam patiar <note>(Ibid. 22. 15)</note>
            </hi>,
et bibere calicem, de quo ait: <hi>Calicem quem dedit
mihi Pater, non bibam illum <note>(Joan. 18. 11)</note>
            </hi>? omnemque
doctrinam suam patibulo roboraret, juxta
illud quod scriptum est: <hi>Cum exaltatus fuero a terra,
omnia traham ad meipsum <note>(Ibid. 12. 32)</note>
            </hi>; obfirmavit
faciem suam, ut iret Jerusalem. Obfirmatione enim
et fortitudine opus est ad passionem sponte properanti.
Unde et Ezechieli, cui dixerat Deus: <hi>Fili hominis
in medio scorpionum tu habitas, et ne timeas
eos: obfirmavi,</hi> inquit, <hi>faciem tuam, et dedi faciem
tuam aeneam, et frontem tuam ferream <note>(Ezech. 2. 6.
et 3. 9)</note>
            </hi>; ut si forsitan surrexisset contra eum malleus
universae terrae, quasi incus durissima <emph>862</emph> 
resisteret, malleumque contereret, de quo scriptum
est: <hi>Quomodo confractus est, et contritus est malleus
universae terrae <note>(Jer. 50. 23)</note>
            </hi>? <hi>Et misit nuntios,</hi> id est, <hi>Angelos ante faciem suam 
 <note>(Luc. 9. 52)</note>
            </hi>. Justum enim
erat ut Dei Filio Angeli ministrarent. Sive Angelos,
Apostolos vocat: quia et Joannes praecursor
Domini, Angelus appellatus est <note>(Malach. 3; et Matth.
11)</note>. Cumque ingressi essent vicum Samariae, ut
praepararent ei, non susceperunt illum: <hi>quia facies
ejus erat vadens in Jerusalem.</hi> Hostili inter se Samaritani
atque Judaei discordant odio, et cum omnes
oderint gentes, proprio contra se furore bacchantur,
dum utrique de Legis possessione contendunt,
et intantum se mutuo persequuntur, ut postquam
Judaei de Babylonia sunt reversi, aedificationem
Templi, Samaritani semper impedierint. Cumque
vellent et ipsi cum eis aedificare Templum, responderunt
Judaei: <hi>Non licet nobis et vobis aedificare domum
Domini <note>(1. Esdr. 4)</note>
            </hi>. Denique pro summa injuria
Pharisaei exprobrabant Domino: <hi>Nonne daemonium
<pb n="1017"/>
habes, et Samaritanus es? <note>(Joan. 8. 48)</note>
            </hi>. Et
in parabola de Jerusalem descendentis Jericho, Samaritanus
ponitur pro signo atque miraculo, quod
malus bene fecerit <note>(Luc. 10)</note>: et ad puteum Samaritanae
scriptum est: <hi>Non enim coutuntur Samaritani
Judaeis <note>(Joan. 4. 9)</note>
            </hi>. Videntes ergo Samaritae Dominum
Jerusalem pergere, id est, ad hostes suos, quod
audierant a discipulis ejus, qui ad parandum hospitium
venerant, Judaeum esse cognoscunt: et quasi
Judaeum atque alienum, et eum qui ad inimicos pergeret,
suscipere noluerunt. Quanquam, et alia nobis
subjiciatur intelligentia, quod voluntatis Domini
fuerit, non suscipi a Samaritis, quia festinabat ire
Jerusalem, ibique pati, et sanguinem fundere, ne
occupatus susceptione Samaritica, et doctrina gentis
illius, passionis differret diem, ad quam venerat sustinendam.
Unde dicit et alio loco: <hi>Non veni nisi
ad oves perditas</hi> <emph>863</emph> <hi>domus Israel <note>(Matth. 15.
24)</note>
            </hi>. Et Apostolis praecepit: <hi>Civitatem Samaritanorum
non intrabitis <note>(Ibid. 10. 5)</note>
            </hi>, volens tollere omnem
occasionem persecutionis Judaicae: ne postea dicerent,
crucifiximus eum, quia se inimicis nostris, et
hostibus junxerat. Facies igitur ejus erat pergentis
Jerusalem. Et idcirco juxta aliam intelligentiam,
non receperunt eum Samaritae: quia festinabat ingredi
Jerusalem. Ut autem eum non reciperent, fuit
Dominicae voluntatis. Denique Apostoli in Lege versati,
in qua tantum justitiam noverant, oculum pro
oculo, dentem pro dente, ulcisci nituntur injuriam,
et imitari Eliam, ad cujus vocem duos pentecontarchos
militum ignis absumpserat: dicuntque ad Dominum: <hi>Vis, dicimus, ut ignis descendat de coelo, et
consumat eos 
 <note>(Luc. 9. 51)</note>
            </hi>? Pulchre, <hi>Vis,</hi> inquiunt, <hi>dicimus:</hi> 
 nam et Elias dixerat: <hi>Si homo Dei sum,
ignis descendat de coelo super vos <note>(4. Reg. 1. 10)</note>
            </hi>.
Ergo ut Apostolorum sermo efficientiam habeat,
voluntatis est Domini. Nisi enim ille jusserit, frustra
dicunt Apostoli, ut ignis descendat super eos, et
quodammodo verbis aliis hoc loquuntur. Si ad servi
Eliae injuriam ignis descendit de coelo, et non Samaritas,
sed Judaeos consumpsit incendium, quanto
magis ad contemptum Filii Dei, in impios Samaritas
debet flamma saevire? E regione Dominus, qui non
ad judicandum venerat; sed ad salvandum, non in
potestate, sed in humilitate, non in Patris gloria,
sed in hominis vilitate, increpat eos, quod non meminerint
doctrinae suae, et bonitatis Evangelicae, in
qua dixerat: <hi>Qui te percusserit in maxillam, praebe
ei et alteram <note>(Matth. 5. 39)</note>
            </hi>: Et, <hi>Diligite inimicos vestros <note>(Luc. 6. 35)</note>
            </hi>.</p>
<p>
            <pb n="1018"/>CAP. VI.--Alteram de Evangelio Lucae <note>(Cap. 16.
v. 1. et sqq.)</note> quaestiunculam proposuisti: quis sit
villicus iniquitatis, qui Domini voce laudatus est.
Cujus cum vellem scire rationem, et de quo fonte
processerit, revolvi volumen Evangelicum, et inter
caetera reperi; quod appropinquantibus Salvatori
publicanis, et peccatoribus, ut audirent eum, murmurabant
Pharisaei et Scribae, dicentes: <hi>Quare iste
peccatores suscipit, et comedit cum eis <note>(Luc. 15. 2)</note>
            </hi>?
Qui locutus est eis parabolam centum ovium, et
unius perditae, quae inventa pastoris humeris reportata
est. Et cur esset <emph>864</emph> proposita, statim intulit: <hi>Dico vobis, sic erit gaudium in coelo super uno
peccatore poenitentiam agente, magis quam super nonaginta
novem justis, qui non habent opus poenitentia.</hi> 
Aliam quoque parabolam decem drachmarum uniusque
perditae, et repertae cum proposuisset, simili
eam fine complevit. <hi>Sic dico vobis, gaudium erit coram
Angelis Dei super uno peccatore poenitentiam agente.</hi> 
Tertiam quoque parabolam proposuit hominis habentis
duos filios, et dividentis inter eos substantiam.
Cumque minor facultatibus perditis, egere coepisset,
et comedere siliquas, porcorum cibum, reversus ad
patrem, susceptus ab eo est. Frater quoque invidens
senior, patris voce correptus est, quod laetari debuerit,
et gaudere, quia frater ejus mortuus fuerat,
et revixit: perditus erat, et inventus est. Has tres
parabolas contra Pharisaeos, et Scribas locutus est,
qui nolebant recipere poenitentiam peccatorum, et
Publicanorum salutem. <hi>Dicebat autem,</hi> inquit, <hi>et ad
discipulos suos <note>(Ibid. 16. 1)</note>
            </hi>, haud dubium, quin
parabolam, sicut prius ad Scribas, et Pharisaeos:
qua parabola ad clementiam discipulos hortaretur,
et aliis diceret verbis: <hi>Dimitte, et dimittetur vobis <note>(Luc. 6. 7)</note>
            </hi>;
ut in Oratione Dominica libera fronte
poscatis, <hi>Dimitte nobis debita nostra, sicut et nos dimittimus
debitoribus nostris <note>(Matth. 6. 12)</note>
            </hi>. Quae est
ergo parabola ad clementiam discipulos cohortantis? <hi>Homo quidam erat dives, qui habebat villicum <note>(Luc. 16. 1)</note>
            </hi> 
 sive <hi>dispensatorem,</hi> hoc enim <foreign xml:lang="greek">οἰκονόμος</foreign>
significat. Villicus autem proprie villae gubernator
est, unde et a villa villicus nomen accepit. <foreign xml:lang="greek">Οἰκονόμος</foreign>
autem tam pecuniae, quam frugum, et omnium quae
dominus possidet, dispensator est. Unde, et <foreign xml:lang="greek">οἰκονομικὸς</foreign>
Xenophontis pulcherrimus liber est, qui non
gubernationem villae, sed dispensationem universae
domus (Tullio interpretante) significat. Iste igitur
dispensator accusatus est ad dominum suum, quod
dissiparet substantiam ejus. Quo vocato dixit: <hi>Quid
hoc undio de te? Redde rationem dispensationis tuae,
neque enim ultra mea poteris dispensare.</hi> Quid dixit intra
<pb n="1019"/>
semetipsum: <hi>Quid faciam, quia dominus meus aufert
a me dispensationem? Fodere non valeo, mendicare</hi> <emph>865</emph> 
 <hi>erubesco. Scio quid faciam, ut quando
sublata mihi fuerit dispensatio, suscipiant me in domos
suas. Vocavit itaque singulos debitores domini sui, et
dixit primo: Quantum debes Domino meo? Qui dixit
ei: Centum batos olei. Ait illi: Tolle cautionem tuam,
et sedens cito, scribe quinquaginta. Deinde ad alium locutus
est: Tu autem quantum debes? At ille respondit:
Centum coros tritici. Dixitque ei: Tolle cautionem tuam,
et scribe octoginta. Et laudavit Dominus villicum,</hi> sive <hi>dispensatorem iniquitatis, quod prudenter fecerit: quia
filii saeculi hujus prudentiores sunt filiis lucis in generatione
sua. Et ego dico vobis, facite vobis amicos de
iniquo mamona: ut quando defeceritis, recipiant vos
in aeterna tabernacula. Qui fidelis est in parvo, et in
multo fidelis est. Qui minimo iniquus est, et in multo iniquus
erit. Si ergo in iniquo mamona fideles non fuistis,
quod verum est, quis credet vobis? Et si in alieno
fideles non fuistis, quod vestrum est, quis dabit vobis?
Nemo servus potest duobus Dominis servire: aut enim
unum habebit odio, et alterum diliget: aut unum audiet,
et alterum contemnet. Non potestis Deo servire, et mamonae.
Audiebant autem haec omnia Pharisaei, qui erant
avari, et subsannabant illum.</hi> 
 Totum parabolae hujus
textum posui, ut non nobis intelligentiam aliunde
quaeramus, et in parabola certas nitamur invenire
personas; sed interpretemur eam quasi parabolam,
hoc est similitudinem, quae ab eo vocatur quod alteri <foreign xml:lang="greek">παραβάλλεται,</foreign>
 hoc est, assimilatur, et quasi umbra
praevium veritatis est. Si ergo dispensator iniqui
mamonae, Domini voce laudatur, quod de re iniqua
sibi justitiam praepararit: et passus dispendia Dominus,
laudat dispensatoris prudentiam, quod adversus
Dominum quidem fraudulenter, sed pro se prudenter
egerit: quanto magis Christus qui nullum damnum
sustinere potest, et pronus est ad clementiam, laudabit
discipulos suos, si in eos qui credituri [al. <hi>crediti</hi> ]
sibi sunt, misericordes fuerint? Denique post parabolam
intulit: <hi>Et ego vobis dico, facite vobis amicos de
iniquo mamona.</hi> Mamona autem, non Hebraeorum,
sed Syrorum lingua, divitiae nuncupantur, quod <emph>866</emph> 
 de iniquitate collectae sint. Si ergo iniquitas
bene dispensata vertitur in justitiam: quanto
magis sermo divinus, in quo nulla est iniquitas, qui
et Apostolis creditus est, si bene fuerit dispensatus,
dispensatores suos levabit in coelum? Quamobrem
sequitur: <hi>Qui fidelis est in minimo,</hi> hoc est in carnalibus, <hi>et in multis fidelis erit,</hi> 
 hoc est in spiritualibus.
<pb n="1020"/> <hi>Qui autem in parvo iniquus est,</hi> 
 ut non det fratribus ad
utendum, quod a Deo pro omnibus est creatum; iste
et in spirituali pecunia dividenda iniquus erit; ut non
pro necessitate, sed pro personis doctrinam Domini
dividat. Si autem, inquit, carnales divitias quae labuntur,
non bene dispensatis, veras aeternasque divitias
doctrinae Dei, quis credet vobis? Et si in his quae
aliena sunt (alienum autem est a nobis omne quod
saeculi est) infideles fuistis, ea quae vestra sunt, et
proprie deputata homini, quis vobis credere poterit?
Unde corripit avaritiam, et dicit eum qui amat pecuniam.
Deum amare non posse. Igitur et Apostolis,
si velint amare Deum, pecunias esse contemnendas.
Unde Scribae et Pharisaei qui erant avari, adversum
se dictam intelligentes parabolam, subsannabant
eum: carnalia, ut certa et praesentia, spiritualibus ac
futuris, et quasi incertis praeponentes, Theophilus
Antiochenae Ecclesiae septimus post Petrum Apostolum
Episcopus, qui quatuor Evangelistarum in
unum opus dicta compingens, ingenii sui nobis monumenta
dimisit [al. <hi>reliquit</hi> ], haec super hac parabola
in suis Commentariis est locutus. « Dives qui
habebat villicum, sive dispensatorem, Deus omnipotens
est, quo nihil est ditius. Hujus dispensator est
Paulus, qui ad pedes Gamalielis sacras Litteras didicit <note>(Act. 22. 3)</note>,
et Legem Dei susceperat dispensandam.
Qui cum coepisset credentes in Christo persequi,
ligare, occidere, et omnem Domini sui dissipare
substantiam, correptus a Domino est: <hi>Saule, Saule
quid me persequeris? Durum est tibi contra stimulum
calcitrare <note>(Actor. 9. 4. 5)</note>
            </hi>. Dixitque in corde suo: Quid
faciam? quia qui magister fui, et villicus, cogor esse
discipulus et operarius. <emph>867</emph> <hi>Fodere non valeo.</hi> 
Omnia enim mandata Legis, quae terrae incubabant,
cerno destructa: et Legem atque Prophetas usque ad
Joannem Baptistam esse finitos. <hi>Mendicare erubesco,</hi> 
ut qui doctor fueram Judaeorum, cogar a gentibus et
a discipulo Anania, salutis ac fidei mendicare doctrinam.
Faciam igitur quod mihi utile esse intelligo:
ut postquam projectus fuero de villicatione mea, recipiant
me Christiani in domos suas. Coepitque eos
qui prius versabantur in Lege, et sic in Christum
crediderant, ut arbitrarentur se in Lege justificandos,
docere Legem abolitam, Prophetias praeterisse,
et quae antea pro lucro fuerant, reputari in
stercora <note>(Philipp. 3. 8)</note>. Vocavit itaque duos de pluribus
debitoribus. Primum, qui debebat centum balos
olei, eos videlicet qui fuerant ex gentibus congregati,
et magna indigebant misericordia Dei; et de centenario
numero (qui plenus est atque perfectus) fecit eos
scribere quinquagenarium, qui proprie poenitentium
<pb n="1021"/>
est, juxta jubilaeum, et illam in Evangelio parabolam,
in qua alteri quingenti, alteri quinquaginta denarii
dimittuntur. Secundum autem vocavit populum Judaeorum,
qui tritico mandatorum Dei nutritus erat,
et debebat ei centenarium numerum, et coegit, ut de
centum, octoginta faceret, id est crederet in Domini
resurrectione, quae octavae diei numero continetur, et
de octo completur decadibus: ut de sabbato Legis
transiret ad primam sabbati. Ob hanc causam a Domino
praedicatur, quod bene fecerit; et pro salute sua
in Evangelii clementiam de Legis austeritate mutatus
sit. Quod si quaesieris, quare vocetur <hi>villicus
iniquitatis,</hi> in Lege, quae Dei est; iniquus erat villicus,
qui bene quidem offerebat, sed non bene dividebat;
credens in Patrem, sed Filium persequens;
habens Deum omnipotentem, sed Spiritum Sanctum
negans. Prudentior itaque fuit Paulus Apostolus in
transgressione Legis filiis quondam lucis, qui in Legis
observatione versati, Christum qui Dei patris verum
lumen est, perdiderunt. Ambrosius <emph>868</emph> Mediolanensis
Episcopus quid de hoc loco senserit, in Commentariis
ejus legere poteris. Origenis et Didymi in
hanc parabolam explanationem invenire non potui;
et utrum abolita sit temporum vetustate, an ipsi non
scripserint, incertum habeo. Mihi juxta priorem interpretationem
hoc videtur, quod de iniquo mamona
debeamus nobis amicos facere, non quoslibet pauperes;
sed eos qui nos possint recipere in domos
suas, et in aeterna tabernacula: ut cum eis parva
praebuerimus, recipiamus ab illis magna, et dantes
aliena, nostra suscipiamus, et seminemus in benedictione,
ut metamus benedictionem: <hi>Qui enim parce
seminaverit, parce et metet.</hi> </p>
<p>CAP. VII.--Quo sensu accipiendum sit, quod in
Epistola legimus ad Romanos: <hi>Vix enim pro justo quis
moritur. Nam pro bono forsitan quis audeat mori <note>(Rom.
5. 7)</note>
            </hi>. Duae haereses ex occasione hujus testimonii,
quod non intelligunt, diverso quidem errore, sed
pari impietate blasphemant. Marcion enim qui justum
Deum, et Creatorem Legis facit, et Prophetarum;
bonum autem Evangeliorum, et Apostolorum, cujus
vult esse Filium Christum, duos introducit deos: alterum
justum, et alterum bonum. Et pro justo asserit,
vel nullos, vel paucos oppetisse mortem. Pro
bono autem, id est Christo, innumerabiles Martyres
extitisse. Porro Arius justum ad Christum refert, de
quo dictum est: <hi>Deus judicium tuum regi da, et justitiam
tuam filio regis <note>(Psal. 71. 1)</note>
            </hi>: Et ipse de se in
Evangelio: <hi>Non enim Pater judicat quemquam; sed
omne judicium dedit Filio <note>(Joan. 5. 22)</note>
            </hi>; Et, <hi>Ego sicut
audio, sic judico <note>(Ibid. 30)</note>
            </hi>. Bonum autem ad Deum
Patrem, de quo ipse Filius confitetur: <hi>Quid me dicis
bonum: Nemo est bonus, nisi unus Deus Pater <note>(Luc.
18. 19)</note>
            </hi>. Cumque hucusque blasphemiae suae devios
calles potuerit invenire, in consequentibus impingit,
et corruit. Quomodo enim pro Patre quis audet mori,
et pro Filio vix moritur, cum propter nomen Christi,
<pb n="1022"/>
tantus Martyrum sanguis effusus sit? Qui igitur simpliciter
hunc exponit locum, hoc potest dicere quod
in veteri Lege, in qua justitia est, vix <emph>869</emph> pauci
inventi sunt, qui suum fuderint sanguinem. In novo
autem Instrumento, in quo bonitas est atque clementia,
innumerabiles exstiterunt Martyres. Sed ex eo
quod posuit, <hi>forsitan quis etiam audeat mori,</hi> et
pendulo gradu sententiam temperavit, inveniri posse
nonnullos, qui audeant mori pro Evangelio, ostendit
non sic accipiendum; sed ex superioribus, et inferioribus
sensum loci hujus debere tractari. Dicens
enim Paulus se gloriari in tribulationibus: quia <hi>tribulatio
patientiam operatur; patientia autem probationem;
probatio vero spem; spes autem non confundit <note>(Rom. 5. 4. et 5)</note>
            </hi>,
quae ex eo certam habeat promissionem, <hi>quia caritas Dei diffusa est in cordibus nostris, per
Spiritum Sanctum qui datus est nobis 
 <note>(Ibid.)</note>
            </hi>: secundum
illud quod Deus dixerat per Prophetam: <hi>Effundam
de spiritu meo super omnem carnem <note>(Joel. 1. 28)</note>
            </hi>;
miratur bonitatem Christi, quod pro impiis, et infirmis,
et peccatoribus mori voluerit, et mori opportuno
tempore, de quo ipse dicit: <hi>Tempore opportuno exaudivi
te, et in die salutis auxiliatus sum tui <note>(Isai. 49. 8)</note>
            </hi>.
Et rursum: <hi>Ecce nunc tempus acceptabile, ecce nunc
dies salutis <note>(2. Cor. 6. 2)</note>
            </hi>. Quando omnes peccaverunt,
simul inutiles facti sunt, non fuit qui faceret
bonum, non fuit usque ad unum <note>(Psal. 13. 1)</note>. Incredibilis
ergo bonitas, et clementia inaudita, mori pro
impiis, vix enim pro justo aliquem, et bono suum
sanguinem fundere, metu mortis cuncta terrente.
Nam inveniri interdum potest, ut aliquis pro re justa,
et bona audeat mori. Caritas autem Dei, quam habuit
in nobis, hinc maxime comprobatur, quod cum adhuc
peccatores essemus, <hi>Christus pro nobis mortuus
est, et sublata est de terra vita ejus:</hi> Et <hi>pro iniquitatibus
populi ductus est ad mortem:</hi> Et <hi>portavit peccata
nostra,</hi> Et <hi>tradita est in mortem anima illius,</hi> Et, <hi>cum
iniquis deputatus est <note>(Isai. 53)</note>
            </hi>; ut nos impios, et infirmos,
et peccatores, pios et robustos, et justos faceret.
Nonnulli ita interpretantur. Si ille pro nobis
impiis mortuus est, et peccatoribus, quanto magis
nos absque dubitatione pro justo, et bono Christo debemus
occumbere? Justum autem, et bonum non
putemus esse diversum, nec aliquam proprie significare
personam; sed absolute <emph>870</emph> justam rem,
et bonam, pro qua difficulter, sed interdum aliquis
inveniri potest, qui suum sanguinem fundat.</p>
<p>CAP. VIII.--Quid sibi velit quod ad Romanos scribit
Apostolus: <hi>Occasione accepta, peccatum per mandatum
operatum est in me omnem concupiscentiam <note>(Rom. 7. 7)</note>
            </hi>.
Ponamus totum testimonium, et singula
Christi auxilio disserentes, quid nobis videatur, simpliciter
indicemus, non praejudicantes tuo sensui,
quid velis intelligere, sed nostram sententiam breviter
explicantes. <hi>Quid ergo dicemus? Lex peccatum est?
Absit. Sed peccatum non cognovi, nisi per Legem. Nam
<pb n="1023"/>
concupiscentiam nesciebam, nisi Lex diceret, non concupisces.
Occasione autem accepta, peccatum per mandatum
operatum est in me omnem concupiscentiam. Sine
Lege enim peccatum mortuum erat. Ego autem vivebam
aliquando sine Lege: sed ubi venit mandatum, peccatum
revixit. Ego autem mortuus sum, et inventum est
mihi mandatum quod erat ad vitam, hoc esse ad mortem.
Peccatum enim, occasione accepta per mandatum, seduxit
me, et per illud occidit. Itaque Lex quidem sancta,
et mandatum sanctum, et justum, et bonum. Quod
ergo bonum est, mihi mors est? Absit. Sed ut peccatum
appareat peccatum, per bonum mihi operatum est
mortem: ut fiat supra modum peccans peccatum per
mandatum. Scimus enim, quia Lex spiritalis est: ego
autem carnalis sum, venundatus sub peccato. Quod
enim operor, ignoro</hi> [al. <hi>non intelligo]. Non enim quod
volo</hi>, <hi>hoc ago: sed quod odi, illud facio. Si autem
quod nolo, hoc facio, consentio legi, quia bona est.
Nunc autem jam non ego operor illud, sed quod habitat
in me, peccatum. Scio enim quod non habitat in me,
hoc est in carne mea, bonum. Velle enim adjacet mihi,
perficere autem bonum</hi>, <hi>non invenio. Non enim quod
volo, facio bonum: sed quod nolo, malum, hoc ago. Si
autem quod nolo, hoc facio: jam non ego operor illud,
sed quod habitat in me peccatum. Invenio igitur legem
volenti mihi facere bonum: quia mihi malum adjacet.
Condelector enim legi Dei secundum interiorem hominem.
Video autem aliam legem in membris mei, repugnantem
legi mentis meae, et captivum me ducentem in
lege peccati, quae est in membris meis. Infelix ego homo,
quis me liberabit de corpore</hi> <emph>871</emph> <hi>mortis hujus?
Gratia Deo per Jesum Christum Dominum nostrum.</hi> 
Quomodo medicina non est causa mortis, si ostendat
venena mortifera, licet his mali homines abutantur ad
mortem, et vel se interficiant, vel insidientur inimicis:
sic Lex data est, ut peccatorum venena monstret;
et hominem male libertate sua abutentem, qui prius
ferebatur improvidus, et per praecipitia labebatur,
freno Legis retineat, et compositis doceat incedere
gressibus, ita ut serviamus in novitate spiritus, et
non in vetustate litterae, id est, vivamus sub praecepto,
qui prius in modum brutorum animalium dicebamus; <hi>Manducemus et bibamus, cras enim moriemur <note>(1. Cor. 15. 32)</note>
            </hi>.
Quod si subintrante Lege (quae
docet quid facere, et prohibet quid non facere debeamus)
vitio nostro et incontinentia feramur contra
scita legalia, videtur Lex causa esse peccati: quae
dum prohibet concupiscentiam, quodammodo eam
inflammare cognoscitur. Saecularis apud Graecos sententia
est: Quidquid licet, minus desideratur. Ergo e
<pb n="1024"/>
contrario quidquid non licet, fomentum accipit desiderii.
Unde et Tullius de parricidarum suppliciis apud
Athenienses Solonem scripsisse negat, ne non tam
prohibere, quam commonere videretur. Igitur Lex
apud contemptores et legum praecepta calcantes, videtur
esse occasio delictorum: dum prohibendo quod
non vult fieri, ligat eos vinculis mandatorum; qui
prius absque lege peccantes, non tenebantur criminibus.
Haec diximus, Legem, quae per Moysen data est,
intelligentes. Verum quia in consequentibus scriptum
est: Lex Dei, et lex carnis atque membrorum, quae
pugnat adversus legem mentis nostrae, et captivos nos
ducit in Lege peccati, simulque quatuor leges contra
se dimicantes in uno loco scriptas esse cognosco, non
abs re arbitror, si requiram quot genera legis in
Scripturis sanctis esse memorentur. Dicitur Lex, quae
per Moysen data est, secundum illud quod scriptum
est ad Galatas: <hi>Quotquot enim ex operibus Legis sunt,
sub maledicto sunt. Scriptum est enim: Maledictus
omnis qui non permanet in omnibus quae scripta sunt</hi> <emph>872</emph> 
 <hi>in libro Legis, ut faciat ea <note>(Gal. 3. 10)</note>
            </hi>. Et
rursum in eadem epistola: <hi>Lex propter praevaricationes
posita est, donec veniret semen cui repromissum est,
disposita per Angelos in manu mediatoris <note>(Galat. 3. 19)</note>
            </hi>.
Et iterum: <hi>Itaque Lex paedagogus noster fuit in Christo,
ut ex fide justificemur. Postquam autem venit fides,
nequaquam ultra sub paedagogo sumus. Omnes enim
filii Dei estis per fidem, quae est in Christo Jesu <note>(Galat. 3.
24. et seqq.)</note>
            </hi>. Historia quoque quae praecepta non continet,
sed quid factum sit refert, ab Apostolo Lex
appellatur. <hi>Dicite mihi,</hi> inquit, <hi>qui sub Lege vultis esse,
Legem non legistis? Scriptum est enim, quia Abraham
duos filios habuit, unum de ancilla, et alterum de libera.
Sed qui ex ancilla, secundum carnem natus est; qui
autem de libera, per repromissionem <note>(Ibid. 4. 22. 23)</note>
            </hi>.
Sed et Psalmi Lex appellantur: <hi>Ut compleretur sermo
qui in Lege eorum conscriptus est: Quia odio habuerunt
me gratis <note>(Psal. 68. 5)</note>
            </hi>. Isaiae quoque Prophetiam,
Legem Apostolus vocat <note>(1. Cor. 14. 21)</note>: <hi>In Lege
scriptum est: quoniam in aliis linguis, et in aliis labiis
loquar populo huic: et nec sic me exaudient, dicit Dominus <note>(Isai. 21)</note>
            </hi>.
Quod juxta Hebraicum et Aquilam
in Isaia scriptum reperi. Appellatur etiam Lex, mystica
Scripturarum intelligentia: <hi>Scimus quia Lex spiritualis
est <note>(Rom. 7. 14)</note>
            </hi>. Et extra haec omnia, naturalem
legem scriptam in cordibus nostris, idem
Apostolus docet. <hi>Cum enim Gentes, quae Legem non habent,
naturaliter ea, quae Legis sunt, faciunt: Isti Legem
non habentes ipsi sibi sunt Lex: qui indicant opus Legis
<pb n="1025"/>
scriptum in cordibus suis, testimonium perhibente illi
conscientia <note>(Ibid. 2. 14 et 15)</note>
            </hi>. Ista lex quae in corde
scribitur, omnes continet nationes: et nullus hominum
est, qui hanc legem nesciat. Unde omnis mundus
sub peccato, et universi homines praevaricatores legis
sunt: et idcirco justum judicium Dei est scribentis in
corde humani generis: <hi>Quod tibi fieri nolueris, alteri
ne feceris.</hi> Quis enim ignoret homicidium, adulterium,
furtum, et omnem concupiscentiam esse malum, ex
eo quod sibi ea nolit fieri? Si enim mala esse nesciret,
nequaquam doleret sibi esse illata. Per hanc naturalem
legem et Cain cognovit peccatum suum, dicens: <hi>Major est causa mea, quam ut dimittar.</hi> 
 Et Adam
et Eva cognoverunt <emph>873</emph> peccatum suum, et propterea
absconditi sunt sub ligno vitae. Pharao quoque
antequam Lex daretur per Moysen, stimulatus lege
naturae, sua crimina confitetur, et dicit: <hi>Dominus justus,
ego autem et populus meus impii <note>(Exod. 9. 27)</note>
            </hi>.
Hanc legem nescit pueritia, ignorat infantia, et peccans
absque mandato, non tenetur lege peccati. Maledicit
patri et matri, et parentes verberat: et quia
necdum accepit legem sapientiae, mortuum est in eo
peccatum. Cum autem mandatum venerit, hoc est,
tempus intelligentiae appetentis bona, et vitantis mala:
tunc incipit peccatum reviviscere, et ille mori, reusque
esse peccati. Atque ita fit, ut tempus intelligentiae,
quo Dei mandata cognoscimus, ut perveniamus
ad vitam, operetur in nobis mortem: si agamus negligentius,
et occasio sapientiae seducat nos atque
supplantet, et ducat ad mortem. Non quod intelligentia
peccatum sit (Lex enim intelligentiae sancta et
justa et bona est) sed per intelligentiam peccatorum
atque virtutum mihi peccatum nascitur, quod priusquam
intelligerem, peccatum esse non noveram. Atque
ita factum est, ut quod mihi pro bono datum
est, meo vitio mutetur in malum; et ut hyperbolice
dicam, novoque verbo utar ad explicandum sensum
meum: peccatum, quod priusquam haberem intelligentiam,
absque peccato erat, per praevaricationem
mandati incipiat mihi esse peccantius peccatum. Prius
quaeramus quae sit ista concupiscentia, de qua Lex
dicit: <hi>Non concupisces.</hi> Alii putant illud esse mandatum,
quod in Decalogo scriptum est: <hi>Non concupisces
rem proximi tui <note>(Deut. 5. 21)</note>
            </hi>. Nos autem per
concupiscentiam omnes perturbationes animae significatas
putamus, quibus moeremus et gaudemus, timemus
et concupiscimus. Et hoc Apostolus vas electionis,
cujus corpus templum erat Spiritus Sancti,
et qui dicebat: <hi>An experimentum quaeritis ejus qui in
me loquitur Christus <note>(1. Cor. 13. 3)</note>
            </hi>? Et in alio loco: <hi>Christus nos redemit 
 <note>(Galat. 3. 13)</note>
            </hi>: Et iterum: <hi>Vivo
autem jam non ego, vivit vero in me Christus <note>(Ibid. 2.
20)</note>
            </hi>, non de <emph>874</emph> se loquitur, sed de eo, qui vult
<pb n="1026"/>
post peccata agere poenitentiam: et sub persona sua,
fragilitatem describit conditionis humanae: quae duorum
hominum, interioris et exterioris pugnantium
inter se bella perpetitur. Interior homo consentit et
scriptae et naturali legi, quod bona sit, et sancta, et
justa, et spiritualis. Exterior, <hi>Ego,</hi> inquit, <hi>carnalis
sum, venundatus sub peccato. Quod enim operor nescio,
et non quod volo hoc ago, sed quod odi <note>(Rom. 7. 14)</note>
            </hi>.
Si autem exterior facit quod non vult, et operatur
quod odit, ostendit bonum esse mandatum, et non
se operari quod est malum; sed habitans in sua carne
peccatum: hoc est vitia corporis, et desideria voluptatis,
quae propter posteros et sobolem insita est humanis
corporibus: et si fines fuerit egressa, vertitur
in peccatum. Se unusquisque consideret, et accusator
sui, tractet incentiva vitiorum: quomodo et in
sermone, et in cogitatione, et in calore corporis saepe
loquatur, et cogitet, et patiatur, quod non vult: nolo
dicere, faciat, ne sanctos viros videar accusare, de
quibus scriptum est: <hi>Erat ille homo verus et immaculatus,
justus Dei cultor, recedens ab omni opere malo <note>(Job 1. 1)</note>
            </hi>.
Et de Zacharia, et Elizabeth: <hi>Erant
justi ambro in conspectu Dei, ambulantes in omnibus
mandatis et justificationibus Domini absque querela <note>(Luc. 1. 6)</note>
            </hi>.
Et praeceptum est Apostolis: <hi>Estote perfecti,
sicut Pater vester coelestis perfectus est <note>(Matth. 5.
46)</note>
            </hi>. Nunquam autem hoc Apostolis imperaret, nisi
sciret hominem posse esse perfectum. Nisi forte
hoc dicamus, quod recedens ab omni malo, emendationem
significet, et de erroribus pueritiae, et de vitiis
lascivientis aetatis, transitum ad correctionem atque
virtutes; justitiam quoque quae in Zacharia, et Elizabeth
praedicatur, foris esse; concupiscentiam vero
quae nunc habitare in membris nostris dicitur, versari
intrinsecus. Sed et Apostolis non pueris praecipitur,
verum jam aetatis robustae, ut assumant perfectionem,
quam et nos confitemur in aetate esse perfecta.
Nec haec dicentes, adulamur vitiis; sed auctoritatem
sequimur Scripturarum, <emph>875</emph> quod nullus homo
sit absque peccato, sed conclusit Deus omnes sub
peccato; ut omnium misereatur <note>(Gal. 3. 22)</note>: absque
eo solo, <hi>qui peccatum non fecit, nec inventus est dolus
in ore ejus <note>(Isai. 53)</note>
            </hi>. Unde et per Salomonem dicitur:
quod serpentis vestigia non inveniantur in petra <note>(Prov. 30)</note>.
Et ipse de se Dominus: <hi>Ecce,</hi> inquit, <hi>venit princeps mundi hujus; et nihil in me invenit <note>(Joan. 14. 30)</note>
            </hi>,
id est, sui operis, suique vestigii.
Ob hanc causam jubetur nobis, ne exprobremus homini
revertenti a peccatis suis, et ne abominemur
Aegyptium: quia, et ipsi quondam in Aegypto fuimus;
et de luto ac lateribus Pharaoni civitates extruximus <note>(Deut. 23)</note>;
et quia captivi ducti sumus in Babylonem
<pb n="1027"/>
lege peccati, quod in membris nostris morabatur.
Cumque videretur extrema desperatio, imo aperta
confessio, omnem hominem diaboli laqueis irretiri,
conversus in se Apostolus, imo homo, sub cujus
persona Apostolus loquitur, agit gratias Salvatori,
quod redemptus sit sanguine ejus, et sordes in baptismo
deposuerit, et novum Christi assumpserit vestimentum,
et mortuo veteri homine, natus sit homo
novus, qui dicat: <hi>Miser ego homo, quis me liberabit
de corpore mortis hujus <note>(Rom. 7. 24)</note>
            </hi>? <hi>Gratias ago
Deo per Jesum Christum Dominum nostrum, qui me
de corpore mortis liberavit.</hi> Quod si cui non videtur
sub persona sua hoc Apostolus de aliis dicere, exponat,
quomodo Daniel, quem justum fuisse novimus,
quasi de se dicat, cum pro aliis deprecatur: <hi>Peccavimus, inique fecimus, injuste gessimus, impie
egimus, et recessimus, ac declinavimus a mandatis, et
judiciis tuis, et non audivimus servos tuos Prophetas,
qui locuti sunt in nomine tuo ad reges nostros, et principes,
et patres, et ad omnem populum terrae. Tibi
Domine justitia, nobis autem confusio 
 <note>(Dan. 3. 29.
et seqq.)</note>
            </hi>. Illud quoque quod in tricesimo primo Psalmo
dicitur: <hi>Peccatum meum cognitum tibi feci, et iniquitatem
meam non abscondi. Dixi: Confitebor adversum
me injustitiam meam Domino, et tu remisisti impietatem
peccati mei. Pro hac orabit ad te omnis sanctus in
tempore opportuno <note>(Psal. 31. 5. et seqq.)</note>
            </hi>, non David,
et justo viro, et (ut simpliciter <emph>876</emph> loquar)
Prophetae, cujus verba narrantur, sed peccatori congruit.
Cumque justus sub persona poenitentis talia
profudisset, a Deo meretur audire: <hi>Intelligere te faciam,
et docebo te in via hac qua ambulabis: confirmabo
super te oculos meos <note>(Ibid. 8)</note>
            </hi>. In tricesimo
quoque septimo Psalmo, cujus titulus est, <hi>In commemorationem,</hi> 
ut doceat nos semper peccatorum nostrorum
memores esse debere, et agere poenitentiam,
tale quid legimus: <hi>Non est pax essibus meis a facie
peccatorum meorum. Quoniam iniquitates meae elevatae
sunt super caput meum, quasi onus grave gravatae sunt
super me. Corruptae sunt, et putruerunt cicatrices meae,
a facie insipientiae meae. Afflictus sum, et curvatus sum
usque ad finem <note>(Psal. 37. 4. et seqq.)</note>
            </hi>. Totus hic
Apostoli locus, et in superioribus, et in consequentibus,
imo omnis Epistola ejus ad Romanos, nimiis
obscuritatibus involuta est, et si voluero cuncta disserere,
nequaquam mihi unus liber, sed magna, et
multa erunt scribenda volumina.</p>
<p>CAP. IX.--Quare Apostolus Paulus in eadem ad Romanos
scribit Epistola: <hi>Optabam ego ipse anathema esse
a Christo, pro fratribus meis ac propinquis juxta carnem,
qui sunt Israelitae, quorum adoptio et gloria, et testamenta,
et legislatio, et cultus, et repromissiones: quorum
patres, et ex quibus est Christus juxta carnem:
qui est super omnia Deus benedictus in saecula, amen</hi> 
<pb n="1028"/> <note>(Rom. 9. 3 et seqq.)</note>.
Revera valida quaestio, quomodo
Apostolus qui supra dixerat: <hi>Quis nos separabit
a caritate Christi, tribulatio, an angustia, an persecutio,
an fames, an nuditas, an periculum, an gladius <note>(Ibid. 8. 35)</note>
            </hi>?
Et rursum: <hi>Confido autem, quia neque
mors, neque vita, neque Angeli, neque Principatus, neque
praesentia, neque futura, neque fortitudo, neque
excelsa, neque profundum, neque alia creatura, poterit
nos separare a caritate Dei, quam habemus in Christo
Jesu Domino nostro <note>(Ibid. 38. 39)</note>
            </hi>, nunc sub jurejurando
confirmet, et dicat: <hi>Veritatem dico in Christo
Jesu, non mentior, testimonium mihi perhibente conscientia
mea in Spiritu Sancto, quoniam tristitia est
mihi magna, et continuus dolor cordi meo: Optabam
enim anathema esse a Christo pro fratribus meis, et
propinquis juxta carnem;</hi> et reliqua. Si enim in Deum
tantae est caritatis, ut nec metu mortis, nec spe vitae,
nec persecutione, nec fame, nec nuditate, nec periculo,
nec gladio, possit separari a caritate ejus; et
si Angeli quoque, et Potestates, et vel praesentia, vel
futura, et omnes coelorum Fortitudines, et excelsa
pariter ac profunda, et universa simul creatura ei
ingruat, quod nequaquam potest fieri: tamen non
separetur a caritate Dei, quam habet in Christum Jesum:
quae est ista tanta mutatio, imo inaudita prudentia,
ut pro caritate Christi, nolit habere Christum?
Et ne ei forsitan non credamus, jurat, et confirmat
in Christo, et conscientiae suae testem invocat Spiritum
Sanctum, se habere tristitiam, non levem ac
fortuitam; sed magnam et incredibilem, et habere
dolorem in corde, non qui ad horam pungat et transeat,
sed qui jugiter in corde permaneat. Quo tendit
ista tristitia? Ad quid proficit incessabilis dolor? Optat
anathema esse a Christo, et perire, ut alii salvi
fiant. Sed si consideremus Moysis vocem rogantis
Deum pro populo Judaeorum, atque dicentis: <hi>Si dimittis
eis peccatum suum, dimitte; si autem non vis,
dele me de libro tuo quem scripsisti <note>(Exod. 32. 31. 32)</note>
            </hi>,
perspiciemus eumdem, et Moysis, et Pauli erga creditum
sibi gregem affectum. Pastor enim bonus
ponit animam suam pro ovibus suis. Mercenarius
autem, cum viderit lupum venientem, fugit, quia non
sunt ejus oves <note>(Joan. 10. 11. 12)</note>. Et hoc ipsum est
dicere: <hi>Optabam anathema esse a Christo;</hi> et <hi>dele
me de libro tuo quem scripsisti.</hi> Qui enim delentur
de libro viventium, et cum justis non scribuntur,
anathema fiunt a Domino. Simulque cerne
Apostolum quantae caritatis in Christum sit, ut pro
illo cupiat mori, et solus perire, dummodo omne in
illum credat hominum genus. Perire autem, non
in perpetuum, sed impraesentiarum. Qui enim perdiderit
animam suam pro Christo, salvam eam facit <note>(Matth. 10. 39)</note>.
Unde, et de quadragesimo tertio
Psalmo assumit exemplum: <hi>Quoniam propter te mortificamur
<pb n="1029"/>
tota die, reputati sumus ut oves occisionis <note>(Ps. 43. 22)</note>
            </hi>.
Vult <emph>878</emph> ergo Apostolus perire in
carne, ut alii salventur in spiritu; suum sanguinem
fundere, ut multorum animae conserventur. Quod autem
anathema interdum occisionem sonet, multis
veteris Instrumenti testimoniis probari potest. Et ne
levem putemus esse tristitiam, et modicam causam
doloris, jungit, et dicit: <hi>Pro fratribus meis, et propinquis
juxta carnem.</hi> Quando propinquos appellat, et
fratres juxta carnem, in spiritu a se ostendit alienos. <hi>Quorum est,</hi> 
 inquit, <hi>adoptio,</hi> quae significantius Graece
dicitur <foreign xml:lang="greek">ὑιοθεσία,</foreign> de quibus quondam Dominus loquebatur: <hi>Filius primogenitus meus Israel:</hi> 
 Et, <hi>filios
genui, et exaltavi <note>(Isai. 1. 2)</note>
            </hi>, nunc dicit: <hi>Filii alieni
mentiti sunt mihi <note>(Psal. 17. 46)</note>
            </hi>. Et, <hi>quorum gloria,</hi> ut
de cunctis gentibus eligerentur in peculiarem populum
Dei: Et, <hi>quorum testamenta</hi>, unum in littera,
alterum in spiritu: ut qui prius in carne servierant
caeremoniis Legis abolitae; postea servirent in spiritu
mandatis Evangelii sempiterni. <hi>Et legislatio,</hi> ad
utrumque respondet, et novi, et veteris Instrumenti. <hi>Et cultus,</hi> 
 id est, vera religio. <hi>Et repromissiones;</hi> ut
quidquid repromissum est patribus, compleretur in
filiis. <hi>Et</hi> (quod omnibus majus est) <hi>ex quibus Christus</hi> 
de Maria genitus virgine. Et ut sciremus quis iste sit
Christus, causas doloris sui uno sermone comprehendit, <hi>qui est super omnia Deus benedictus in saecula,
amen.</hi> 
 Et iste tantus ac talis, ab eis non recipitur, de
quorum stirpe generatus est. Et nihilominus laudat
judicii veritatem, ne sententia Dei in propinquos et
fratres suos displicere videatur, et vel austera esse,
vel nimia. In quibus igitur tanta fuerunt bona, dolet
cur nunc tanta mala sint.
</p>
        </div2>
<div2>
          <head>CAP. X. </head>
          <p>
Quid velit intelligi, quod idem Apostolus
scribit ad Colossenses: <hi>Nemo vos superet, volens in humilitate
mentis et religione Angelorum, quae non vidit,
ambulans frustra inflatus sensu carnis suae, et non tenens
caput, ex quo totum corpus per nexus et conjunctiones
subministratum et conjunctum crescit in augmentum
Dei <note>(Coloss. 2. 18. 19)</note>
          </hi>, et reliqua. Illud quod crebro
diximus: <hi>Et si imperitus sermone, non tamen scientia <note>(2. Cor. 11. 6)</note>
          </hi>,
nequaquam Paulum de humilitate, <emph>879</emph> 
 sed de conscientiae veritate dixisse
etiam nunc approbamus. Profundos enim et reconditos
sensus lingua non explicat. Et cum ipse sentiat
quid loquatur, in alienas aures puro non potest
transferre sermone. Quem cum in vernacula lingua
habeat disertissimum (quippe Hebraeus ex Hebraeis,
et eruditus ad pedes Gamalielis, viri in Lege doctissimi)
seipsum interpretari cupiens, involvitur. Si autem
in Graeca lingua hoc ei accidit, quam nutritus in
Tarso Ciliciae a parva aetate imbiberat, quid de Latinis
dicendum est, qui verbum de verbo exprimere
<pb n="1030"/>
conantes, obscuriores faciunt ejus sententias: et veluti
herbis crescentibus, frugum strangulant ubertatem?
Conabimur itaque <foreign xml:lang="greek">παραφραστικῶς</foreign> sensus evolvere,
et tricas implicati eloquii, suo ordini reddere
atque juncturae; ut simplici stamine verborum fila
decurrant: puroque subtegmine, Apostolici sermonis
textura succrescat. <hi>Nemo vos superet,</hi> id est, nemo
adversum vos bravium accipiat: hoc enim Graece
dicitur, <foreign xml:lang="greek">καταβραβευέτω</foreign> quando quis in certamine positus,
iniquitate agonothetae, vel insidiis magistrorum, <foreign xml:lang="greek">βραβεῖον</foreign>
 et palmam sibi debitam perdit. Multaque sunt
verba, quibus juxta morem urbis et provinciae suae
familiarius Apostolus utitur. E quibus (exempli gratia)
pauca ponenda sunt. <hi>Mihi autem parum est judicari
ab humano die <note>(1. Cor. 1.)</note>
          </hi>, hoc est, <foreign xml:lang="greek">ἀπὸ ἀνθρωπίνης
ἡμέρας</foreign>: Et, <hi>humanum dico <note>(Rom. 6)</note>
          </hi>, hoc est, <foreign xml:lang="greek">ἀνθρώπινον
λέγω</foreign>: Et, <foreign xml:lang="greek">οὐ κατενάρκησα ἡμᾶς,</foreign> hoc est, <hi>non gravavi vos <note>(2 Cor. 12)</note>
          </hi>:
et quod nunc dicitur, <foreign xml:lang="greek">μηδεὶς ὑμᾶς καταβραβευέτω</foreign>
id est, <hi>nullus bravium accipiat adversum vos.</hi> 
Quibus et aliis multis verbis usque hodie utuntur Cilices.
Nec hoc miremur in Apostolo, si utatur ejus
linguae consuetudine, in qua natus est et nutritus,
cum Virgilius, alter Homerus apud nos, patriae suae
sequens consuetudinem, <hi>sceleratum frigus</hi> appellet <note>(Georg. 2)</note>.
Nemo ergo vos superet ac devincat, <emph>880</emph> 
 volens humilitatem litterae sequi, et Angelorum
religionem atque culturam; ut non serviatis
spirituali intelligentiae, sed exemplaribus futurorum,
quae nec ipse vidit, qui vos superare desiderat,
sive videt (utrumque enim habetur in Graeco)
praesertim cum tumens ambulet, et incedat inflatus,
mentisque superbiam, gestu corporis praeferat, hoc
enim significat <foreign xml:lang="greek">ἐμβατεύων.</foreign> Frustra autem inflatur et
tumet sensu carnis suae, carnaliter cuncta intelligens,
<pb n="1031"/>
et traditionum Judaicarum deliramenta perquirens,
et non tenens caput omnium Scripturarum, illud de
quo scriptum est: <hi>Caput viri Christus est <note>(1 Cor.
2, 3; Ephes. 1, et 4 et 5; Coloss. 1)</note>
          </hi>. Caput autem
ac principium totius corporis, eorumque qui credunt,
et omnis intelligentiae spiritualis. Ex quo capite
corpus Ecclesiae per suas compages atque juncturas,
vitalem doctrinae coelestis accipit succum, ut omnia
paulatim membra vegetentur, et per occultos venarum
meatus, fundatur defecatus sanguis ciborum, et
ministretur atque succrescat, imo teneatur temperantia
corporis, ut de fonte capitis, rigati artus crescant
in perfectionem Dei, et impleatur Salvatoris oratio: <hi>Pater volo, ut sicut ego, et tu unum sumus; sic et isti
in nobis unum sint 
 <note>(Joan. 17. 21)</note>
          </hi>: ut postquam nos
Christus tradiderit Patri, sit Deus omnia in omnibus <note>(1. Cor. 15. 28)</note>.
Tale quid, et in verbis, et in sensibus,
et in genere locutionis obscurissime scribit ad
Ephesios, <hi>Veritatem autem loquentes in caritate, crescamus
in illo per omnia, qui est caput Christus, ex quo
totum corpus compactum et connexum per omnem juncturam
subministrationis, secundum operationem in
mensuram</hi> [al. <hi>mensura] uniuscujusque membri, augmentum
corporis facit in aedificationem sui in caritate <note>(Ephes. 4. 25. 16)</note>
          </hi>.
Super quo et in Commentariis
ejusdem Epistolae plenius diximus. Loquitur autem
universa contra eos, qui credentes ex Judaeis in Dominum
Salvatorem, Judaicas caeremonias observare
cupiebant. Super qua re et in Actis Apostolorum <emph>881</emph> 
 non <note>(Cap. 15)</note> parva quaestio concitata est. Unde
et supra Paulus ait, de his qui magistros Legis esse
se jactant: <hi>Nemo vos judicet in cibo et potu <note>(Coloss.
2. 16)</note>
          </hi>, quasi alia munda sint, alia immunda; <hi>aut in
parte diei festi,</hi> ut alios dies festos putent, alios non
festos. Nobis enim qui Christum credimus resurgentem,
jugis, et aeterna festivitas est. <hi>Aut in parte
neomeniae,</hi> hoc est, Calendarum, et mensis novi,
quando decrescens luna finitur, et noctis umbris tegitur.
Christianorum enim lumen aeternum est, et
semper Solis justitiae radiis illustratur. <hi>Aut in parte
sabbatorum,</hi> ut non faciant servile opus, et onera non
portent, quia nos sumus Christi libertate donati, et
onera peccatorum portare desivimus. <hi>Haec,</hi> inquit, <hi>omnia umbra sunt futurorum;</hi> 
 et imagines venturae
felicitatis, ut in quibus Judaei haesitant juxta litteram,
et tenentur in terra; nos juxta spiritum transeamus
ad Christum, qui ad distinctionem umbrarum, nunc
corpus appellatur. Quomodo enim in corpore veritas,
et in corporis umbra mendacium, sic in spirituali
intelligentia mundus omnis cibus, et potus, et
tota festivitas, et perpetuae Calendae, et aeterna requies
exspectanda est. Quaerimus quid dicere voluerit, <hi>in humilitate et religione Angelorum,</hi> 
 aut quem
sensum habeat. Ex quo Dominus locutus est ad discipulos:
<pb n="1032"/> <hi>Surgite, eamus hinc 
 <note>(Joan. 14. 31)</note>
          </hi>: Et, <hi>Relinquetur
vobis domus vestra deserta <note>(Matth. 23. 38)</note>
          </hi>:
Et, <hi>Locus in quo Dominus crucifixus est, spiritualiter
Aegyptus vocatur et Sodoma <note>(Apoc. 11. 8)</note>
          </hi>, omnis Judaicarum
observationum cultura destructa est, et
quascumque offerunt victimas, non Deo offerunt, sed
Angelis refugis et spiritibus immundis. Nec mirum,
si hoc post passionem Domini faciant, cum per Amos
quoque Prophetam dicatur ad eos: <hi>Numquid hostias
et victimas obtulistis mihi quadraginta annis in deserto
domus Israel; et assumpsistis tabernaculum Moloch,
et sidus dei vestri Rempham, figuras quas fecistis, ut
adoretis eas <note>(Amos. 5. 25. 26)</note>
          </hi>? Quod plenius in concione
Judaica Stephanus Martyr exponens, et revolvens
historiam veterem, sic locutus est: <hi>Et vitulum
fecerunt in</hi> <emph>882</emph> <hi>diebus illis, et obtulerunt hostias idolo,
et laetabantur in operibus manuum suarum. Conversus
autem Deus, tradidit eos, ut colerent militiam coeli:
sicut scriptum est in libro Prophetarum <note>(Act. 7. 41. 42)</note>
          </hi>.
Militia autem coeli, non tantum sol appellatur, et
luna, et astra rutilantia; sed et omnis Angelica multitudo,
eorumque exercitus, qui Hebraice appellantur
SABAOTH, id est, <hi>virtutum,</hi> sive <hi>exercituum.</hi> Unde et in
Evangelio juxta Lucam legimus: <hi>Et subito facta est
cum Angelo multitudo militiae coelestis, laudantium
Deum et dicentium: Gloria in altissimis Deo et in terra
pax hominibus bonae voluntatis <note>(Luc. 2. 13. 24)</note>
          </hi>. Facit
enim Deus Angelos suos spiritus, et ministros suos
ignem urentem <note>(Psal. 103)</note>. Et ut sciamus semper
eos, qui colebant idola, licet in Templo hostias viderentur
offerre, non Deo eas obtulisse, sed Angelis,
per Ezechiel plenius discimus: <hi>Dedi eis justificationes
non bonas, et praecepta non bona <note>(Ezech. 20. 25)</note>
          </hi>. Non
enim sanguinem hircorum, aut taurorum quaerit
Deus; sed sacrificium Deo est spiritus contribulatus,
cor contritum, et humiliatum Deus non despicit <note>(Psal. 50)</note>.
Et propterea qui vitulum fecerant in
Horeb, et coluerant sidus dei Rempham, de quo in
Propheta Amos plenius disseruimus, adoraverunt
figuras, quas ipsi fecerunt: et tradidit eos Deus, ut
servirent militiae coeli, quae nunc ab Apostolo dicitur
religio Angelorum. Pro <hi>humilitate</hi> in Graeco <foreign xml:lang="greek">ταπεινοφροσύνη</foreign>
legitur, id est, <hi>humilitas mentis,</hi> sive <hi>sensus.</hi> 
Vere enim humilis sensus, et miseranda superstitio,
Deum credere hircorum atque taurorum sanguine
delectari, et nidore thymiamatis, quem saepe homines
declinamus. Quod autem sequitur: <hi>Si mortui estis
cum Christo, ab elementis mundi, quid adhuc tanquam
viventes in mundo decernitis? ne tetigeritis, neque gustaveritis,
neque contrectaveritis: quae sunt omnia in
interitum ipso usu, secundum praecepta, et doctrinas
hominum, quae sunt rationem quidem habentia sapientiae,
in superstitione, et humilitate, et ad non parcendum
corpori; non in honore aliquo ad saturitatem
carnis <note>(Coloss. 2. 20 et seqq.)</note>
          </hi>, hunc nobis habere sensum
<pb n="1033"/>
videtur. Curramus per singula, <emph>883</emph> et obscuritatem
sensuum atque verborum, Christo reserante,
pandamus. Si baptizati estis in Christo, et
cum Christo in baptismate consepulti, mortui autem
ab elementis hujus mundi, pro eo quod est <hi>elementis;</hi> 
cur mecum non dicitis, <hi>Mihi autem absit gloriari, nisi
in cruce Domini nostri Jesu Christi: per quem mihi
mundus crucifixus est, et ego mundo <note>(Galat. 6. 4)</note>
          </hi>? nec
audistis Dominum dicentem ad Patrem: <hi>De mundo
non sunt: sicut, et ego non sum de mundo,</hi> et mundus
odit eos, quoniam non sunt de mundo; sicut et
ego non sum de mundo <note>(Joan. 17. 16, et 15. 19)</note>.
Sed e contrario quasi viventes in mundo decernitis,
ne tetigeritis corpus hominis mortui, nec vestimentum,
nec scabellum in quo sederit mulier menstruata:
neque gustaveritis carnem suillam, et leporum,
et sepiarum, et loliginum, murenae, et anguillae,
et universorum piscium, qui squamas, et pennulas
non habent: quae omnia in corruptionem, et interitum
sunt ipso usu, et stercore digeruntur? <hi>Esca enim
ventri, et venter escis,</hi> Et, <hi>Omne quod intrat per os,
non coinquinat hominem; sed ea quae de nobis exeunt <note>(Matth. 15. 11; et Marc. 7. 15)</note>
          </hi>.
 <hi>Secundum praecepta,</hi> 
inquit, <hi>et doctrinas hominum;</hi> secundum illud quod
Isaias loquitur: <hi>Populus hic labiis me honorat, cor
autem eorum longe est a me <note>(Isa. 29. 13)</note>
          </hi>. <hi>Frustra autem
colunt me, docentes doctrinas hominum, et praecepta <note>(Matth. 15. 8. 9)</note>
          </hi>.
Unde, et Dominus corripit
Pharisaeos, dicens: <hi>Irritum fecistis mandatum Dei, ut
traditiones vestras statueretis. Deus enim dixit: Honora
patrem, et matrem, et qui maledixerit patri vel matri,
morte moriatur. Vos autem dicitis, quicumque dixerit
patri vel matri, munus quodcumque est ex me, tibi
proderit: et non honorificabit</hi> [al. <hi>honorificavit] patrem
suum aut matrem,</hi> et reliqua. Quibus infert, <hi>Et irritum
fecistis mandatum Dei, propter traditiones vestras <note>(Ibid. v. 4. 5 et 6)</note>
          </hi>.
Quantae traditiones Pharisaeorum <emph>884</emph> 
 sint, quas hodie vocant <foreign xml:lang="greek">δευτερὼσεις,</foreign>
et quam aniles fabulae, evolvere nequeo. Neque enim
libri patitur magnitudo, et pleraque tam turpia sunt,
ut erubescam dicere. Dicam tamen unum in ignominiam
gentis inimicae. Praepositos habent synagogis
sapientissimos quosque, foedo operi delegatos, ut
sanguinem virginis, sive menstruatae, mundum, vel
immundum, si oculis discernere non potuerint, gustu
probent [al. <hi>praelibent</hi> ]. Praeterea quia jussum est, ut
diebus sabbatorum sedeat unusquisque in domo sua,
et non egrediatur <note>(Exod. 16. 29)</note>, neque ambulet de
loco in quo habitat; si quando eos juxta litteram ceperimus
arctare, ut non jaceant, non ambulent, non
stent, sed tantum sedeant, si velint praecepta servare,
solent respondere, et dicere: Barachibas, et Simeon,
<pb n="1034"/>
et Hellel magistri nostri tradiderunt nobis, ut
bis mille pedes ambulemus in sabbato, et caetera
istiusmodi, doctrinas hominum praeferentes doctrinae
Dei. Non quod dicamus sedendum semper esse in
sabbato, et de loco, in quo quis fuerit occupatus
penitus non recedendum; sed quod id quod impossibile
Legis est, in quo infirmatur per carnem, spirituali
observatione complendum sit.
</p>
          <p>Sequitur: <hi>Quae sunt rationem quidem habentia sapientiae.</hi> 
Hoc loco, <hi>quidem,</hi> conjunctio superflua est:
quod in plerisque locis propter imperitiam artis
Grammaticae apostolum fecisse reperimus. Neque
enim sequitur <hi>sed,</hi> vel alia conjunctio, quae solet ei
praepositioni, ubi <hi>quidem</hi> positum fuerit, respondere.
Videntur igitur observationes Judaicae apud imperitos,
et vilem plebeculam, imaginem habere rationis,
humanaeque sapientiae. Unde, et doctores eorum <foreign xml:lang="greek">σοφοὶ,</foreign>
hoc est, <hi>sapientes</hi> vocantur. Et si quando certis diebus
traditiones suas <emph>885</emph> exponunt, discipulis suis
solent dicere, <foreign xml:lang="greek">οἱ σοφοὶ</foreign> <foreign xml:lang="greek">δευτερῶσιν</foreign> id est, <hi>sapientes docent
traditiones.</hi> Pro <hi>superstitione</hi> in Graeco <foreign xml:lang="greek">ἐθελοθρησκεία</foreign>
positum est, hoc est, <hi>falsa religio:</hi> et pro <hi>humilitate</hi> <foreign xml:lang="greek">ταπεινοφροσύνη,</foreign>
 quae magis virtutem solet sonare, quam
vitium. Sed hic <foreign xml:lang="greek">ταπεινοφρονῆιν,</foreign> sic est intelligendum,
quod humilia sentiant atque terrena. <foreign xml:lang="greek">Ἀφειδία</foreign> autem <foreign xml:lang="greek">σώματος,</foreign>
 cujus nomen Latinus sermo non explicat,
apud nos dicitur, <hi>ad non parcendum corpori.</hi> Non parcunt
Judaei corporibus suis in assumptione ciborum,
contemnentes interdum quae habent, et quaerentes
quae non habent. Ex qua necessitate debilitates interdum,
et morbos contrahunt. Nec honorant semetipsos,
cum omnia munda sint mundis <note>(Tit. 1. 15)</note>,
nihilque possit esse pollutum, quod cum gratiarum
actione percipitur, et idcirco a Domino sit creatum,
ut saturitate, et adimpletione carnis, humanos artus
vegetet atque sustentet. Elementa autem mundi, a
<pb n="1035"/>
quibus, imo quibus mortui sumus, Lex Moysis,
et omne vetus Instrumentum intelligendum est: quibus
quasi elementis, et religionis exordiis Deum discimus.
Quomodo enim elementa appellantur litterae,
per quas syllabas ac verba conjungimus, et ad texendam
orationem longa meditatione procedimus:
ars quoque Musica habet elementa sua, et Geometria
ab elementis incipit linearum, et Dialectica atque
Medicina habent <foreign xml:lang="greek">εἰσαγωγὰς</foreign> suas: sic elementis veteris
Testamenti, ut ad Evangelicam plenitudinem veniat,
sancti viri eruditur infantia. Unde centesimus decimus
octavus Psalmus, et omnes alii qui litteris praenotantur,
per Ethicam nos ducunt ad Theoricam,
et ab elementis occidentis litterae, quae destruitur,
transire faciunt ad spiritum vivificantem. Qui ergo
mundo, et elementis ejus mortui sumus, non debemus
ea observare, quae mundi sunt, quia in altero
inituim, in altero perfectio est.</p>
<p>CAP. XI.--Quid sit quod idem Apostolus ad Thessalonicenses
scribit: <hi>Nisi discessio</hi> <emph>886</emph> <hi>venerit
primum, et revelatus fuerit homo peccati <note>(2. Thess. 2.
3)</note>
            </hi> et reliqua. In prima ad Thessalonicenses Epistola
scripserat: <hi>De temporibus autem, et momentis, fratres
non necesse habetis ut scribam vobis: ipsi enim diligenter
scitis, quia dies Domini sicut fur in nocte, ita
veniet. Cum enim dixerint, pax, et securitas: tunc repentinus
illis instabit interitus, sicut dolor in utero habentis,
et non effugient <note>(1. Thess. 5. 1. seqq.)</note>
            </hi>. Supra
enim ad eos scripserat: <hi>Hoc vobis dicimus in verbo
Domini, quia nos qui vivimus, qui residui sumus, in adventu
Domini, non praeveniemus eos qui dormierunt:
quoniam ipse Dominus in jussu, et in voce Archangeli,
et in tuba Dei descendet de coelo, et mortui qui in Christo
sunt, resurgent primi. Deinde nos qui vivimus, qui
relinquimur, simul rapiemur cum illis in nubibus obviam
Christo in aera, et sic semper cum Domino erimus. Itaque
consolamini invicem in verbis istis <note>(Ibid. 4. 14. et
seqq.)</note>
            </hi>. Quod audientes Macedones, non intellexerunt,
quos secum viventes, Apostolus vocet, et qui dicantur
residui, qui cum illo rapiantur in nubibus obviam
Domino, sed arbitrati sunt, dum adhuc essent in
corpore, et antequam gustarent mortem, Christum
in sua majestate venturum. Quod Apostolus audiens,
rogat eos, et adjurat per adventum Domini nostri
Jesu Christi, ut non cito moveantur; neque per spiritum,
neque per sermonem, neque per Epistolam,
<pb n="1036"/>
tanquam ab eo scriptam, quasi instet dies Domini.
Duos autem esse adventus Domini Salvatoris, et
omnia Prophetarum docent volumina, et Evangeliorum
fides: quod primum in humilitate venerit, et
postea sit venturus in gloria, ipso Domino protestante,
quae ante consummationem mundi ventura sint,
et quomodo venturus Antichristus, quando loquitur
ad Apostolos, <hi>Cum videritis abominationem desolationis,
quae dicta est a Daniele Propheta, stantem in loco sancto,
qui legit, intelligat, tunc qui in Judaea sunt, fugiant
ad montes, et qui in tecto, non descendant tollere
aliquid de domo sua <note>(Matth. 24. 15. et seqq. an. D
9)</note>
            </hi>. Et iterum: <hi>Tunc si quis vobis</hi> <emph>887</emph> <hi>dixerit,
ecce hic Christus aut illic, nolite credere. Surgent enim
Pseudochristi, et Pseudoprophetae, et dubunt signa magna,
et prodigia, ita ut in errorem inducantur, si fieri
potest, etiam electi. Ecce praedixi vobis. Si ergo dixerint
vobis, ecce in deserto est, nolite exire, ecce in penetralibus,
nolite credere. Sicut enim fulgur exit ab Oriente,
et paret usque in Occidentem, ita erit et adventus Filii
hominis.</hi> Ac deinde: <hi>Tunc apparebit signum Filii hominis
in coelo, et videbunt Filium hominis venientem
in nubibus coeli cum virtute multa, et majestate. Et
mittet Angelos suos cum tuba, et voce magna, et congregabunt
electos ejus a quatuor ventis a summo coelorum
usque ad terminos eorum <note>(Ibid. 23. et seqq.)</note>
            </hi>. Rursumque
de Antichristo loquitur ad Judaeos: <hi>Ego veni
in nomine Patris mei, et non credidistis mihi. Si alius
venerit in nomine suo, illum suscipietis <note>(Joan. 7. 43)</note>
            </hi>.
Igitur Thessalonicensium animos, vel occasio non intellectae
Epistolae, vel ficta revelatio, quae per somnium
deceperat dormientes, vel aliquorum conjectura,
Isaiae, et Danielis, Evangeliorumque verba de Antichristo
praenuntiantia, in illud tempus interpretantium
moverat, atque turbaverat: ut in majestate sua tunc
Christum sperarent esse venturum. Cui errori medetur
Apostolus, et exponit quae ante adventum Christi
debeant praestolari; ut cum illa facta viderint:
tunc sciant Antichristum, id est, hominem peccati, et
filium perditionis, qui adversatur, et extollitur supra
omne quod dicitur Deus, aut quod colitur; ita ut in
Templo Dei sedeat, esse venturum. Nisi, inquit, venerit
discessio primum, quod Graece dicitur <foreign xml:lang="greek">ἀποστασία,</foreign>
ut omnes gentes quae Romano imperio subjacent,
recedant ab eis, et revelatus fuerit, id est, ostensus,
quem omnia Prophetarum verba praenuntiant, homo
peccati, in quo fons omnium peccatorum est; et filius
perditionis, id est, diaboli; ipse est enim universorum
perditio, qui adversatur Christo, <emph>888</emph> et
ideo vocatur Antichristus: et extollitur supra omne
quod dicitur Deus, ut cunctarum gentium deos, sive
probatam omnem, et veram religionem suo calcet
<pb n="1037"/>
pede: et in Templo Dei, vel Jerosolymis (ut quidam
putant) vel in Ecclesia [ut verius arbitramur]
sederit, ostendens se tanquam ipse sit Christus, et
Filius Dei. Nisi, inquit, fuerit Romanum imperium
ante desolatum, et Antichristus praecesserit) Christus
non veniet: qui ideo ita venturus est, ut Antichristum
destruat. Meministis, ait, quod haec ipsa,
quae nunc scribo per Epistolam, cum apud vos essem,
praesenti sermone narrabam: et dicebam vobis, Christum
non esse venturum, nisi praecessisset Antichristus. <hi>Et nunc quid detineat, scitis: ut reveletur in
suo tempore:</hi> 
 hoc est, quae causa sit, ut Antichristus
in praesentiarum non veniat, optime nostis. Nec
vult aperte dicere Romanum imperium destruendum,
quod ipsi qui imperant, aeternum putant. Unde
secundum Apocalypsim Joannis, in fronte purpuratae
meretricis, scriptum est nomen blasphemiae, id est, <hi>Romae aeternae.</hi> 
 Si enim aperte audacterque dixisset,
non veniet Antichristus, nisi prius Romanum deleatur
imperium, justa causa persecutionis in orientem tunc
Ecclesiam consurgere videbatur.</p>
<p>Quodque sequitur: <hi>Jam enim mysterium operatur
iniquitatis, tantum ut qui tenet nunc, teneat, donec de
medio fiat, et tunc revelabitur ille iniquus,</hi> hunc habet
sensum: Multis malis atque peccatis, quibus Nero
impurissimus Caesarum mundum premit, Antichristi
parturitur adventus, et quod ille operaturus est
postea, in isto ex parte completur, tantum ut Romanum
imperium, quod nunc universas gentes tenet,
recedat, et de medio fiat, et tunc Antichristus veniet,
fons iniquitatis, <hi>quem Dominus Jesus interficiet spiritu
oris sui;</hi> divina videlicet potestate, et suae majestatis <emph>889</emph> 
 imperio, cujus jussisse, fecisse est; non
in exercitus multitudine, non in robore militum, non
in Angelorum auxilio: sed statim ut ille advenerit,
interficietur Antichristus. Et quomodo tenebrae solis
fugantur adventu: sic <hi>illustratione adventus sui,</hi> 
eum Dominus destruet atque delebit. Cujus opera,
Satanae sunt opera. Et sicut in Christo plenitudo divinitatis
fuit corporaliter <note>(Coloss. 2. 9)</note>, ita et in Antichristo
omnes erunt fortitudines, et signa, et
prodigia, sed universa mendacia. Quomodo enim signis
Dei, quae operabatur per Moysen, Magi suis
<pb n="1038"/>
restitere mendaciis, et virga Moysi devoravit virgas
eorum <note>(Exod. 7)</note>: Ita mendacium Antichristi Christi
veritas devorabit. Seducentur autem ejus mendacio
qui [al. <hi>quia</hi> ] perditioni sunt praeparati. Et quia
tacita quaestio poterat commoveri, cur enim concessit
Deus omnem eum habere virtutem, signa atque
prodigia, per quae seducantur, si fieri potest, etiam
electi Dei; solutione praevenit quaestionem, et quod
opponi poterat, antequam opponatur, absolvit. Faciet,
inquit, haec omnia non sua virtute, sed concessione
Dei, propter Judaeos, ut qui noluerunt caritatem
recipere veritatis, hoc est, Spiritum Dei per Christum,
quia caritas Dei diffusa est in corda credentium <note>(Rom. 5. 5)</note>:
Et ipse dicit: <hi>Ego sum veritas <note>(Joan.
14. 6)</note>
            </hi>: de quo in Psalmis scriptum est: <hi>Veritas de terra
orta est <note>(Psal. 84. 12)</note>
            </hi>. Qui ergo caritatem, et veritatem
non receperunt, ut Salvatore suscepto, salvi
fierent, mittet illis Deus non operatorem, sed ipsam
operationem, id est, fontem erroris ut credant mendacio.
Quia mendax est ipse, et pater ejus. Et siquidem
Antichristus de virgine natus esset, et primus
venisset in mundum, poterant Judaei habere excusationem,
et dicere, quod putaverint veritatem, et idcirco
mendacium pro veritate susceperint. Nunc
autem ideo judicandi sunt, imo procul dubio condemnandi:
quia Christi veritate contempta, postea
mendacium, id est, Antichristum suscepturi
sunt.</p>
</div2>
      </div1>

<div1>
        <head> <emph>890</emph> EPISTOLA CXXII. AD RUSTICUM, <hi>De Poenitentia.</hi> </head>
<p divs_removed="true">RUSTICUM, <hi>quod promissam cum uxore Artemia continentiam
fregerat, ad poenitentiam, et ut sancta invisat,
conjugis exemplo, loca, hortatur.</hi> 

        </p>
        <div3 moved_from_p="true">
            <head>1.</head>
          <p>
 Quod ignotus ad ignotum audeo scribere,
sanctae ancillae Christi Hedibiae, et filiae meae,
conjugis tuae, Artemiae, imo sororis ex conjuge atque
conservae, fecit deprecatio. Quae nequaquam propria
salute contenta, tuam et ante quaesivit in patria
et nunc in sanctis Locis quaerit; imitari cupiens
Andreae et Philippi Apostolorum benevolentiam: quorum
uterque inventus a Christo, fratrem Simonem,
et amicum Nathanael invenire desiderat; ut alter
eorum mereatur audire: <hi>Tu es Simon filius Joannis,
tu vocaberis Cephas,</hi> quod interpretatur, <hi>Petrus.</hi> 
Alter <hi>donum Dei</hi> (hoc enim lingua nostra sonat <hi>Nathanael</hi> )
Christi ad se loquentis testimonio sublevetur, <hi>Ecce vere Israelita, in quo dolus non est 
 <note>(Joan. 1)</note>
            </hi>.
Optaverat quondam et Lot cum filiabus salvare conjugem
suam, et de incendio Sodomae et Gomorrae pene
<pb n="1039"/>
semiustus erumpens, educere eam, quae pristinis vitiis
tenebatur astricta: sed ea desperatione trepida, respiciensque
post tergum, aeterno infidelitatis titulo
condemnatur. Et ardens fides pro una muliere perdita,
totam Segor liberat civitatem. Denique postquam
Sodomiticas valles ac tenebras derelinquens, ad montana
conscendit, ortus est ei Sol in <hi>Segor,</hi> quae interpretatur <hi>parvula:</hi> 
 ut parva fides Lot, quia majora non
poterat, saltem minora servaret. Neque enim Gomorrae
quondam et erroris habitator, statim ad meridiem
poterat pervenire, in qua Abraham amicus Domini
cum Angelis suscepit Deum. Et Joseph fratres pascit
in Aegypto, sponsusque audit a sponsa: <hi>Ubi cubas?
ubi pascis in meridie <note>(Cant. 1. 6)</note>
            </hi>? Samuel quondam
plangebat Saulem <note>(1. Reg. 15)</note>, quia superbiae vulnera
poenitentiae medicamine non curabat. <emph>891</emph> Et
Paulus lugebat Corinthios, qui fornicationis maculas
lacrymis delere nolebant <note>(1. Cor. 5 2; et 2. Cor. 2. 1)</note>.
Unde et Ezechiel librum devorat scriptum intus et
foris, carmine, et planctu, et vae <note>(Ezech. 2. 9. et 3. 1)</note>.
Carmine, super laude justorum: planctu, super poenitentibus,
vae, super his de quibus scriptum est: <hi>Cum venerit impius in profundum malorum, contemnit <note>(Prov. 18. 3)</note>
            </hi>.
Quos ostendit Isaias, dicens: <hi>Vocavit
Dominus sabaoth in die illa ad fletum et planctum et
decalvationem et accinctionem ciliciorum: ipsi autem
fecerunt laetitiam et exultationem, mactantes vitulos, et
occidentes oves, ut comederent carnes dicentes:
Manducemus, et bibamus, cras enim moriemur <note>(Isai.
22. 12. 13)</note>
            </hi>. De quibus et Ezechiel loquitur: <hi>Et tu
fili hominis dic domui Israel, sic locuti estis, dicentes:
Errores nostri et iniquitates nostrae super nos erunt, et
in ipsis contabescimus: et quomodo salvi esse poterimus?
Dic eis: Vivo ego, dicit Dominus: Nolo mortem impii,
sed ut convertatur a via sua.</hi> Et iterum: <hi>Revertimini
recedentes a via vestra: quare moriemini domus Israel <note>(Ezech. 33. 11)</note>
            </hi>?
Nihil ita offendit Deum, quam desperatione
meliorum haerere pejoribus [al. <hi>prioribus</hi> ]:
licet et ipsa desperatio incredulitatis indicium sit. Qui
enim desperat salutem, non putat futurum esse judicium.
Quod si metueret, utique bonis operibus se judici
praepararet. Audiamus per Jeremiam loquentem
Deum: <hi>Converte pedem tuum a via aspera, et guttur
tuum a siti <note>(Jerem. 2. 25)</note>
            </hi>. Et iterum: <hi>Numquid qui
cadit, non resurget: aut qui aversus est, non revertetur?</hi> 
Et per Isaiam: <hi>Quando conversus ingemueris,
tunc salvus eris, et scies ubi fueris <note>(Isa. 30 et 15)</note>
            </hi>. Scire
non possumus aegrotationis mala, nisi cum fuerit
sanitas consecuta. Et quantum boni virtus habeat,
vitia demonstrant: clariusque fit lumen, comparatione
tenebrarum. Ezechiel quoque iisdem verbis, quia
eodem et spiritu: <hi>Convertimini,</hi> inquit, <hi>et redite ab
<pb n="1040"/>
iniquitatibus vestris, domus Israel; et non erunt vobis
in tormentum impietates. Projicite omnes impietates
vestras, quibus impie egistis adversum me, et facite
vobis cor novum et spiritum novum. Et quare moriemini
domus Israel? Nolo enim mortem peccatoris, dicit Dominus <note>(Ezech. 18. 30. 31. et 33. 11. et 18. 32)</note>
            </hi>.
Unde
et in consequentibus loquitur: <emph>892</emph> <hi>Vivo ego,
dicit Dominus. Nolo mortem peccatoris, nisi ut revertatur
a via sua, et vivat;</hi> ne [al. <hi>nec</hi> ] mens incredula de
bonorum repromissione desperet, et semel perditioni
animus destinatus, non adhibeat vulneri curationem,
quod nequaquam existimat posse curari. Idcirco jurare
se dicit, ut si non credimus promittenti Deo, credamus
saltem pro nostra salute juranti. Quam ob
causam justus precatur, et dicit: <hi>Converte nos Deus
salutaris noster, et averte furorem tuum a nobis <note>(Psal.
84. 4)</note>
            </hi>. Et iterum: <hi>Domine, in voluntate tua praestitisti
decori meo fortitudinem. Avertisti faciem tuam a me, et
factus sum conturbatus <note>(Psal. 29. 8)</note>
            </hi>. Postquam enim
foeditatem delictorum meorum virtutum decore mutavi,
infirmitatem meam tua gratia roborasti. Ecce audio
pollicentem: <hi>Persequar inimicos meos, et comprehendam
illos, et non convertar</hi> [al. <hi>revertar], donec
deficiant <note>(Ps. 17. 38)</note>
            </hi>: ut qui te ante fugiebam, et
inimicus eram, tua comprehendar manu. Ne cesses a
persequendo, donec deficiam a via mea pessima, et
revertar ad virum meum pristinum; qui mihi dabit
linteamina mea, et oleum, et similam, et cibabit me
pinguissimis cibis. Qui idcirco obsepsit atque praeclusit
vias meas pessimas, ut eam invenirem viam, quae
dicit in Evangelio: <hi>Ego sum via, veritas, et vita <note>(Joan.
14. 6)</note>
            </hi>. Audi Prophetam loquentem: <hi>Qui seminant in
lacrymis, in gaudio metent. Euntes ibant et flebant,
portantes semina sua. Venientes autem venient in exultatione,
portantes manipulos suos <note>(Ps. 125. 6. 7)</note>
            </hi>. Et
loquere cum eo: <hi>Lavabo per singulas noctes lectum
meum, in lacrymis meis stratum meum rigabo <note>(Psal. 6.
7)</note>
            </hi>. Et iterum: <hi>Sicut desiderat cervus ad fontes aquarum,
ita desiderat anima mea ad te Deus. Sitivit anima
mea ad te Deum fontem vivum, quando veniam et
apparebo ante faciem Dei? Factae sunt mihi lacrymae
meae panes per diem et noctem <note>(Psal. 41. 1. et seqq)</note>
            </hi>.
Et in alio loco: <hi>Deus Deus meus, ad te de luce vigilo.
Sitivit anima mea ad te, quam multipliciter tibi caro
mea. In terra deserta et invia et inaquosa, sic in sancto
apparui tibi <note>(Psal. 62. 2 et 3)</note>
            </hi>. Quanquam enim sitierit
te anima mea, tamen multo te plus carnis meae
labore quaesivi, et tibi sancto <emph>893</emph> apparere
non potui; nisi prius in terra deserta a vitiis, et invia
adversariis potestatibus, et absque humore et rhenmate
ullius libidinis commorarer. Flevit et Dominus
<pb n="1041"/>
super civitatem Jerusalem, quia non egissent poenitentiam <note>(Luc. 19. 41)</note>:
et Petrus trinam negationem
amaritudine abluit lacrymarum <note>(Matth. 26. 75)</note>, implevitque
illud Propheticum <hi>Exitus aquarum deduxerunt
oculi mei <note>(Psal. 118. 136)</note>
            </hi>. Plangit et Jeremias
populum poenitentiam non agentem, dicens: <hi>Quis
dabit capiti meo aquam, et oculis meis fontem lacrymarum,
et plorabo populum istum per diem et noctem <note>(Jerem. 9. 1)</note>
            </hi>?
Cur autem plangat et defleat, sequenti
sermone demonstrat: <hi>Nolite flere mortuum, neque
plangatis eum. Flete planctu qui egreditur, quia non
revertetur ultra.</hi> Nequaquam igitur Gentilis plangendus
est, atque Judaeus, qui in Ecclesia non fuerunt, et
semel mortui sunt, de quibus Salvator dicit: <hi>Dimitte
mortuos sepelire mortuos suos <note>(Matth. 8)</note>
            </hi>; sed eos
plange, qui per scelera atque peccata egrediuntur de
Ecclesia, et nolunt ultra reverti ad eam, damnatione
vitiorum. Unde et ad viros Ecclesiasticos, qui muri
et turres Ecclesiae nuncupantur, loquitur sermo Propheticus,
dicens: <hi>Muri Sion, proferte lacrymas <note>(Thren.
2. 18)</note>
            </hi>: implentes illud Apostoli: <hi>Gaudere cum gaudentibus,
flere cum flentibus <note>(Rom. 12. 25)</note>
            </hi>; ut dura
corda peccantium vestris lacrymis provocetis ad fletum,
ne perseverantes in malitia, audiant: <hi>Ego plantavi
te vineam frugiferam, omne semen verum: quomodo
versa es in amaritudinem vitis alienae <note>(Jerem. 2. 21)</note>
            </hi>?
Et iterum: <hi>Ligno dixerunt, pater meus es tu; et lapidi,
tu genuisti me; et verterunt ad me dorsa, et non facies
suas (Ibidem 27)</hi>. Et est sensus: Noluerunt ad me
converti, ut agerent poenitentiam; sed per cordis duritiam
in injuriam meam sua terga verterunt. Quamobrem
et Dominus loquitur ad Jeremiam, <hi>Vidisti quae
fecerunt mihi, habitatio Israel? Abierunt super omnem
montem</hi> <emph>894</emph> <hi>excelsum, et subter omne lignum
frondosum, et fornicati sunt ibi; et dixi postquam fornicata
est et fecit haec omnia: ad me revertere; et non
est reversa <note>(Jerem. 3; Isai. 57)</note>
            </hi>.</p>
        </div3>
<div3>
          <head>2.</head>
          <p>
 O clementia Dei! o nostra duritia! dum et
post tanta scelera nos provocat ad salutem. Et ne
sic quidem volumus ad meliora converti: <hi>Si reliquerit,</hi> 
inquit, <hi>uxor virum suum, et alii nupserit, et voluerit
postea reverti ad eum: numquid suscipiet eam, et
non detestabitur [Jerem. 2. 1]</hi>? Pro quo scriptum
<pb n="1042"/>
est juxta Hebraicam Veritatem, quod in Graecis et
Latinis codicibus non habetur: <hi>Et tu reliquisti me,
tamen convertere, et suscipiam te, dicit Dominus.</hi> Isaias
quoque in eumdem sensum iisdem pene loquitur sermonibus: <hi>Convertimini qui profundum consilium cogitatis,
et iniquum, filii Israel: revertere ad me, et
redimam te. Ego Deus et non est alius praeter me, justus
et salvator non est absque me. Revertimini ad me, et
salvi eritis, qui estis in extremis terrae. Recordamini
horum, et ingemiscite et agite poenitentiam qui erratis.
Convertimini corde, et mementote priorum a saeculo:
quoniam ego sum Deus, et non est alius absque me <note>(Isai. 21 et 31. et 45)</note>
          </hi>.
Scribit et Joel: <hi>Convertimini ad
me ex toto corde vestro, in jejunio, et lacrymis, et
planctu: scindite corda vestra, et non vestimenta vestra.
Misericors enim et miserator est Dominus, et agens
poenitentiam super malitiis <note>(Joel. 2)</note>
          </hi>. Quantae autem
sit misericordiae, et quam (ut ita loquar) nimiae ineffabilisque
clementiae, Osee Propheta nos doceat, per
quem loquitur Deus: <hi>Quid tibi faciam Ephraim?
quomodo te protegam Israel? quid tibi inquam faciam?
Sicut Adama ponam te, et sicut Seboim. Conversum est
cor meum in me, et conturbata est poenitudo mea. Nequaquam
faciam secundum iram furoris mei <note>(Osee 6)</note>
          </hi>.
Unde et David loquitur in Psalmo: <hi>Non est in morte
qui memor sit tui: in inferno autem quis confitebitur
tibi <note>(Psal. 6)</note>
          </hi>? Et in alio loco: <hi>Peccatum meum notum
feci, et iniquitatem meam</hi> <emph>895</emph> <hi>non abscondi. Dixi,
pronuntiabo contra me iniquitatem meam Domino, et
tu dimisisti impietatem cordis</hi> [al. <hi>peccati] mei. Pro
hac orabit ad te omnis Sanctus in tempore opportuno.
Verumtamen in diluvio aquarum multarum ad eum non
approximabunt <note>(Psal. 31)</note>
          </hi>.</p>
        </div3>
<div3>
          <head>3.</head>
          <p>
 Vide quanta magnitudo sit fletuum, ut aquarum
diluvio comparetur. Quos qui habuerit, et dixerit
cum Jeremia: <hi>Non sileat pupilla oculi mei <note>(Thren. 2)</note>
          </hi>,
statim in illo complebitur, <hi>Misericordia
et veritas obviaverunt sibi; justitia et pax osculatae sunt [Psal. 48]</hi>:
ut si te justitia et veritas terruerint,
misericordia et pax provocent ad salutem. Totam
poenitentiam peccatoris ostendit Psalmus quinquagesimus,
quando ingressus est David ad Bethsabee
uxorem Uriae Ethaei, et a Nathan prophetante correptus,
respondit: <hi>Peccavi.</hi> Statimque meruit audire: <hi>Et Dominus abs te abstulit peccatum 
 <note>(2. Reg.
11)</note>
          </hi>. Adulterio enim junxerat homicidium, et tamen
conversus ad lacrymas: <hi>Miserere,</hi> ait, <hi>mei Deus,
secundum magnam misericordiam tuam: et secundum
multitudinem miserationum tuarum, dele iniquitatem
meam <note>(Psal. 50)</note>
          </hi>. MAGNUM enim peccatum, magna
<pb n="1043"/>
indigebat misericordia. Unde jungit et dicit: <hi>Multum
lava me ab iniquitate mea, et a peccato meo munda me.
Quoniam iniquitatem meam ego agnosco, et delictum
meum contra me est semper. Tibi soli peccavi</hi> <note>(rex
enim eram, alium non timebam [al. <hi>erat</hi> et timebat])</note>
          <hi>
et malum coram te feci, ut justificeris in sermonibus
tuis, et vincas, cum judicaris.</hi> Conclusit enim Deus
omnia sub peccato, ut omnibus misereatur <note>(Rom. 11.
32)</note>. Tantumque profecit, ut dudum peccator et poenitens
transierit in magistrum, et dicat: <hi>Docebo iniquos
vias tuas, et impii ad te convertentur <note>(Psal. 50)</note>
          </hi>.
Confessio enim et pulchritudo coram eo, ut qui sua
confessus fuerit peccata, et dixerit: <hi>Putruerunt et
corruptae sunt cicatrices meae a facie insipientiae meae <note>(Psal. 37. 6)</note>
          </hi>,
foeditatem vulnerum in sanitatis decorem
commutet. <hi>Qui enim abscondit iniquitatem suam,
non prosperabitur <note>(Prov. 28)</note>
          </hi>. Achab, rex impiissimus,
vineam Nabuthae cruore possedit <note>(3. Reg. 21)</note>: et
cum Jezabel non tam conjugio sibi, quam crudelitate
conjuncta, Eliae increpatione corripitur: <hi>Haec dicit
Dominus: Occidisti, et possedisti.</hi> Et <emph>896</emph> iterum: <hi>In loco in quo linxerunt canes sanguinem Nabuthae,
ibi lingent sanguinem tuum: et Jezabel canes comedent
ante muros Jezrael.</hi> 
 Quod cum audisset Achab, scidit
vestimenta sua, et posuit saccum super carnem
suam, jejunavitque et dormivit in cilicio. Factusque
est sermo Domini ad Eliam, dicens: <hi>Quoniam
reveritus est Achab faciem meam, non inducam malum
in diebus ejus.</hi> Unum scelus Achab et Jezabel, tamen
converso ad poenitentiam Achab, poena differtur in
posteros; et Jezabel in scelere perseverans, praesenti
judicio condemnatur. Loquitur et Dominus in Evangelio: <hi>Viri Ninivitae surgent in judicium cum generatione
hac, et condemnabunt eam, quia egerunt poenitentiam
in praedicatione Jonae 
 <note>(Matth. 12)</note>
          </hi>: Et iterum: <hi>Non enim veni vocare justos, sed peccatores ad poenitentiam <note>(Ibid. 9. 13)</note>
          </hi>.
Drachma perit, et tamen invenitur
in stercore <note>(Luc. 5)</note>. Nonaginta novem oves
relinquuntur in solitudine, et una ovis quae aberraverat,
pastoris humeris reportatur <note>(Ibid. 15)</note>. Unde
et laetitia Angelorum est super uno peccatore agente
poenitentiam. Quanta felicitas ut de salute nostra
exultent coelestia? De quibus dicitur: <hi>Poenitentiam
agite, appropinquavit enim regnum coelorum.</hi> Nullum
in medio spatium. Mors et vita sibi contraria sunt,
et tamen poenitentia copulantur. Luxuriosus filius
totam prodegerat substantiam: et procul a patre
vix porcorum cibis inediam sustentabat. Revertitur
ad parentem, immolatur ei vitulus saginatus: stolam
accipit et annulum <note>(Luc. 15)</note>, ut Christi recipiat vestimentum,
quod dudum polluerat, et audire mereatur: <hi>Candida sint semper vestimenta tua 
 <note>(Eccl. 9)</note>
          </hi>;
receptoque signaculo Dei, proclamet ad Dominum: <hi>Pater, peccavi in coelum, et coram te;</hi> 
 et reconciliatus
osculo, dicat ad eum: <hi>Signatum est super nos lumen
<pb n="1044"/>
vultus tui Domine <note>(Psal. 4)</note>
          </hi>. Justitia justi non liberabit
eum in quacumque die peccaverit: et iniquitas
iniqui non nocebit ei, quacumque die conversus fuerit <hi>[Ezech. 33. 2]</hi>.
Unumquemque judicat Deus
sicut invenerit. Nec praeterita considerat, sed praesentia:
si tamen vetera crimina, novella conversione
mutentur. <hi>Septies cadit justus, et resurgit <note>(Prov.
24)</note>
          </hi>. Si cadit, quomodo justus, si <emph>897</emph> justus quomodo
cadit? Sed justi vocabulum non amittit, qui per
poenitentiam semper resurgit. Et non solum septies,
sed septuagies septies delinquenti, si convertatur ad
poenitentiam, peccata donantur <note>(Matth. 18)</note>. Cui plus
dimittitur, plus diligit. Meretrix lacrymis pedes Salvatoris
lavat, et crine detergit: et in typum Ecclesiae
de gentibus congregatae meretur audire: <hi>Dimittuntur
tibi peccata tua <note>(Luc. 7)</note>
          </hi>. Pharisaei justitia
perit superbia: et publicani humilitas confessione
salvatur <note>(Luc. 28)</note>. Per Jeremiam contestatur Deus: <hi>Ad summam loquar contra gentem et regnum, ut eradicem
et destruam, et disperdam illud. Si poenitentiam
egerit gens illa a malo suo, quod locutus sum adversum
eam: agam et ego poenitentiam super malo, quod cogitavi
ut facerem ei. Et ad summam loquar super gentem
et regnum, ut aedificem, et ut plantem illud. Si fecerit
malum in conspectu meo, ut non audiat vocem meam:
poenitentiam agam super bono, quod locutus sum ut
facerem ei.</hi> 
 Statimque infert: <hi>Ecce ego fingo contra
vos malum, et cogito contra vos cogitationem. Revertatur
unusquisque a via sua mala, et dirigite vias vestras
et studia vestra. Qui dixerunt: Desperavimus; post
cogitationes enim nostras ibimus, et unusquisque post
pravitatem cordis sui malum faciemus <note>(Jerem.
18)</note>
          </hi>. Simeon justus in Evangelio loquitur: <hi>Ecce hic
positus est in ruinam, et in resurrectionem multorum <note>(Luc. 2)</note>
          </hi>,
in ruinam videlicet peccatorum, et in resurrectionem
eorum, qui agunt poenitentiam. Apostolus
scribit ad Corinthios: <hi>Auditur inter vos fornicatio,
et talis fornicatio, qualis ne inter gentes quidem,
ita ut uxorem patris aliquis habeat. Et vos inflati
estis, et non magis luctum habuistis, ut tollatur de
medio vestrum, qui hoc opus fecit <note>(1. Cor. 5)</note>
          </hi>. Et in
secunda ad eosdem Epistola, <hi>Ne abundantiori tristitia
pereat, qui ejusmodi est <note>(2. Cor. 2)</note>
          </hi>, revocat eum, et
obsecrat, ut confirment super illum caritatem; ut
qui incestu perierat, poenitentia conservetur. <hi>Nullus
quidem mundus est a peccato: nec si unius quidem dici
fuerit vita ejus [Job. 15 et 25]</hi>; numerabiles autem
anni vitae illius. <hi>Astra quoque ipsa non sunt munda
in conspectu ejus: et adversum angelos suos perversum
<pb n="1045"/>
quid excogitavit <note>(Job. 4. 18)</note>
          </hi>. Si in coelo peccatum,
quanto magis in terra? Si delictum in <emph>898</emph> his
qui carent tentatione corporea: quanto magis in nobis,
qui fragili carne circumdamur, et cum Apostolo
dicimus: <hi>Miser ego, homo, quis me liberabit de corpore
mortis hujus <note>(Rom. 7)</note>
          </hi>? <hi>Non enim habitat in carne
nostra bonum,</hi> nec agimus quod volumus, sed quod
nolumus, ut aliud anima desideret, aliud caro facere
cogatur. Quod si quidam justi appellantur in
Scripturis, et non solum justi, sed justi in conspectu
Dei, juxta illam justitiam appellantur justi, juxta
quam supra dictum est: <hi>Septies cadit justus, et resurgit <note>(Prov. 24)</note>
          </hi>.
Et juxta quod iniquitas iniqui non
nocebit ei in quacumque die conversus fuerit <hi>[Ezech.
33. 12]</hi>. Denique et Zacharias pater Joannis, qui
scribitur justus, peccavit in eo quod non credidit,
et statim silentio condemnatur <note>(Luc. 1)</note>. Et Job, qui
justus et immaculatus, ac sine querela in principio
voluminis sui scribitur, postea et Dei sermone, et
confessione sui peccator arguitur. Si Abraham,
Isaac et Jacob. Prophetae quoque et Apostoli nequaquam
caruere peccato: si purissimum triticum habuit
mixtas paleas; quid de nobis dici potest, de quibus
scriptum illud est: <hi>Quid paleis ad frumentum, dicit
Dominus <note>(Jerem. 23)</note>
          </hi>? Et tamen paleae futuro reservantur
incendio, et zizania hoc tempore mixta sunt
segetibus frumentorum, donec veniat qui habet ventilabrum
in manu sua, et purgaverit aream, ut congreget
triticum in horrea, et quisquilias gehennae
igni comburat.</p>
        </div3>
<div3>
          <head>4.</head>
          <p>
 Haec omnia quasi per pulcherrima Scripturarum
prata discurrens, in unum locum volui congregare,
et de speciosissimis floribus coronam tibi texere
poenitentiae, quam imponas capiti tuo: et
assumas pennas columbae, et voles, et requiescas <note>(Psal. 54)</note>,
et clementissimo reconcilieris Patri. Narravit
mihi uxor quondam tua, nunc soror atque conserva,
quod juxta praeceptum Apostoli ex consensu
abstinueritis vos ab opere nuptiarum, ut vacaretis
orationi; tuaque rursum vestigia, quasi in salo posita
fluctuasse, imo (ut apertius loquar) esse prolapsa.
Illam autem audisse a Domino cum Moyse, <hi>Tu vero
hic sta mecum <note>(Exod. 33)</note>
          </hi>; et dixisse de Domino: <hi>Statuit supra petram pedes meos 
 <note>(Psal. 49)</note>
          </hi>. Tuam,
domum, quae fundamenta <emph>899</emph> fidei solida non
habebat, postea diaboli turbine concidisse. Porro
illius perstare in Domino, et suum tibi hospitium non
negare; ut cui prius conjunctus fueras corpore, nunc
spiritu copuleris. <hi>Qui enim adhaeret Domino, unus
spiritus est cum eo <note>(1. Cor. 6)</note>
          </hi>. Cumque vos rabies
barbarorum, et imminens captivitas separaret, sub
jusjurandi testificatione pollicitum [al. <hi>pollicitus es</hi> ],
ut ad sancta transeuntem loca, vel statim, vel postea
sequereris, et servares animam tuam, quam visus
fueras negligentia perdidisse. Redde igitur quod praesente
<pb n="1046"/>
Deo spopondisti. Incerta est vita mortalium:
ne ante rapiaris, quam tuam impleas sponsionem,
imitare eam, quam docere debueras. Proh pudor,
fragilior sexus vincit saeculum, et robustior superatur
a saeculo. <hi>Tanti dux femina facti est </hi>
          <note>(ex Virgil. )</note>:
et non sequeris eam, in cujus salute candidatus es
fidei? Quod si te rei familiaris tenent reliquiae, ut
scilicet et mortes amicorum et civium videas, et ruinas
urbium atque villarum, saltem inter captivitatis
mala, et feroces hostium vultus, et provinciae tuae
infinita naufragia, teneto tabulam poenitentiae: et
memento conservae tuae, quae tuam quotidie suspirat,
nec desperat salutem. Tu vagaris in patria, imo non
patria, quia patriam perdidisti: ista pro te in locis
venerabilibus Resurrectionis et Crucis, et Incunabulorum
Domini Salvatoris, in quibus parvulus vagiit,
tui nominis recordatur, teque ad se orationibus trahit:
ut si non tuo merito, saltem hujus salveris fide.
Jacebat quondam Paralyticus in lectulo, et sic erat
cunctis artubus dissolutus, ut nec pedes ad ingrediendum,
nec manus movere posset ad precandum:
et tamen profertur ab aliis, et restituitur pristinae
sanitati, ut portaret lectulum <note>(Marc. 2; et Joan. 5)</note>,
qui dudum portabatur a lectulo. Et te igitur absentem
corpore, praesentem fide, offert conserva tua
Domino Salvatori; et dicit cum Chananaea, <hi>Filia mea
male vexatur a daemonio <note>(Matth. 15)</note>
          </hi>. Recte enim appellabo
animam tuam, filiam animae ejus, quae sexus
nescit <emph>900</emph> diversitatem: quia te quasi parvulum,
atque lactentem, et necdum valentem sumere
solidos cibos, invitat ad lac infantiae, et nutricis tibi
alimenta demonstrat; ut possis dicere cum Propheta: <hi>Erravi sicut ovis perdita: quaere servum tuum, quoniam
mandata tua non sum oblitus 
 <note>(Psal. 118)</note>
          </hi>.
</p>
        </div3>
      </div1>

<div1>
        <head>EPISTOLA CXXIII AD AGERUCHIAM. <hi>De Monogamia.</hi> </head>
<p divs_removed="true"> <hi>Ageruchiam adolescentulam viduam a secundis nuptiis
dehortatur, rejiciens argumenta quae in contrarium
facere videbantur, atque in hunc eumdem finem
mundi calamitates illi ob oculos ponens.</hi> 

        </p>
        <div3 moved_from_p="true">
            <head>1.</head>
          <p>
 In vetere via, novam semitam quaerimus, et in
antiqua detritaque materia, rudem artis excogitamus
<pb n="1047"/>
elegantiam, ut nec eadem sint, et eadem sint. Unum
iter, et perveniendi quo cupias, multa compendia.
Saepe ad viduas scripsimus, et in exhortationem eadum
multa de Scripturis sanctis exempla repetentes,
varios testimoniorum flores in unam pudicitiae coronam
texuimus. Nunc ad Ageruchiam nobis sermo
est, quae quodam vaticinio futurorum, ac Dei praesidentis
auxilio, nomen accepit. Quam aviae, matris,
amitaeque, probatarum in Christo feminarum, nobilis
turba circumstat. Quarum avia Metronia, per
quadraginta annos vidua perseverans, Annam nobis
filiam Phanuelis de Evangelio retulit <note>(Luc. 3. 36)</note>.
Benigna, mater quartum, et decimum viduitatis implens
annum, centenario virginum choro cingitur.
Soror Celerini, patris Ageruchiae, qui parvulam
nutrivit infantem, et in suo natam suscepit gremio,
per annos viginti mariti solatio destituta, erudit
neptem; docens quod a matre didicit.</p>
        </div3>
<div3>
          <head>2.</head>
          <p>
 <emph>901</emph> Haec brevi sermone perstrinxi, ut ostendam
adolescentulam meam non praestare monogamiam
generi suo, sed reddere: nec tam laudandam esse,
si tribuat, quam omnibus execrandam, si negare
tentaverit: praesertim cum posthumus ejus Simplicius
nomen patris referat, et nulla sit excusatio desertae
ac sine haeredibus domus; sub quorum patrocinio
interdum sibi libido blanditur, ut quod propter
intemperantiam suam faciunt, videantur facere desiderio
liberorum. Sed quid ego quasi ad retrectantem
loquor, cum audiam eam multos Palatii procos,
Ecclesiae vitare praesidio, quos certatim diabolus
inflammat, ut viduae nostrae castitatem probent, quam
et nobilitas, et forma, et aetas, et opes faciunt cunctis
appetibilem: ut quanto plura sunt, quae impugnant
pudicitiam, tanto victricis majora sint
praemia?</p>
        </div3>
<div3>
          <head>3.</head>
          <p>
 Et quia nobis de portu egredientibus, quasi
quidam scopulus opponitur, ne possimus ad pelagi
tuta decurrere, et Apostoli Pauli scribentis ad Timotheum
profertur auctoritas, in qua de viduis disputans
ait: <hi>Volo autem juniores nubere, filios procreare,
matresfamilias esse, nullam occasionem dare
adversario, maledicti gratia. Jam enim quaedam abierunt
retro post Satanam <note>(1. Tim. 5. 14. et 15)</note>
          </hi>: oportet
primum sensum tractare praecepti, et omnem loci
hujus continentiam ( <hi>contextum sive complexum orationis</hi> )
discutere; atque ita Apostolicis vestigiis insistentem,
ne transversum quidem, ut dici solet, unguem
in partem alteram declinare. Supra scripserat
qualis vidua esse deberet: <hi>Unius viri uxor, quae liberos
educavit, quae in bonis operibus habuit testimonium,
suae tribulatis de sua substantiola subministravit <note>(Ibid. 9.
et 10)</note>
          </hi>; cujus spes Deus est, et quae permanet in
obsecratione, et orationibus nocte ac die <note>(Ibid. 5)</note>.
<pb n="1048"/>
Post quae jungit contraria: <hi>Quae autem iu deliciis est,
vivens mortua est.</hi> Statimque infert, ut discipulum
suum muniat omni arte doctrinae: <hi>Adolescentiores
autem viduas devita, quae cum lascivierint in Christo,
nubere volunt: habentes damnationem quod primam
fidem irritam fecerunt <note>(1 Tim. 11 et 12)</note>
          </hi>. Propter has
igitur, quae fornicatae sunt in injuriam viri sui Christi
(hoc enim <foreign xml:lang="greek">καταστρηνιάσωσι</foreign> Graecus sermo significat)
vult Apostolus alterum <emph>902</emph> matrimonium,
praeterens digamiam fornicationi: secundum indulgentiam
duntaxat, non secundum imperium.</p>
        </div3>
<div3>
          <head>4.</head>
          <p>
 Simulque singula testimonii verba tractanda
sunt. <hi>Volo,</hi> inquit, <hi>adolescentulas nubere.</hi> Cur quaeso?
quia nolo adolescentulas fornicari. <hi>Procreare filios.</hi> 
Quam ob causam? ne metu partus ex adulterio,
filios necare cogantur. <hi>Matresfamilias esse.</hi> Quare
obsecro? quia multo tolerabilius est digamam esse,
quam scortum, et secundum habere virum, quam
plures adulteros. In altero enim miseriarum consolatio,
in altero poena peccati est. Sequitur: <hi>Nullam occasionem
dare adversario maledicti gratia;</hi> in quo
brevi accinctoque praecepto, multa simul monita
continentur. Ne propositum viduae exquisitior cultus
infamet. Ne oculorum nutibus, et hilaritate vultus,
juvenum post se greges trahat. Ne aliud verbo, aliud
habitu polliceatur, et conveniat ei versiculus ille
vulgatus:
</p>
          <l> <hi>Risit, et arguto quiddam promisit ocello,</hi> </l>
          <p> <hi>
            <note>(OVID. in Elegiis amatoriis, lib. 3. Eleg. 22)</note>.</hi> 
</p>
          <p>Atque ut omnes nubendi causas brevi sermone concluderet,
cur hoc praecepisset, ostendit, dicens: <hi>Jam
enim quaedam abierunt retro post Satanam.</hi> Ideo ergo
secunda, et, si necesse est, tertia incontinentibus aperit
matrimonia, ut a Satana abstrahat, ut magis mulierem
qualicumque viro junctam faciat esse, quam diabolo.
Sed et ad Corinthios tale quid loquitur: <hi>Dico autem
innuptis, et viduis: bonum est illis, si sic permanserint,
ut ego. Si autem non se continent, nubant: Melius
enim est nubere, quam uri <note>(1. Cor. 7. 8. 9)</note>
            </hi>. Cur Apostole?
Statim intulit, quia pejus est uri.</p>
        </div3>
<div3>
          <head>5.</head>
          <p>
 Alioquin absolutum bonum est, et sine comparatione
pejoris, esse quod Apostolus est, id est, solutum,
non ligatum; nec servum, sed liberum; cogitantem
ea quae Dei sunt, non ea quae uxoris. Et
protinus in consequentibus: <hi>Mulier,</hi> inquit, <hi>alligata
est viro, quamdiu vir ejus vivit; quod si dormierit vir
ejus, libera est: cui vult nubat; tantum in Domino.
Beatior autem erit, si sic permanserit secundum consilium
meum. Puto autem quod, et ego spiritum Dei habeam <note>(Ibid. 39)</note>
          </hi>,
et in hoc idem sensus est, quia idem
spiritus; <emph>903</emph> Diversae Epistolae, sed unus auctor
Epistolarum. Vivente viro, mulier alligata est; et
mortuo, soluta. Ergo matrimonium vinculum est, et
<pb n="1049"/>
viduitas solutio. Uxor alligata est viro, et vir uxori
alligatus est: in tantum, ut sui corporis non habeant
potestatem, et alterutrum debitum reddant. Nec possint
habere pudicitiae libertatem, qui serviunt dominatui
nuptiarum. Quodque addidit, <hi>tantum in Domino,</hi> 
amputat Ethnicorum conjugia, de quibus in alio loco
dixerat: <hi>Nolite jugum ducere cum infidelibus. Quae
enim participatio justitiae cum iniquitate? Aut quae societas
lucis cum tenebris? Quae conventio Christi cum
Belial? Aut quae pars fideli cum infideli? Qui consensus
templo Dei cum idolis <note>(2. Cor. 6. 14. et seqq.)</note>
          </hi>? Ne
scilicet aremus in bove, et asino <note>(Deuter. 22. 10)</note>:
ne tunica nuptialis, vario sit texta subtegmine. Extemploque
tollit quod concesserat, et quasi poeniteat
cum sententiae suae, retrahit: <hi>Beatior erit, si sic
permanserit;</hi> suique hoc magis dicit esse consilii.
Quod ne contemnatur ut hominis: Spiritus Sancti
auctoritate confirmat, ut non indulgens homo fragilitati
carnis humanae; sed in Apostolo Spiritus Sanctus
praecipiens audiatur. Nec sibi in eo annorum puellarium
debet vidua blandiri, quod non minus sexagenariam
eligi praecipit <note>(1. Tim. 5. 9)</note>. Neque enim
innuptas, vel juvenculas cogit, ut nubant, qui de
nuptis quoque loquitur: <hi>Tempus breve est: Superest,
ut, et qui habent uxores sic sint, quasi non habeant <note>(1. Cor. 7. 29)</note>
          </hi>;
sed de his viduis disputat, quae suorum
nutriuntur alimentis, quae filiorum, et nepotum
cervicibus imponuntur. Quibus imperat, ut discant
domum suam colere, et remunerare parentes et sufficienter
eis tribuere, ut non gravetur Ecclesia, et
possit certis viduis ministrare. De quibus scriptum
est: <hi>Honora viduas, quae verae viduae sunt <note>(1. Tim. 5.
3)</note>
          </hi>, hoc est, quae omni suorum auxilio destitutae,
quae manibus suis laborare non possunt, quas paupertas
debilitat, aetasque conficit: quibus Deus spes
est, et omne opus oratio. Ex quo datur intelligi,
adolescentulas viduas, exceptis his quas excusat infirmitas,
vel suo labori, vel liberorum, <emph>904</emph> et
propinquorum ministerio delegari. Honor autem impraesentiarum,
vel pro eleemosyna, vel pro munere
accipitur, ut est illud, <hi>Presbyteri duplici honore digni
habeantur, maxime qui laborant in verbo, et doctrina <note>(1. Tim. 5. 17)</note>
          </hi>.
Et in Evangelio Dominus disserit
mandatum Legis, in quo dicitur: <hi>Honora patrem
tuum, et matrem tuam <note>(Exod. 20. 21)</note>
          </hi>; non in verborum
sono, qui inopiam parentum, cassa potest adulatione
frustrari, sed in victus necessariis ministrandis
debere intelligi. Jubente enim Domino, ut filii
alerent parentes pauperes, et redderent beneficia
senibus, quae parvuli acceperant, Scribae, et Pharisaei
e contrario docebant filios, ut parentibus responderent: <hi>Corban,</hi> 
 hoc est, <hi>donum,</hi> quod altari pollicitus
sum, et in templi dona promisi, si tu a me
<pb n="1050"/>
acceperis cibos, vertetur in tuum refrigerium. Atque
ita fiebat, ut egentibus patre, et matre, sacrificium
offerrent filii, quod Sacerdotes Scribaeque consumerent.
Si ergo Apostolus pauperes viduas (eas tamen
quae adolescentulae sunt, et nulla debilitate franguntur)
cogit suis manibus laborare, ne gravetur Ecclesia,
et possit anus viduas sustentare; qua excusatione
utetur, quae opibus mundi affluit, quae potest etiam
aliis ministrare, et de iniquo mammona sibi facere
amicos, qui possint eam in aeterna tabernacula recipere?
Simulque considera, quod vidua non eligatur
nisi unius viri uxor: et nos putamus Sacerdotum
hoc tantum esse privilegium, ut non admittatur ad
altare, nisi qui unam habuerit uxorem. Non solum
enim ab officio Sacerdotii digamus excluditur; sed et
ab eleemosyna Ecclesiae, dum indigna putatur stipe,
quae ad secunda conjugia devoluta est. Quanquam
lege Sacerdotali teneatur, et laicus, qui talem
praebere se debet, ut possit eligi in Sacerdotium.
Non enim eligitur, si digamus fuerit. Porro eliguntur
ex laicis sacerdotes. Ergo et laicus tenetur mandato,
per quod ad sacerdotium pervenitur.</p>
        </div3>
<div3>
          <head>7.</head>
          <p>
 Aliud est quod vult Apostolus: aliud quod cogitur
velle. Ut concedat secunda matrimonia meae
est incontinentiae, <emph>905</emph> non illius voluntatis. Vult
omnes esse sicut seipsum, et ea cogitare quae Dei
sunt, et solutos nequaquam ultra alligari. Sed si labentes,
per incontinentiam ad barathrum stupri viderit
pervenire; digamiae porrigit manum, ut cum
una magis, quam cum pluribus volutentur. Quod
nequaquam ut amare dictum, et contra Apostoli regulam,
secundus nuptiator exaudiat. Duae enim sunt
Apostoli voluntates: una qua praecepit, <hi>Dico autem
innuptis, et viduis: bonum est illis si sic permanserint,
sicut et ego.</hi> Altera qua indulget: <hi>Si autem non
se continent, nubant. Melius est enim nubere, quam
uri.</hi> Primum quid velit: deinde quid cogatur velle,
demonstrat. Vult nos permanere post nuptias, sicut
seipsum: et propositae beatitudinis Apostolicum ponit
exemplum. Sin autem nos viderit nolle quod ipse
vult, incontinentiae nostrae tribuit indulgentiam.
Quam e duabus eligimus voluntatem, quod magis
vult, et quod per se bonum est: an quod mali comparatione
fit levius, et quodam modo nec bonum
est, quia praefertur malo? Ergo si eligimus, quod
Apostolus non vult, sed velle compellitur, imo acquiescit
deteriora cupientibus, non Apostoli, sed
nostram facimus voluntatem Legimus in veteri
<pb n="1051"/>
Testamento <note>(Levit. 22; et Ezech. 44)</note>: Semel maritatas
filias Sacerdotum, si viduae fuerint, vesci debere
de sacerdotalibus cibis: mortuisque sicut
patri, et matri sic exhibendum inferiarum officium.
Sin autem alios viros acceperint, alienas eas, et a
patre, et a sacrificis fieri, et inter externas debere
deputari.</p>
        </div3>
<div3>
          <head>8.</head>
          <p>
 Quod quidem observat, et gentilitas, in condemnationem
nostri, si hoc non exhibeat veritas
Christo, quod tribuit mendacium diabolo; qui et
castitatem reperit perditricem. Hierophanta apud
Athenas ejurat virum, et aeterna debilitate fit castus.
Flamen unius uxoris <emph>906</emph> ad sacerdotium
admittitur. Flaminea quoque unius mariti eligitur
uxor. Ad tauri Aegyptii sacra semel maritus assumitur.
Ut omittam virgines Vestae, et Apollinis, Junonisque
 Achivae, et Dianae ac Minervae, quae perpetua
sacerdotii virginitate marcescunt. Stringam
breviter reginam Carthaginis, quae magis ardere voluit,
quam Hiarbae regi nubere: et Hasdrubalis uxorem,
quae apprehensis utraque manu liberis, in subjectum
se praecipitavit incendium, ne pudicitiae damna
sentiret: et Lucretiam, quae amissa gloria castitatis,
noluit pollutae conscientiae supervivere. Ac ne multa
longo sermone contexam, quae potes de primo contra
Jovinianum volumine ad aedificationem tuam sumere,
unum tantum, quod in patria tua gestum est,
repetam; ut scias pudicitiam etiam barbaris ac feris,
et sanguinariis gentibus esse venerabilem. Gens
Theutonum ex ultimis Oceani atque Germaniae
profecta littoribus, omnes Gallias inundavit; saepiusque
caesis Romanis exercitibus, apud Aquas
Sextias Mario pugnante, superata est. Quorum trecentae
<pb n="1052"/>
matronae, cum aliis se viris captivitatis conditione
tradendas esse didicissent, primum Consulem
deprecatae sunt, ut templo Cereris ac Veneris in servitium
traderentur. Quod cum non impetrarent,
submovente eas lictore, parvulis caesis liberis, mane
mortuae sunt repertae, suffocatis laqueo faucibus, et
mutuis complexibus se tenentes.</p>
        </div3>
<div3>
          <head>9.</head>
          <p>
 Quod igitur barbarae castitati non potuit inferre
captivitas, hoc matrona nobilis faciet? et experietur
alterum virum, quae priorem aut bonum perdidit,
aut malum experta est, ut rursum contra judicium
Dei facere nitatur? Quid si statim secundum perdiderit,
sortietur et tertium [al. <hi>societur et tertio</hi> ]? et si
ille dormierit, in quartum quintumque procedet, ut
nihil <emph>907</emph> sit quo a meretricibus differat? Omni
ratione viduae providendum est, ne castitatis primos
excedat limites. Quos si excesserit, et verecundiam
ruperit matronalem, in omnem debacchabitur luxuriam,
ita ut Prophetam mereatur audire dicentem: <hi>Facies meretricis facta est tibi: Impudorata es tu <note>(Jerem. 3. 3)</note>
          </hi>.
Quid igitur? Damnamus secunda matrimonia?
Minime; sed prima laudamus. Abjicimus
de Ecclesia digamos? Absit: sed monogamos ad
continentiam provocamus. In Arca Noe non solum
munda, sed et immunda fuerunt animalia. Habuit
homines, habuit et serpentes. In domo quoque magna,
vasa diversa sunt; alia in honorem, alia in
contumeliam <note>(2. Tim. 2. 20)</note>. Est crater ad bibendum;
est et matula ad secretiora naturae. Nam cum
in semente terrae bonae, centesimum, et sexagesimum,
et trigesimum fructum Evangelia doceant <note>(Matth. 13. 8)</note>;
et centenarius pro virginitatis corona,
primum gradum teneat; sexagenarius pro labore
viduarum, in secundo sit numero; tricenarius
foedera nuptiarum, ipsa digitorum conjunctione
testetur, digamia in quo erit numero? Imo extra numerum.
Certe in bona terra non oritur, sed in vepribus,
et spinetis vulpium, quae Herodi impiissimo
comparantur, ut in eo se putet esse laudabilem, si
scortis melior sit: si publicarum libidinum victimas
superet, si uni sit prostituta, non pluribus.</p>
        </div3>
<div3>
          <head>10.</head>
          <p>
 Rem dicturus sum incredibilem, sed multorum
testimoniis approbatam. Ante annos plurimos,
cum in chartis Ecclesiasticis juvarem Damasum Romanae
urbis Episcopum, et Orientis atque Occidentis
Synodicis consultationibus responderem, vidi duo
inter se paria, vilissimorum e plebe hominum comparata,
unum qui viginti sepelisset uxores, alteram
quae vicesimum secundum habuisset maritum, extremo
sibi, ut ipsi putabant, matrimonio copulatos.
Summa omnium exspectatio virorum pariter ac feminarum,
post tantas rudes quis quem prius efferret.
Vicit maritus, et totius urbis populo confluente, coronatus,
<pb n="1053"/>
et palmam tenens, adoreamque per
singulos sibi acclamantes, uxoris multinubae feretrum
praecedebat. Quid dicemus tali mulieri? Nempe
illud, quod <emph>908</emph> Dominus Samaritanae: Viginti
duos habuisti maritos, et iste a quo nunc sepeliris,
non est tuus <note>(Joan. 4)</note>.</p>
        </div3>
<div3>
          <head>11.</head>
          <p>
 Itaque obsecro te, religiosa in Christo filia, ut
testimonia ista non noveris, quibus incontinentibus
et miseris subvenitur; sed illa potius lectites, quibus
pudicitia coronatur. Sufficit tibi quod primum perdidisti
virginitatis gradum, et per tertium venisti ad
secundum, id est, per officium conjugale, ad viduitatis
continentiam. Extrema, imo abjecta ne cogites:
nec aliena et longe posita exempla perquiras. Habes
aviam, matrem, et amitam, quarum tibi abundans
imitatio atque doctrina, et praecepta vivendi, norma
virtutum est. Si enim multae in conjugio, viventibus
adhuc viris, intelligunt illud Apostoli: <hi>Omnia licent,
sed non omnia expediunt <note>(1. Cor. 6. 12)</note>
          </hi>, et castrant
se propter regna coelorum, vel a secunda nativitate
post lavacrum ex consensu, vel post nuptias ex ardore
fidei; cur vidua quae judicio Dei, virum habere
desiit, non illud laetabunda congeminet, <hi>Dominus dedit,
Dominus abstulit <note>(Job. 1)</note>
          </hi>; et oblatam occasionem
arripiat libertatis, ut sui corporis habeat potestatem,
nec rursum ancilla fiat hominis? Et certe
multo laboriosius est, non frui eo quod habeas,
quam desiderare quod amiseris. Unde et virginitas
in eo facilior est, quod carnis incentiva non novit:
et viduitas in eo sollicitior, quod praeteritas animo
recolit voluptates: MAXIME SI SE virum putet perdidisse,
non praemisisse: quorum alterum doloris,
alterum gaudii est.</p>
        </div3>
<div3>
          <head>12.</head>
          <p>
 Primi hominis creatura nos doceat, plures
nuptias refutare. Unus Adam, et una Eva, imo una
ex eo costa separatur in feminam. Rursumque quod
divisum fuerat, nuptiis copulatur, dicente Scriptura: <hi>Erunt duo in carnem unam;</hi> 
 non in duas, nec in tres. <hi>Propter quod relinquet homo patrem, et matrem, et
adhaerebit uxori suae 
 <note>(Genes. 2. 24)</note>
          </hi>; certe non uxoribus.
Quod testimonium Paulus edisserens, ad Christum
refert, et ad Ecclesiam <note>(1. Cor. 6. 16. et seqq.)</note>;
ut primus Adam in carne, et secundus in spiritu
monogamus sit. Sit una Eva mater cunctorum
viventium, et una Ecclesia parens omnium <emph>909</emph> 
Christianorum. Sicut illam maledictus Lamech in
duas divisit uxores, sic hanc haeretici in plures Ecclesias
lacerant, quae juxta Apocalypsim Joannis, synagogae
magis diaboli appellandae sunt <note>(Apoc. 2. 9)</note>,
quam Christi conciliabula. Legimus in Carminum
libro, <hi>Sexaginta sunt reginae, et octoginta concubinae,
et adolescentulae, quarum non est numerus. Una est
columba mea, perfecta mea: una est matri suae, electa
genitrici suae <note>(Cant. 6)</note>
          </hi>. Ad quam scribit idem Joannes
<pb n="1054"/>
Epistolam, <hi>Senior, Electae dominae, et filiis ejus <note>(2. Joan. 1)</note>
          </hi>.
Sed et in Arcam quam Petrus Apostolus
sub typo interpretatur Ecclesiae <note>(1. Petr. 3)</note>, Noe
cum tribus filiis, singulas, non binas uxores introduxit <note>(Genes. 6)</note>.
Etiam de immundis animalibus
bina sumuntur, masculus, et femina: ut ne in bestiis
quidem, serpentibusque, crocodilis, ac lacertis, digamia
habeat locum. Quod si de mundis septena ponuntur,
id est, imparia: et in hoc virginitatis ac
pudicitiae palma monstratur. Egressus enim de Arca
Noe, Deo victimas immolavit: non utique de pari,
sed de impari numero, quia alterum foetibus atque
conjugio, alterum sacrificio praeparatum est.</p>
        </div3>
<div3>
          <head>13.</head>
          <p>
 At [al. <hi>Atqui</hi> ] Patriarchae non singulas habuerunt
uxores, imo et concubinas habuere plurimas.
Et, ne hoc parum sit, David multas, et Salomon
habuit innumerabiles. Judas ad Thamar, quasi ad
scortum ingreditur. Et juxta occidentem litteram,
Osee Propheta non solum meretrici, sed etiam adulterae
copulatur <note>(Osee 1)</note>. Quod si et nobis jure conceditur,
adhinniamus ad omnes feminas, et in exemplum
Sodomae et Gomorrae, ab ultimo die deprehendamur
vendentes, et ementes, nubentes, et nuptui
tradentes <note>(Matth. 24. 38)</note>, et tunc sit finis conjugii,
quando terminus vitae. Quod et si post Diluvium, et
ante Diluvium viguit ista sententia: <hi>Crescite et multiplicamini,
et replete terram <note>(Genes. 1. 28)</note>
          </hi>, quid ad
nos, in quos fines saeculorum decurrerunt, quibus
dicitur: <hi>Tempus breve est <note>(1. Cor. 7. 29)</note>
          </hi>: Et, <hi>Jam
securis ad radices arborum posita est,</hi> quae silvam Legis,
et nuptiarum Evangelica castitate succidat? <hi>Tempus amplexandi, et tempus longe fieri ab amplexibus <note>(Eccles. 3. 5)</note>
          </hi>.
Jeremias, captivitate propinqua,
uxorem prohibetur accipere. Ezechiel in Babylone, <hi>Mortua est,</hi> 
 inquit, <hi>uxor mea; et apertum est os meum <note>(Ezech. 24. 28)</note>
          </hi>.
 <emph>910</emph> Nec ducturus uxorem, nec
ille qui duxerat, possunt in opere conjugali libere
prophetare. Olim gloriae erat illum audire versiculum: <hi>Filii tui sicut novellae</hi> 
 [al. <hi>novellatio</hi> cum August. et
Hilario] <hi>olivarum, in circuitu mensae tuae;</hi> Et, <hi>Videas
filios filiorum tuorum <note>(Psal. 127)</note>
          </hi>. Nunc de continentibus
dicitur: <hi>Qui adhaeret Domino, unus spiritus est <note>(1 Cor. 6. 17)</note>
          </hi>.
Et, <hi>Adhaesit anima mea post te: me
suscepit dextera tua <note>(Ps. 62. 9)</note>
          </hi>. Tunc oculum pro
oculo: nunc verberanti maxillam, praebemus et alteram.
Illo tempore bellatoribus dicebatur: <hi>Accingere
gladio tuo super femur tuum, Potentissime <note>(Psal. 44.
4)</note>
          </hi>; modo audit Petrus: <hi>Conde gladium tuum in vaginam.
Qui enim gladio percutit, gladio morietur <note>(Matth.
26. 52)</note>
          </hi>. Haec dicimus, non separantes Legem, et
Evangelium, ut Marcion calumniatur; sed unum atque
eumdem suscipientes Deum, qui pro varietate
temporum atque causarum principium, et finis; serit,
ut metat; plantat, ut habeat quod succidat; jacit
fundamentum, ut aedificationi, consummato saeculo,
culmen imponat. Alioqui si ad sacramenta veniamus,
et futurorum typos, non nostro arbitrio, sed
<pb n="1055"/>
Apostolo disserente consideremus; Agar, et Sara,
vel mons Sina, et Sion, duo Testamenta significant.
Lia lippientibus oculis, et Rachel, quam Jacob amabat
plurimum <note>(Genes. 29)</note>, Synagogam Ecclesiamque testantur.
Unde et Anna prius sterilis, Fennenae ubertate
foecundior est <note>(1. Reg. 1)</note>. Licet et monogamia nos
in Isaac, et Rebecca praecesserit: cujus solius partus
Domini revelatio est. Nec ulla alia feminarum Deum
per seipsam consuluit. Quid loquar de Thamar,
quae Zaram, et Pharez geminos fudit infantes? In
quorum nativitate divisa maceria, duos populos separavit:
et ligata manus coccino, conscientiam Judaeorum
jam tunc Christi passione respersit. Ac de scorto
prophetico, cujus similitudo vel Ecclesiam significat
de gentibus congregatam: vel (quod ipsi loco magis
convenit) Synagogam primum assumptam de idololatris
per Abraham, et Moysen: deinde post adulterium,
et negationem Salvatoris, sedentem plurimo tempore
sine altari, Sacerdotibus ac Prophetis, et viri pristini
consortium praestolantem; ut postquam subintraverit
plenitudo gentium, tunc omnis Israel salvus fiat <note>(Rom. 11)</note>. <emph>911</emph>
</p>
        </div3>
<div3>
          <head>14.</head>
          <p>
 Quasi in brevi tabella latissimos terrarum
situs ostendere volui, ut pergam ad alias quaestiunculas;
quarum prima de Annae consilio est:
</p>
          <l> <hi>Solane perpetua moerens carpere juventa?</hi> </l>
<l> <hi>Nec dulces natos, Veneris nec praemia noris?</hi> </l>
<l> <hi>Id cinerem, aut manes credis curare sepultos?</hi> </l>
          <p>
Cui breviter respondeat ipsa, quae passa est:
</p>
          <l> <hi>Tu lacrymis evicta meis: tu prima furentem</hi> </l>
<l> <hi>His, germana, malis oneras, atque objicis hosti.</hi> </l>
<l> <hi>Non licuit thalami expertem sine crimine vitam</hi> </l>
<l> <hi>Degere more ferae, tales nec tangere curas.</hi> </l>
<l> <hi>Non servata fides cineri promissa Sichaei</hi> </l>
          <p> <hi>
            <note>(Aeneid. 4)</note>.</hi> 
</p>
          <p>Proponis mihi gaudia nuptiarum: ego tibi opponam
pyram, gladium, et incendium. Non tantum
boni est in nuptiis quod speramus, quantum mali,
quod accidere potest, et timendum est. LIBIDO TRANSACTA
semper sui relinquit poenitudinem: nunquam
satiatur; et extincta reaccenditur. Usu crescit, et
deficit: nec rationi paret, quae impetu ducitur. Sed
dices: Amplae opes, et dispensatio rei familiaris
egent auctoritate viri. Scilicet perierunt domus coelibum,
et nisi cum servulis tuis ipsa servieris, familiae
tuae imperare non poteris. Avia tua, mater et amita,
nonne auctoritatis pristinae, honorisque majoris sunt,
dum eas, et tota provincia, et Ecclesiarum principes
suspiciunt? Ergo milites, et peregrinantes, sine
<pb n="1056"/>
uxoribus sua hospitiola non regunt, et nec invitant
ad convivia, nec invitantur? Quasi non possis probatae
aetatis habere famulos, vel libertos, in quorum
nutrita es manibus; qui praesint domui, ad publicum
respondeant, tributa persolvant; qui te suspiciant,
ut patronam, diligant, ut alumnam, venerentur, ut
sanctam. Quaere primum regnum Dei, et haec omnia
adjicientur tibi <note>(Matth. 6. 33)</note>. Si de veste cogitaveris,
lilia tibi de Evangelio proponuntur. Si de cibo,
remitteris ad aves, quae non serunt, neque metunt,
et Pater tuus coelestis pascit illas. Quantae virgines et <emph>912</emph> 
 viduae absque ulla sorde rumoris, suam substantiolam
gubernarunt?</p>
        </div3>
<div3>
          <head>15.</head>
          <p>
 Cave ne jungaris adolescentulis: ne his adhaereas,
propter quas Apostolus concedit secunda
matrimonia, et sustineas in media tranquillitate naufragium.
Si Timotheo dicitur: <hi>Adolescentiores viduas
devita:</hi> Et iterum: <hi>Ama anus, ut matres: adolescentulas,
ut sorores cum omni castitate;</hi> quare tu me
commonentem non audias? Fuge personas, in quibus
potest malae conversationis esse suspicio, nec paratum
habeas illud e trivio: Sufficit mihi conscientia
mea: non curo quid de me loquantur homines. Et
certe Apostolus providebat bona, non tantum coram
Deo, sed etiam coram hominibus <note>(Rom. 12)</note>, ne per
illum nomen Dei blasphemaretur in gentibus <note>(Ibid.
2. 24)</note>. Habebat utique potestatem sororem mulierem
circumducendi, sed nolebat se judicari ab infideli
conscientia. Et cum posset de Evangelio vivere, diebus
ac noctibus laborabat manibus suis, ne quem
gravaret credentium. <hi>Si scandalizat,</hi> inquit, <hi>esca fratrem,
in aeternum carnem non manducabo <note>(1. Cor. 2.
13)</note>
          </hi>. Dicamus et nos: Si scandalizat soror, vel frater,
non unum, et alterum, sed totam Ecclesiam; nec sororem
videbo, nec fratrem. Melius est rem familiarem
minui, quam salutem animae perire. Melius est amittere,
quod velimus, nolimus, aliquando periturum
est. Melius est sponte dimittere; quam id amittere,
pro quo omnia dimittenda sunt. Quis nostrum, non
dicam cubitum, quod enorme est; sed unius unciolae
decimam partem adjicere potest ad staturam suam?
et solliciti sumus quid manducemus, aut quid bibamus?
Ne cogitemus ergo de crastino: <hi>Sufficit diei
malitia sua <note>(Matth. 6. 34)</note>
          </hi>. Jacob fratrem fugiens,
magnis in patris domo divitiis derelictis, nudus pergit
[al. <hi>profugit</hi> ] in Mesopotamiam; et ut nobis fortitudinis
suae praeberet exemplum, lapide capiti supposito,
vidit scalam ad coelum usque subrectam, et
Dominum innitentem super eam: per quam ascendebant
Angeli et descendebant <note>(Gen. 28. 5)</note>; ut nec
peccator desperet salutem, nec justus in sua virtute
<pb n="1057"/>
securus sit. Atque, ut multa praeteream (neque
enim tempus est, ut assumpti testimonii omnia edisseram) <emph>913</emph> 
 post annos viginti dives dominus, et
pater [al. <hi>patre</hi> ] ditior, qui dudum Jordanem in baculo
transierat, cum tribus turmis gregum in patriam
revertitur. Apostoli toto orbe peregrini, non aes in
zona, non virgam in manu, non caligas habuere in
pedibus, et tamen dicere poterant: <hi>Nihil habentes, et
omnia possidentes <note>(2. Cor. 6. 10)</note>
          </hi>. Et, aurum et argentum
non est nobis, quod autem habemus, hoc tibi
damus: <hi>in nomine Jesu Christi Nazareni, surge, et
ambula <note>(Act. 3. 6)</note>
          </hi>. Non enim erant divitiarum sarcina
praegravati. Et ideo stantes cum Elia in foramine
petrae, per angustias acus transire poterant, et posteriora
Domini contemplari <note>(3. Reg. 19)</note>. Nos vero ardemus
avaritia, et contra pecunias disputantes, auro
sinum expandimus; nihilque nobis satis est. Et illud,
quod de Megarensibus dicitur, jure miseris coaptari
potest: Aedificant quasi semper victuri: vivunt quasi
altera die morituri. Et haec facimus, quia Domini
verbis non credimus; et quia aetas optata cunctis
non viciniam mortis, quae debetur mortalibus lege
naturae; sed cassa spe, annorum nobis spatia pollicetur.
Nemo enim tam fractis viribus, et sic decrepitae
senectutis est, ut non putet se unum adhuc annum
esse victurum. Unde subrepit oblivio conditionis
suae, ut terrenum animal, et jam jamque solvendum,
erigatur in superbiam, et animo coelum teneat.</p>
        </div3>
<div3>
          <head>16.</head>
          <p>
 Verum quid ago? Fracta navi de mercibus disputo.
Qui tenebat, de medio fit, et non intelligimus
 Antichristum appropinquare, quem Dominus
Jesus Christus interficiet spiritu oris sui <note>(2. Thes. 2.
8)</note>. <hi>Vae praegnantibus, et nutrientibus in illa die <note>(Marc.
13. 17; et Luc. 21)</note>
          </hi>; quorum utrumque de fructibus
nuptiarum est. Praesentium miseriarum pauca percurram.
Quod rari hucusque residemus, non nostri
meriti, sed Domini misericordiae est. Innumerabiles
et ferocissimae nationes universas Gallias occuparunt.
Quidquid inter Alpes et Pyrenaeum est, quod
Oceano et Rheno includitur, Quadus, Wandalus, Sarmata,
Halani, Gipedes, Heruli, Saxones, Burgundiones,
Alemani, et, <emph>914</emph> o lugenda respublica!
hostes Pannonii vastarunt. <hi>Etenim Assur venit
cum illis <note>(Psal. 82. 9)</note>
          </hi>. Moguntiacum [al. <hi>Maguntiacum</hi> ],
nobilis quondam civitas, capta atque subversa
est, et in Ecclesia multa hominum millia trucidata.
<pb n="1058"/>
Vangiones longa obsidione deleti. Remorum urbs
praepotens, Ambiani, Attrebatae, extremique hominum
Morini, Tornacus, Nemetae, Argentoratus,
translatae in Germaniam. Aquitaniae, Novemque populorum,
Lugdunensis, et Narbonensis provinciae,
praeter paucas urbes populata sunt cuncta. Quas et
ipsas foris gladius, intus vastat fames. Non possum
absque lacrymis Tolosae facere mentionem, quae ut
hucusque non rueret, sancti Episcopi Exuperii merita
praestiterunt. Ipsae Hispaniae jam jamque periturae,
quotidie contremiscunt, recordantes irruptionis
Cimbricae, et quidquid alii semel passi sunt,
illae semper timore patiuntur.</p>
        </div3>
<div3>
          <head>17.</head>
          <p>
 Caetera taceo, ne videar de Dei desperare clementia.
Olim a mari Pontico usque ad Alpes Julias,
non erant nostra, quae nostra sunt. Et per annos triginta
fracto Danubii limite, in mediis Romani imperii
regionibus pugnabatur. Aruerunt vetustate lacrymae.
Praeter paucos senes, omnes in captivitate et obsidione
generati, non desiderabant, quam non noverant
libertatem. Quis hoc credet? quae digno sermone
historiae comprehendent? Romam in gremio suo, non
pro gloria, sed pro salute pugnare? imo ne pugnare
quidem, sed auro et cuncta supellectile vitam redimere?
Quod non vitio Principum, qui vel religiosissimi
sunt, sed scelere semibarbari accidit proditoris,
qui nostris contra nos opibus armavit
inimicos. Aeterno quondam dedecore Romanum laborabat
imperium, quod Gallis cuncta vastantibus,
fusoque apud Alliam exercitu, Romam Brennus intravit.
Nec pristinam poterat abolere ignominiam,
donec et Gallias, genitale Gallorum solum, et Gallograeciam,
in qua consederant Orientis Occidentisque
victores, suo imperio subjugasset. Hannibal, de
Hispaniae finibus orta tempestas, cum vastasset <emph>915</emph> 
 Italiam, vidit urbem, nec ausus est obsidere.
Pyrrhum tanta tenuit Romani nominis reverentia,
ut deletis omnibus, e propinquo recederet
loco: nec audebat victor aspicere, quam regum didicerat
civitatem. Et tamen pro hac injuria (non
enim dicam superbia) quae bonos exitus habuit,
alter toto orbe fugitivus, tandem Bithyniae mortem
veneno reperit; alter reversus in patriam,
in suo regno occubuit; et utriusque provinciae populi
Romani vectigales sunt. Nunc ut omnia prospero
fine eveniant, praeter nostra quae amisimus, non habemus
quod victis hostibus auferamus. Potentiam
Romanae urbis, ardens Poeta describens, ait: <hi>Quid
satis est, si Roma parum est <note>(Lucan. in V. Pharsal.)</note>
          </hi> 
<pb n="1059"/>
Quod nos alio mutemus elogio: <hi>Quid salvum est, si
Roma perit?</hi> 
</p>
          <l> <hi>Non mihi si linguae centum sint, oraque centum,</hi> </l>
<l> <hi>Ferrea vox, omnes captorum dicere poenas,</hi> </l>
<l> <hi>Omnia caesorum percurrere nomina possim.</hi> </l>
          <p> <hi>
            <note>(VIRGIL. Aeneid. 6)</note>.</hi> 
Et haec ipsa quae dixi, periculosa sunt, tam loquentibus,
quam audientibus, ut ne gemitus quidem liber
sit, nolentibus, imo nec audentibus nobis flere quae
patimur.</p>
        </div3>
<div3>
          <head>18.</head>
          <p>
 Responde mihi, carissima in Christo filia, inter
ista nuptura es? quem acceptura virum, cedo?
fugiturum, an pugnaturum? Quid utrumque sequatur
intelligis. Et pro Fescennino carmine terribilis
tibi rauco sonitu buccina concrepabit: ut quas habes
pronubas, habeas forte lugentes. Aut quibus deliciis
affluas, quae possessionum tuarum redditus perdidisti;
quae obsessam familiolam tuam, morbo et fame cernis
contabescere? Sed absit, ut de te talia sentiam, ut
sinistrum quippiam suspicer de ea, quae suam Domino
animam consecravit. Non tam tibi, quam sub
tuo nomine aliis sum locutus: quae otiosae et curiosae,
atque verbosae domos circumeunt matronarum: <hi>quarum
Deus venter est, et gloria in confusione earum <note>(Philipp. 3)</note>
          </hi>,
quae nihil aliud de Scripturis, nisi digamiae
praecepta noverunt; quae in alieno corpore,
sua desideria consolantur, ut quod ipsae fecerint, alias
facere videant, et malarum <emph>916</emph> societate palpentur.
Quarum cum impudentiam et propositiones,
Apostolicarum sententiarum interpretatione contriveris,
legito quomodo tibi in viduitate servanda vivendum
sit, librum ad Eustochium de Virginitate servanda <note>(Epistola XXII. ad Eustoch.)</note>,
et alios ad
Furiam, atque Salvinam <note>(Epist. LIV. ad Furiam et
LXXIX ad Salvinam)</note>, quarum altera Probi quondam
consulis nurus, altera Gildonis, qui Africam tenuit,
filia est. Hic libellus <hi>de Monogamia</hi> sub nomine tuo,
titulum possidebit.
</p>
        </div3>
      </div1>

<div1>
        <head>EPISTOLA CXXIV. AD AVITUM. <hi>Quid cavendum in Libris</hi> <foreign xml:lang="greek">περὶ ἀρχῶν.</foreign>
        </head>
<p divs_removed="true"> <hi>Librum Origenis</hi> <foreign xml:lang="greek">περὶ ἀρχῶν,</foreign> <hi>quem pridem Ruffinus sublesta
fide Latine reddiderat, addens mutilansque aliqua,
Hieronymus cum a Pammachio rogatus denuo
vertisset, nihil immutans, quo posset citra fidei periculum
legi, ostendit quae sint in eo impie dicta, atque
ut haeretica caveri debeant.</hi> 

        </p>
        <div3 moved_from_p="true">
            <head>1.</head>
          <p>
 Ante annos circiter decem, sanctus vir Pammachius
ad me cujusdam schedulas misit, quae Origenis
<pb n="1060"/> <foreign xml:lang="greek">περὶ ἀρχῶν</foreign>
 interpretata volumina continerent,
imo vitiata; hoc magnopere postulans, ut Graecam
veritatem Latina servaret translatio, et in utramque
partem seu bene, seu male dixisset ille, qui scripsit,
absque interpretis patrocinio, Romana lingua
cognosceret. Feci ut voluit, misique ei libros, quos
cum legisset, exhorruit, et reclusit scrinio, ne prolati
in vulgus, multorum animos vulnerarent. A quodam
fratre qui habebat zelum Dei, sed non secundum
scientiam, rogatus ut traderet ad legendum, quasi
statim reddituro, propter angustiam temporis, fraudem
non potuit suspicari. Qui acceperat legendos,
adhibitis notariis opus omne descripsit, et multo celerius
quam promiserat, codicem reddidit. Eademque
temeritate, et (ut levius dicam) ineptia, quod male
surripuerat, pejus aliis credidit. Et quia difficile
grandes libri de <emph>917</emph> rebus mysticis disputantes,
notarum possunt servare compendia, praesertim qui
furtim celeriterque dictantur; ita in illis confusa
sunt omnia, ut et ordine in plerisque, et sensu careant.
Quamobrem petis, Avite carissime, ut ipsum
ad te exemplar dirigam, quod a me olim translatum,
et nulli alii traditum, a supradicto fratre perverse
editum est.</p>
        </div3>
<div3>
          <head>2.</head>
          <p>
 Accipe igitur quod petisti: sed ita, ut scias
detestanda tibi in eis esse quam plurima, et juxta
sermonem Domini, inter scorpiones, et colubros incedendum <note>(Luc. 10)</note>,
ut est illud statim in primo
volumine: Christum Filium Dei non natum esse,
sed factum: Deum Patrem per naturam invisibilem,
etiam a Filio non videri. Filium, qui sit imago invisibilis
Patris, comparatum Patri, non esse veritatem:
apud nos autem qui Dei omnipotentis non possumus
recipere veritatem, imaginariam veritatem videri; ut
majestas ac magnitudo majoris, quodammodo circumscripta
sentiatur in Filio. Deum Patrem esse
lumen incomprehensibile. Christum collatione Patris,
splendorem esse perparvum, qui apud nos pro imbecillitate
nostra magnus esse videatur. Duarum
statuarum majoris, et parvulae; unius, quae mundum
impleat, et magnitudine sua quodammodo invisibilis
sit, et alterius, quae sub oculos cadat, ponit exemplum:
priori Patrem, posteriori Filium comparans.
Deum Patrem omnipotentem appellat bonum, et perfectae
bonitatis. Filium non esse bonum, sed auram
quamdam, et imaginem bonitatis; ut non dicatur
absolute bonus, sed cum additamento, <hi>pastor bonus,</hi> 
et caetera. <emph>918</emph> Tertium dignitate, et honore
<pb n="1061"/>
post Patrem, et Filium, asserit Spiritum Sanctum.
De quo cum ignorare se dicat, utrum factus sit, an
infectus, in posterioribus quid de eo sentiret, expressit:
nihil absque solo Deo Patre infectum esse confirmans.
 Filium quoque minorem Patre, eo quod
secundus ab illo sit, et Spiritum Sanctum inferiorem
Filio, in sanctis quibusque versari. Atque hoc ordine
majorem Patris fortitudinem esse, quam Filii, et
Spiritus Sancti. Et rursum majorem Filii fortitudinem
esse, quam Spiritus Sancti, et consequenter
ipsius Sancti Spiritus majorem esse virtutem caeteris,
quae sancta dicuntur.</p>
        </div3>
<div3>
          <head>3.</head>
          <p>
 Cumque venisset ad rationales creaturas, et
dixisset eas per negligentiam [al. <hi>negligentias</hi> ] ad terrena
corpora esse delapsas, etiam hoc addidit: <hi>Grandis negligentiae atque desidiae est, in tantum unumquemque
defluere atque evacuari, ut ad vitia veniens,
irrationabilium 
 jumentorum possit crasso corpore
colligari.</hi> Et in consequentibns: <hi>Quibus,</hi> inquit, <hi>moti
disputationibus, arbitramur sua sponte alios esse in numero
Sanctorum, et ministerio Dei; alios ob culpam
propriam de sanctimonia corruentes, in tantam negligentiam
corruisse, ut etiam in contrarias fortitudines
verterentur.</hi> Rursumque nasci ex fine principium, et
ex principio finem, et ita cuncta variari, ut et qui nunc
homo est, possit in alio mundo daemon fieri, et qui
daemon est, et negligentius egerit, in crassiora corpora
 relegetur, id est, ut homo fiat. Sicque permiscet
omnia, ut de Archangelo possit diabolus fieri,
et rursus diabolus in <emph>919</emph> Angelum revertatur. <hi>Qui vero fluctuaverint, et motis pedibus nequaquam
corruerint, subjicientur omnino dispensandi et regendi,
<pb n="1062"/>
atque ad meliora gubernandi Principatibus, Potestatibus,
Thronis, Dominationibus, et forsitan ex his hominum
constabit genus in uno aliquo ex mundis, quando
juxta Isaiam, coelum, et terra nova fient 
 <note>(Is. 65)</note>
          </hi>. <hi>Qui
vero non fuerint meriti, ut per genus hominum revertantur
ad pristinum statum, fient diabolus et Angeli ejus,
et pessimi daemones: ac pro varietate meritorum in singulis
mundis diversa officia sortientur.</hi> Ipsosque daemones
ac rectores tenebrarum in aliquo mundo, vel mundis,
si voluerint ad meliora converti, fieri homines,
et sic ad antiquum redire principium: Ita duntaxat,
ut per supplicia atque tormenta, quae vel multo
vel brevi tempore sustinuerint, in hominum eruditi
corporibus, rursum veniant ad Angelorum fastigia. Ex
quo consequenti ratione monstrari, omnes rationabiles
creaturas ex hominibus posse fieri, non semel et
subito, sed frequentius: nosque et Angelos, futuros
daemones, si egerimus negligentius, et rursum daemones,
si voluerint capere virtutes, pervenire ad Angelicam
dignitatem.</p>
        </div3>
<div3>
          <head>4.</head>
          <p>
 Corporales quoque substantias penitus dilapsuras:
aut certe in fine omnium hoc esse futura
corpora, quod nunc est aether et coelum, et si quod
aliud corpus sincerius, et purius intelligi potest.
Quod cum ita sit, quid de resurrectione sentiat, perspicuum
est. Solem quoque, et lunam et astra caetera,
esse animantia: imo quomodo nos homines, ob
quaedam peccata his sumus circumdati corporibus,
quae crassa sunt et pigra [al. <hi>pinguia</hi> ]: sic et coeli
luminaria talia vel talia accepisse corpora, ut vel
plus vel minus luceant, et daemones, ob majora delicta,
aereo corpore esse vestitos. Omnem creaturam,
secundum Apostolum, vanitati esse subjectam, et
liberari in revelationem filiorum Dei <note>(Rom. 18. 19.
20)</note>. Ac ne quis putet nostrum esse <emph>920</emph> quod
dicimus, ipsius verba ponamus: <hi>In fine atque consummatione
mundi, quando velut de quibusdam repagulis
atque carceribus missae fuerint a Domino animae
et rationabiles creaturae, alias earum tardius incedere
ob segnitiem, alias pernici volare cursu propter industriam.
Cumque omnes liberum habeant arbitrium, et
sponte sua vel virtutes possint capere vel vitia; illae
multo in pejori conditione erunt, quam nunc sunt.
Hae ad meliorem statum pervenient: quia diversi motus,
et variae voluntates in utramque partem diversum accipient
<pb n="1063"/>
statum, id est, ut Angeli, homines, vel daemones,
et rursum ex his, homines, vel Angeli
fiant.</hi> Cumque omnia vario sermone tractasset, asserens
 diabolum non incapacem esse virtutis, et
tamen necdum velle capere virtutem, ad extremum
sermone latissimo disputavit, Angelum, sive animam,
aut certe daemonem, quos unius asserit esse naturae,
sed diversarum voluntatum, pro magnitudine negligentiae,
et stultitiae jumentum posse fieri, et pro dolore
poenarum, et ignis ardore, magis eligere ut
brutum animal sit, et in aquis habitet et fluctibus,
ac corpus assumere hujus vel illius pecoris: ut nobis
non solum quadrupedum, sed, et piscium corpora
sint timenda. Et ad extremum, ne teneretur Pythagorici
dogmatis reus, qui asserit <foreign xml:lang="greek">μετεμψύχωσιν,</foreign> post
tam nefandam disputationem, qua lectoris animum
vulneravit, <hi>Haec,</hi> inquit, <hi>juxta nostram sententiam
non sint dogmata, sed quaesita tantum atque projecta,
ne penitus intractata viderentur.</hi> </p>
        </div3>
<div3>
          <head>5.</head>
          <p>
 CAP. II.--In secundo autem libro mundos
asserit innumerabiles, non, juxta Epicurum, uno tempore
plurimos et sui similes; sed post alterius mundi
finem, alterius esse principium. Et ante hunc nostrum
mundum, alium fuisse mundum, et post hunc, alium
esse futurum, et post illum, alium: rursumque caeteros
post caeteros. Et dubitat utrum futurus sit mundus
alteri mundo ita ex parte [f. <hi>ex omni parte</hi> ] consimilis,
ut nullo inter <emph>921</emph> se distare videantur,
an certe nunquam mundus alteri mundo ex toto indiscretus
et similis sit futurus. Rursumque post modicum:
  « Si omnia, inquit, (ut ipse disputationis
<pb n="1064"/>
ordo compellit) sine corpore vixerint, consumetur corporalis
universa natura, et redigetur in nihilum, quae
aliquando facta est de nihilo: eritque tempus, quo
usus ejus iterum necessarius sit. Et in consequentibus:
Sin autem, ut ratione et Scripturarum auctoritate
monstratum est, <hi>corruptivum hoc induerit incorruptionem,
et mortale hoc induerit immortalitatem <note>(1. Cor. 15)</note>
          </hi>,
absorbebitur mors in victoriam, et corruptio
in incorruptionem, et forsitan omnis corporea
natura tolletur e medio, in qua sola potest mors
operari. »  Et post paululum:  « Si haec non sunt contraria
fidei, forsitan sine corporibus aliquando vivemus.
Sin autem qui perfecte subjectus est Christo, absque
corpore intelligitur; omnes autem subjiciendi sunt
Christo, et nos erimus sine corporibus, quando ei ad
perfectum subjecti fuerimus. »  Et in eodem loco:  « Si
subjecti fuerint omnes Deo, omnes deposituri sunt
corpora, et tunc corporalium rerum universa natura
solvetur in nihilum. Quae si secundo necessitas postularit,
ob lapsum rationabilium creaturarum rursus
existet. Deus enim in certamen, et luctam animas
dereliquit, ut intelligant plenam consummatamque
victoriam, non ex propria se fortitudine, sed ex
Dei gratia consecutas. Et idcirco arbitror pro
varietate causarum diversos mundos fieri, et elidi
errores eorum, qui similes sui mundos esse contendunt. » 
Et iterum:  « Triplex ergo suspicio <emph>922</emph> 
nobis de fine suggeritur: e quibus quae vera et melior
sit, lector inquirat. Aut enim sine corpore vivemus,
cum subjecti Christo, subjiciemur Deo, et Deus
fuerit omnia in omnibus: aut quomodo Christo subjecta,
cum ipso Christo subjicientur Deo, et in unum
foedus arctabuntur: ita omnis substantia redigetur
in optimam qualitatem, et dissolvetur in aetherem,
quod purioris simpliciorisque naturae est: aut certe
sphaera illa, quam supra appellavimus <foreign xml:lang="greek">ἀπλανῆ,</foreign>
et quidquid illius circulo continetur, dissolvetur in
nihilum: illa vero qua <foreign xml:lang="greek">αῖτιζώνη</foreign> ipsa tenetur, et cingitur,
vocabitur terra bona: nec non, et altera sphaera,
quae hanc ipsam terram circum ambit vertigine, et
dicitur coelum; in sanctorum habitaculum conservabitur. » </p>
        </div3>
<div3>
          <head>6.</head>
          <p>
 Cum haec dicat, nonne manifestissime gentium
sequitur errorem, et Philosophorum deliramenta,
simplicitati ingerit Christianae? Et in eodem libro:
 « Restat ut invisibilis sit Deus. Si autem invisibilis
per naturam est, neque Salvatori visibilis erit. Et in
inferioribus: Nulla alia anima, quae ad corpus descendit
<pb n="1065"/>
humanum, puram et germanam similitudinem
signi in se prioris expressit, nisi illa de qua Salvator
loquitur: <hi>Nemo tollet animam meam a me, sed ego
pono eam a meipso <note>(Joan. 10)</note>
          </hi>. Et in alio loco: Unde
cum infinita cautione tractandum est, ne forte cum
animae salutem fuerint consecutae, et ad beatam vitam
pervenerint, animae esse desistant. Sicut
enim venit Dominus atque Salvator quaerere, et salvum
facere quod perierat <note>(Luc. 19)</note>, ut perditum esse
desistat: sic <emph>923</emph> anima quae perierat, et ob cujus
salutem venit Dominus, cum salva facta fuerit,
anima esse cessabit. Illud quoque pariter requirendum,
utrum sicut perditum aliquando non fuit perditum,
et erit tempus quando perditum non erit:
sic et anima aliquando fuerit anima, et fore tempus,
quando nequaquam anima perseveret. Et post multum
de anima tractatum, haec intulit, <foreign xml:lang="greek">νοῦς,</foreign> id est, <hi>mens</hi> 
corruens, facta est anima, et rursum anima instructa
virtutibus mens fiet. Quod et de anima Esau scrutantes
possumus invenire, propter antiqua peccata
eum in deteriori vita esse damnatum. Et de coelestibus
requirendum est, quod non eo tempore quo factus
est mundus, solis anima, vel quodcumque eam
appellari oportet, esse coeperit, sed antequam lucens
illud, et ardens corpus intraret. De luna et stellis
similiter sentiamus, quod ex causis praecedentibus,
licet invitae, compulsae sint subjici vanitati, ob praemia
futurorum, non suam facere, sed Creatoris voluntatem,
a quo in haec officia distributae sunt. » </p>
        </div3>
<div3>
          <head>7.</head>
          <p>
 Ignem quoque gehennae, et tormenta, quae
Scriptura sancta peccatoribus comminatur,  « non
ponit in suppliciis, sed in conscientia peccatorum,
quando Dei virtute, et potentia omnis memoria delictorum
ante oculos nostros ponitur. Et veluti ex
quibusdam seminibus in anima derelictis, universa
vitiorum seges exoritur: et quidquid feceramus in
vita vel turpe, vel impium, omnis eorum in conspectu
nostro pictura describitur, ac praeteritas voluptates
mens intuens, conscientiae punitur ardore,
et poenitudinis stimulis confoditur. Et iterum: Nisi
forte corpus hoc pingue atque terrenum caligo, et
tenebrae nominandae sunt; per quod, consummato
hoc mundo, cum necesse fuerit in alium transire
mundum, rursum nascendi sumet exordia. Haec dicens,
perspicue <foreign xml:lang="greek">μετεμψύχωσιν</foreign> Pythagorae Platonisque
<pb n="1066"/>
defendit. »  Et in fine secundi voluminis de Perfectione
nostra disputans, intulit:  « Cumque in tantum
profecerimus, ut nequaquam carnes, et corpora,
forsitan ne animae quidem fuerimus, sed mens et
sensus ad perfectum <emph>924</emph> veniens, nulloque perturbationum
nubilo caligans, intuebitur [fort. <hi>intuebimur</hi> ]
rationabiles intelligibilesque substantias, facie
ad faciem. » </p>
        </div3>
<div3>
          <head>8.</head>
          <p>
 CAP. III.--In libro quoque tertio haec vitia continentur:
 « Sin autem semel recepimus, quod ex praecedentibus
causis aliud vas in honorem, aliud in contumeliam
sit creatum, cur non recurramus ad animae
arcanum, et intelligamus eam egisse antiquitus, propter
quod in altero dilecta, in altero odio habita sit <note>(Malach. 1. 2)</note>,
antequam in Jacob corpore supplantaret,
et in Esau planta teneretur a fratre <note>(Gen. 25. 25)</note>? » 
Et iterum:  « Ut autem aliae animae fierent in honorem,
aliae in contumeliam, materiarum causarumque merita
praecesserunt. Et in eodem loco: Juxta nos autem
ex praecedentibus meritis, vas quod in honorem
fuerit fabricatum, si non dignum vocabulo suo opus
fecerit, in alio saeculo fiet vas contumeliae, et rursum
vas illud, quod ex anteriori culpa contumeliae nomen
acceperat, si in praesenti vita corrigi voluerit, in nova
creatione fiet vas sanctificatum, et utile Domino, et
in omne opus bonum paratum. Statimque subjungit:
Ego arbitror posse quosdam homines, a parvis vitiis
incipientes, ad tantam nequitiam pervenire, si tamen
noluerint ad meliora converti, et poenitentia emendare
peccata, ut et contrariae fortitudines fiant; et
rursum ex inimicis contrariisque virtutibus, in tantum
quosdam per multa tempora vulneribus suis adhibere
medicinam, et fluentia prius delicta constringere,
ut ad locum transeant optimorum. Saepius diximus,
in infinitis perpetuisque saeculis, in quibus anima
subsistit et vivit, sic nonnullas earum ad pejora corruere,
ut ultimum malitiae locum teneant, et sic quasdam
proficere, ut de ultimo malitiae gradu, ad perfectam
veniant consummatamque virtutem. »  Quibus
dictis conatur ostendere, et homines, id est, animas
posse fieri daemones, et rursum daemones in Angelicam
redigi dignitatem. Atque in eodem volumine:
 « Sed et hoc requirendum, quare humana anima nunc
ab his, nunc ab aliis virtutibus ad diversa moveatur. » 
Et putat quorumdam antequam venirent in corpora,
merita <emph>925</emph> praecessisse, ut est illud Joannis exultantis
in utero matris suae, quando ad vocem salutationis
Mariae, indignam se confabulatione ejus Elizabeth
confitetur. Statimque subjungit:  « Et e contrario
parvuli licet, et pene lactentes malis replentur
spiritibus, et in divinos atque hariolos inspirantur:
in tantum, ut etiam daemon Pythonicus quosdam a
tenera aetate possideat; quos derelictos esse apud
providentiam Dei, cum nihil tale fecerint, ut istiusmodi
<pb n="1067"/>
insaniam sustinerent, non est ejus qui nihil
vult absque Deo fieri, et omnia illius justitia gubernari. » </p>
        </div3>
<div3>
          <head>9.</head>
          <p>
 Rursumque de mundo:  « Nobis autem, inquit,
placet, et ante hunc mundum alium fuisse mundum,
et post istum alium futurum. Vis discere, quod post
corruptionem hujus mundi alius sit futurus? audi
Isaiam loquentem: <hi>Erit coelum novum, et terra nova,
quae ego facio permanere in conspectu meo <note>(Cap. 66.
22)</note>
          </hi>. Vis nosse, quod ante fabricam istius mundi, alii
mundi in praeterito fuerint? Asculta Ecclesiasten: <hi>Quid est quod fuit? ipsum quod erit. Et quid est quod
factum est? ipsum quod futurum est. Et non est omne
novum sub sole, quod loquatur, et dicat: Ecce hoc novum
est. Jam enim fuit in saeculis pristinis, quae fuerunt
ante nos 
 <note>(Eccle. 1. 9. 10)</note>
          </hi>. Quod testimonium non solum
fuisse, sed futuros mundos esse testatur: non
quod simul, et pariter omnes fiant, sed alius post
alium: statimque subjungit: Divinitatis habitaculum
et veram requiem apud superos existimo intelligi,
in qua creaturae rationabiles commorantes antequam
ad inferiora descenderent, et de invisibilibus
ad visibilia commigrarent, ruentesque ad terram,
crassis corporibus indigerent, antiqua beatitudine
fruebantur. Unde conditor Deus fecit eis congrua humilibus
locis corpora, et mundum istum visibilem
fabricatus est: ministrosque ob salutem et correptionem
eorum, qui ceciderunt, misit in mundum: ex
quibus alii certa obtinerent loca, et mundi necessitatibus
obedirent: alii injuncta sibi officia, singulis
quibusque temporibus, quae novit artifex Deus, sedula
mente tractarent. Et ex his sublimiora mundi
loca, sol, et luna, et stellae, quae ab Apostolo creatura
dicuntur, acceperunt. Quae creatura vanitati subjecta
est <note>(Rom. 8)</note>, eo quod crassis circumdata corporibus,
et aspectui <emph>926</emph> pateat. Et tamen non
sponte subjecta est vanitati: sed propter voluntatem
ejus, qui eam subjecit in spe. Et iterum: alii vero in
singulis locis atque temporibus, quae solus artifex
novit, mundi gubernaculis serviunt, quos Angelos
ejus esse credimus. »  Et post paululum:  « Quem rerum
ordinem totius mundi regit providentia, dum aliae
virtutes de sublimioribus corruunt, aliae paulatim labuntur
in terras. Istae voluntariae descendunt, aliae
praecipitantur invitae. Hae sponte suscipiunt ministeria,
ut ruentibus manum porrigant: illae coguntur ingratae,
 ut tanto tempore in suscepto officio perseverent. » 
Et iterum:  « Ex quo sequitur, ut ob varios motus,
varii creentur et mundi, et post hunc quem incolimus,
alius multo dissimilis mundus fiat. Nullusque
alius diversis casibus, et profectibus, et vel virtutum
praemiis, vel vitiorum suppliciis, et in praesenti, et in
<pb n="1068"/>
futuro, atque in omnibus et retro et postea temporibus
potest merita dispensare, et ad unum rursum
finem cuncta pertrahere, nisi solus conditor omnium
Deus, qui scit causas propter quas alios permittat
sua perfrui voluntate, et de majoribus ad ultima paulatim
delabi, alios incipiat visitare, et gradatim quasi
manu data, ad pristinum retrahere statum, et in
sublimibus collocare. » </p>
        </div3>
<div3>
          <head>9.</head>
          <p>
 Cumque de fine disputare coepisset, haec intulit:
 « Quia (ut crebro jam diximus) principium rursus
ex fine generatur, quaeritur utrum, et tunc futura
sint corpora, an sine corporibus aliquando vivendum
sit, cum redacta in nihilum fuerint, et incorporalium
vita, incorporalis esse credenda sit, qualem et
Dei novimus. Nec dubium est, quin, si omnia corpora
ad mundum istum sensibilem pertineant, quae appellantur
ab Apostolo visibilia <note>(Rom. 1)</note>, futura sit vita incorporalium
incorporalis. »  Et paulo post:  « Illud quoque
quod ab eodem Apostolo dicitur: <hi>Omnis creatura
liberabitur a servitute corruptionis, in libertatem gloriae
filiorum Dei <note>(Rom. 8. 21)</note>
          </hi>, sic intelligimus, ut primam
creaturam rationabilium et incorporalium esse
dicamus, quae non serviat corruptioni, eo quod non
sit vestita corporibus; et ubicumque <emph>927</emph> corpora
fuerint, statim corruptio subsequatur. Postea
autem liberabitur de servitute corruptionis, quando
receperint gloriam filiorum [al. <hi>filii</hi> ] Dei, et Deus
fuerit omnia in omnibus. »  Et in eodem loco:  « Ut autem
incorporeum finem omnium rerum esse credamus,
illa nos Salvatoris oratio provocat, in qua ait: <hi>Ut quomodo ego et tu unum sumus, sic et isti in nobis
unum sint.</hi> 
 Etenim scire debemus, quid sit Deus, et
quid sit futurus in fine Salvator, et quomodo in
sanctis similitudo Patris, et Filii repromissa sit, ut
quomodo in se illi unum sunt, sic et isti in eis unum
sint. Aut enim suscipiendum est universitatis Deum
vestiri corpore, et quomodo nos carnibus, sic illum
qualibet materia circumdari; ut similitudo vitae Dei,
in fine sanctis possit aequari; aut si hoc indecens est,
maxime apud eos, qui saltem ex minima parte Dei
sentire cupiunt majestatem, et ingenitae atque omnia
excedentis naturae gloriam suspicari; e duobus alterum
suscipere cogimur, ut aut desperemus similitudinem
Dei, si eadem semper sumus corpora habituri,
aut si beatitudo nobis ejusdem cum Deo vitae promittitur,
eadem qua vivit Deus, nobis conditione vivendum
est. » </p>
        </div3>
<div3>
          <head>10.</head>
          <p>
 Ex quibus omnibus approbatur, quid de resurrectione
sentiat, et quod omnia corpora interitura
confirmet: ut simus absque corporibus, quomodo
prius fuimus, antequam crassis corporibus vestiremur.
Rursumque de mundorum varietate disputans,
et vel ex Angelis daemones, vel de daemonibus Angelos,
sive homines futuros esse contestans, et e contrario
<pb n="1069"/>
ex hominibus daemones, et omnia ex omnibus
sententiam suam tali fine confirmat:  « Nec dubium
est, quin post quaedam intervalla temporum,
rursus materia subsistat, et corpora fiant, et mundi
diversitas construatur, propter varias voluntates rationabilium
creaturarum, quae post perfectam beatitudinem
usque ad finem omnium rerum paulatim ad
inferiora dilapsae, tantam malitiam receperunt, ut in
contrarium verterentur: dum nolunt servare principium,
et incorruptam <emph>928</emph> beatitudinem possidere.
Nec hoc ignorandum, quod multae rationabiles
creaturae, usque ad secundum, et tertium, et quartum
mundum servent principium, nec mutationi in
se locum tribuant. Aliae vero tam parum de pristino
statu amissurae sint, ut pene nihil perdidisse videantur,
et nonnullae grandi ruina in ultimum praecipitandae
sint barathrum. Novitque dispensator omnium
Deus, in conditione mundorum singulis abuti juxta
meritum, et opportunitates et causas, quibus mundi
gubernacula sustentantur, et initiantur: ut qui omnes
vicerit nequitia, et penitus se terrae coaequaverit,
in alio mundo, qui postea fabricandus est, fiat diabolus,
principium plasmationis Domini, ut illudatur
ei ab Angelis, qui exordii amisere virtutem. »  Quibus
dictis, quid aliud conatur ostendere, nisi hujus mundi
homines peccatores, in alio mundo posse diabolum et
daemones fieri? Et rursum nunc daemones, in alio mundo
posse vel Angelos, vel homines procreari? Et post
disputationem longissimam, qua omnem creaturam
corpoream in spiritualia corpora, et tenuia dicit esse
mutandam: cunctamque substantiam in unum corpus
mundissimum, et omni splendore purius convertendam,
et talem, qualem nunc humana mens
potest cogitare, ad extremum intulit:  « <hi>Et erit Deus
omnia in omnibus,</hi> ut universa natura corporea redigatur
in eam substantiam, quae omnibus melior est,
in divinam scilicet, qua nulla est melior. » </p>
        </div3>
<div3>
          <head>11.</head>
          <p>
 CAP. IV.--In quarto quoque libro, qui operis
ejus extremus est, haec ab Ecclesia Christi damnanda
interserit. « Et forsitan quomodo in isto mundo qui
moriuntur separatione carnis et animae, juxta operum
differentiam, diversa apud inferos obtinent loca:
sic qui de coelestis Jerusalem (ut ita dicam) administratione
moriuntur, ad nostri mundi inferna descendunt,
ut pro qualitate meritorum, diversa in terris
possideant loca. »  Et iterum:  « Et quia comparavimus,
de isto mundo ad inferna pergentes animas, iis animabus,
<pb n="1070"/>
quae de superiori coelo ad nostra habitacula
pervenientes quodammodo mortuae sunt, prudenti investigatione
rimandum <emph>929</emph> est, an hoc ipsum
possimus etiam in nativitate dicere singularum, ut
quomodo quae in ista terra nostra nascuntur animae,
vel de inferno rursum meliora cupientes, ad superiora
veniunt, et humanum corpus assumunt, vel de
melioribus locis ad nos usque descendunt; sic et ea
loca quae supra sunt in firmamento, aliae animae possideant,
quae de nostris sedibus ad meliora proficiant:
aliae quae de coelestibus ad firmamentum usque delapsae
sint, nec tantum fecere peccatum, ut ad loca
quae incolimus, truderentur. Quibus dictis nititur approbare,
et firmamentum, id est coelum, ad comparationem
superioris coeli esse inferos, et hanc terram,
quam incolimus, collatione firmamenti inferos appellari,
et rursum ad comparationem inferorum, qui
subter nos sunt, nos coelum dici: ut quod aliis infernus
est, aliis coelum sit. »  Nec hac disputatione contentus,
dicit,  « In fine omnium rerum, quando ad coelestem
Jerusalem reversuri sumus, adversarium
Fortitudinum contra populum Dei bella consurgere,
ut non sit eorum otiosa virtus, sed exerceantur ad
praelia, et habeant materiam roboris, quam consequi
non possint, nisi fortes primum adversariis
restiterint: »  quos ratione, et ordine, et solertia repugnandi,
in libro Numerorum legimus esse superatos <note>(Num. 10. 26. 33)</note>.</p>
        </div3>
<div3>
          <head>12.</head>
          <p>
 Cumque dixisset juxta Joannis Apocalypsim <note>(Cap. 4. v. 6)</note>,
Evangelium sempiternum, id est, futurum
in coelis, tantum praecedere hoc nostrum Evangelium,
quantum Christi praedicatio Legis veteris
sacramenta, ad extremum intulit (quod et cogitasse
sacrilegium est) pro salute daemonum, Christum
etiam in aere, et in supernis locis esse passurum.
Et licet ille non dixerit, tamen quod consequens sit,
intelligitur: sicut pro hominibus homo factus est, ut
homines liberaret: sic et pro salute daemonum, Deum
futurum quod sunt hi, ad quos venturus est liberandos.
Quod ne forsitan de nostro sensu putemur asserere,
ipsius verba ponenda sunt. « Sicut enim per umbram
Evangelii, umbram Legis implevit: sic quia <emph>830</emph> 
omnis lex exemplum, et umbra est caeremoniarum
coelestium, diligentius requirendum, utrum recte
intelligamus Legem quoque coelestem, et caeremonias
superni cultus plenitudinem non habere; sed
indigere Evangelii veritate, quod in Joannis Apocalypsi
Evangelium legimus sempiternum, ad comparationem
videlicet hujus nostri Evangelii, quod temporale
est, et in transituro mundo ac saeculo praedicatum.
Quod quidem etiam si usque ad passionem
Domini Salvatoris inquirere voluerimus, quanquam
<pb n="1071"/>
audax, et temerarium sit, in coelo ejus quaerere
passionem: tamen si spiritualia nequitiae in coelestibus
sunt, et non erubescimus crucem Domini confiteri
propter destructionem eorum, quae sua passione destruxit:
cur timeamus etiam in supernis locis, in
consummatione saeculorum aliquid simile suspicari,
ut omnium locorum gentes illius passione salventur? » </p>
        </div3>
<div3>
          <head>13.</head>
          <p>
 Rursumque blasphemans de Filio sic locutus
est:  « Si enim Patrem cognoscit Filius, videtur in eo
quod novit Patrem, posse eum comprehendere: ut
si dicamus artificis animum artis scire mensuram.
Nec dubium, quin si Pater sit in Filio, et comprehendatur
ab eo in quo est. Sin autem comprehensionem
eam dicimus, ut non solum sensu quis, et
sapientia comprehendat; sed et virtute, et potentia
cuncta teneat, qui cognovit; non possumus dicere,
quod comprehendat Filius Patrem: Pater vero omnia
comprehendit. Inter omnia autem, et Filius est, ergo
et Filium comprehendit. »  Et ut sciremus causas,
quibus Pater comprehendat Filium, et Filius Patrem
non queat comprehendere, haec verba subnectit:
 « Curiosus lector inquirat utrum ita a semetipso cognoscatur
Pater, quomodo cognoscitur a Filio: sciensque
illud quod scriptum est: <hi>Pater qui misit, major
me est in omnibus <note>(Joan. 14. 28)</note>
          </hi>, verum esse contendet
[fort. <hi>concedet</hi> ], ut dicat, et in cognitione
Filio Patrem esse majorem, dum perfectius, et purius
a semetipso cognoscitur, quam a Filio » .</p>
        </div3>
<div3>
          <head>14.</head>
          <p>
 <foreign xml:lang="greek">Μετεμψύχωσιν</foreign> quoque, et abolitionem <emph>931</emph> 
corporum, per hoc rursum sentire convincitur. « Si
quis autem potuerit ostendere incorporalem rationabilemque
naturam, cum expoliaverit se corpore,
vivere per semetipsam, et in pejori conditione esse,
quando corporibus vestitur; in meliori, quando illa
deponit: nulli dubium est corpora non principaliter
subsistere, sed per intervalla, et ob varios motus
rationabilium creaturarum nunc fieri; ut qui his
indigent, vestiantur, et rursum cum illa depravatione
 lapsuum se ad meliora correxerint, dissolvi in
nihilum, et hac semper successione variari. »  Et ne
parvam putaremus impietatem esse eorum, quae praemiserat,
in ejusdem voluminis fine conjungit: Omnes
rationabiles naturas, id est Patrem, et Filium et Spiritum
Sanctum, Angelos, Potestates, Dominationes,
caeterasque Virtutes, ipsum quoque hominem secundum
animae dignitatem, unius esse substantiae. « Intellectualem,
inquit, rationabilemque naturam sentit
Deus, et unigenitus Filius ejus, et Spiritus Sanctus:
<pb n="1072"/>
sentiunt Angeli, et Potestates, caeteraeque Virtutes,
sentit interior homo, qui ad imaginem, et similitudinem
Dei conditus est. Ex quo concluditur, Deum,
et haec quodammodo unius esse substantiae. » 
Unum addit verbum, <hi>quodammodo,</hi> ut tanti sacrilegii
crimen effugeret, et qui in alio loco Filium, et Spiritum
Sanctum non vult de Patris esse substantia,
ne divinitatem in partes secare videatur, naturam
omnipotentis Dei Angelis hominibusque largitur.</p>
        </div3>
<div3>
          <head>15.</head>
          <p>
 Cum haec ita se habeant, quae insania est, paucis
de Filio et Spiritu Sancto commutatis, quae apertam
blasphemiam praeferebant; caetera ita ut scripta
sunt, protulisse in medium, et impia voce laudasse:
cum utique, et illa, et ista de uno impietatis fonte
processerint? Adversum omnia scribere, nec hujus
est temporis, et omnes qui adversus Arium, et Eunomium, <emph>932</emph> 
 Manichaeumque, et diversas scripserunt
haereses, his quoque impietatibus respondisse
credendi sunt. Quisquis igitur hos voluerit legere
libros, et calciatis pedibus ad terram repromissionis
pergere; ne alicubi a serpentibus mordeatur, et arcuato
Scorpii vulnere verberetur, legat prius hunc
librum, et antequam ingrediatur viam, quae sibi
cavenda sint, noverit.
</p>
        </div3>
      </div1>

<div1>
        <head>EPISTOLA CXXV. AD RUSTICUM MONACHUM.</head>
<p divs_removed="true"> <hi>Docet, quemadmodum oporteat instituere vitam, Monachi
dignam nomine; monetque imprimis vitandam
suspectarum feminarum consuetudinem: tulius autem
esse juvenem in coenobio, quam in solitudine vitam agere.
Tum sero ad docendum, et scribendos libros esse veniendum:
obtrectatorum familiaritatem modis omnibus
fugiendam.</hi> 

        </p>
        <div3 moved_from_p="true">
            <head>1.</head>
          <p>
 Nihil Christiano felicius, cui promittitur regnum
coelorum. Nihil laboriosius, qui quotidie de vita periclitatur.
Nihil fortius, qui vincit diabolum. Nihil
imbecillius, qui a carne superatur. Utriusque rei
exempla sunt plurima. Latro credit in cruce, et statim
<pb n="1073"/>
meretur audire: <hi>Amen dico tibi: hodie mecum eris
in paradiso <note>(Luc. 23. 43)</note>
            </hi>. Judas de Apostolatus fastigio,
in perditionis tartarum labitur, et nec familiaritate
convivii, nec instinctione buccellae, nec osculi
gratia frangitur, ne quasi hominem tradat, quem Filium
Dei noverat. Quid Samaritana vilius? Non solum
ipsa credidit, et post sex viros unum invenit
Dominum, Messiamque cognovit ad fontem, quem in
Templo Judaeorum populus ignorabat: sed et auctor
fit salutis multorum, et Apostolis ementibus cibos,
esurientem reficit, lassumque sustentat <note>(Joan. 4)</note>.
Quid Salomone sapientius? Attamen <emph>993</emph> infatuatur
amoribus mulierum <note>(3. Reg. 11. 1)</note>. Bonum
est sal, nullumque sacrificium absque hujus aspersione
suscipitur <note>(Lev. 2)</note>. Unde et Apostolus praecepit: <hi>Sermo vester semper in gratia sale sit conditus 
 <note>(Coloss.
4. 6)</note>
            </hi>. Quod si infatuatur, foras projicitur <note>(Marc. 8)</note>,
in tantumque perdit nominis dignitatem, ut ne in
sterquilinium quidem utile sit, quo solent credentium
arva condiri, et sterile animarum solum pinguescere.
Haec dicimus, ut prima te, fili Rustice, fronte doceamus,
magna cepisse, et excelsa sectari; et adolescentiae,
imo pubertatis incentiva calcantem, perfectae
quidem aetatis gradum scandere: sed lubricum iter
esse, per quod ingrederis; NEC TANTUM SEQUI gloriae
post victoriam, quantum ignominiae post ruinam.</p>
        </div3>
<div3>
          <head>2.</head>
          <p>
 Non mihi nunc per virtutum prata ducendus est
rivulus: nec laborandum, ut ostendam tibi variorum
pulchritudinem florum: quid in se lilia habeant puritatis,
quid rosa verecundiae possideat, quid violae
purpura promittat in regno, quid rutilantium spondeat
pictura gemmarum. Jam enim, propitio Domino,
stivam tenes. Jam tectum atque solarium cum Petro
Apostolo conscendisti; qui esuriens in Judaeis, Cornelii
saturatur fide; et famem incredulitatis eorum,
gentium conversione restinguit: atque in vase Evangeliorum
quadrangulo, quod de coelo descendit ad
terram, docetur, et discit omnes homines posse salvari.
Rursumque quod viderat, in specie candidissimi
linteaminis in superna transfertur, et credentium turbam
de terris ad coelum rapit: ut pollicitatio Domini
compleatur: <hi>Beati mundo corde: quoniam ipsi Deum
videbunt <note>(Matth. 5. 8)</note>
          </hi>. Totum quod apprehensa manu
insinuare tibi cupio, quod quasi doctus nauta, post
multa naufragia, rudem conor instruere vectorem,
illud est, ut in quo littore pudicitiae pirata sit [al. <hi>pirata sint</hi> 
] noveris; ubi Charybdis, et radix omnium
malorum avaritia; ubi Scyllaei obtrectatorum canes,
de quibus Apostolus loquitur: <hi>Ne mordentes invicem,
mutuo</hi> <emph>934</emph> <hi>consumamini <note>(Galat. 5)</note>
          </hi>, quomodo in
media tranquillitate securi, Lybicis interdum vitiorum
Syrtibus obruamur; quid venenatorum animantium,
desertum hujus saeculi nutriat [al. <hi>deserta his
nutriant</hi> ].</p>
        </div3>
<div3>
          <head>3.</head>
          <p>
 Navigantes Rubrum mare, in quo optandum
nobis est, ut verus Pharao cum suo mergatur exercitu,
<pb n="1074"/>
multis difficultatibus ac periculis ad urbem
Auxumam perveniunt. Utroque in littore Gentes
vagae, imo belluae habitant ferocissimae. Semper solliciti,
semper armati, totius anni vehunt cibaria.
Latentibus saxis vadisque durissimis plena sunt omnia,
ita ut speculator, et doctor in summa mali
arbore sedeat, et inde regendae, et circumflectendae
navis dictata praedicet. Felix cursus est, si post sex
menses <hi>supradictae</hi> urbis portum teneant, a quo se
incipit aperire Oceanus; per quem vix anno perpetuo
ad Indiam pervenitur, et ad Gangem fluvium (quem <hi>Phison</hi> 
 Sancta Scriptura commemorat) qui circumit
totam terram Evila, et multa genera pigmentorum
de paradisi dicitur fonte devehere. Ubi nascitur carbunculus,
et smaragdus; et margarita candentia, et
uniones, quibus nobilium feminarum ardet ambitio:
montesque aurei, quos adire propter gryphas, et dracones,
et immensorum corporum monstra, hominibus
impossibile est: ut ostendatur nobis, quales custodes
habeat avaritia.</p>
        </div3>
<div3>
          <head>4.</head>
          <p>
 Quorsum ista? Perspicuum est, si negotiatores
saeculi tanta sustinent, ut ad incertas periturasque
divitias perveniant, et servent cum animae discrimine,
quae multis periculis quaesierunt, quid Christi negotiatori
faciendum est, qui venditis omnibus quaerit,
pretiosissimum margaritum? qui totis substantiae suae
opibus emit agrum, in quo reperiat thesaurum, quem
nec fur effodere, nec latro possit auferre?</p>
        </div3>
<div3>
          <head>5.</head>
          <p>
 Scio me offensurum esse quamplurimos, qui
generalem de vitiis disputationem, in suam referunt
contumeliam; <emph>935</emph> et dum mihi irascuntur, suam
indicant conscientiam: multoque pejus de se, quam
de me judicant. Ego enim neminem nominabo: nec
veteris Comoediae licentia certas personas eligam atque
perstringam. PRUDENTIS VIRI EST, ac prudentium
feminarum, dissimulare, imo emendare quod in se
intelligunt, et indignari sibi magis quam mihi; nec
in monitorem maledicta congerere. Qui etsi iisdem
<pb n="1075"/>
teneatur criminibus, certe in eo melior est, quod sua
ei mala non placent.</p>
        </div3>
<div3>
          <head>6.</head>
          <p>
 Audio religiosam habere te matrem, multorum
annorum viduam, quae aluit, quae erudivit infantem:
ac post studia Galliarum, quae vel florentissima sunt,
misit Romam, non parcens sumptibus, et absentiam
filii, spe sustinens futurorum; ut ubertatem Gallici
nitoremque sermonis, gravitas Romana condiret: nec
calcaribus in te, sed fraenis uteretur, quod et in disertissimis
viris Graeciae legimus, qui Asianum
tumorem Attico siccabant sale, et luxuriantes flagellis
vineas, falcibus reprimebant, ut eloquentiae torcularia,
non verborum pampinis, sed sensuum, quasi uvarum,
expressionibus redundarent. Hanc tu suspice, ut
parentem: ama, ut nutricem: venerare, ut sanctam.
Nec aliorum imiteris exemplum, qui relinquunt suas,
et alienas appetunt: quorum dedecus in propatulo
est, sub nominibus pietatis quaerentium suspecta
consortia. Novi ego quasdam jam maturioris aetatis,
et plerasque libertini generis adolescentibus delectari,
et filios quaerere spirituales: paulatimque pudore
superato, per ficta matrum nomina erumpere in licentiam
maritalem. Aliae sorores virgines deserunt,
et externis viduis copulantur. Sunt quae oderunt suos,
et non suorum palpantur affectu: quarum impatientia,
index animi, nullam recipit excusationem; et
cassa impudicitiae velamenta, quasi aranearum
fila disrumpit. Videas nonnullos accinctis renibus,
pulla tunica, barba prolixa, a mulieribus non posse
discedere, sub eodem manere tecto, simul inire convivia,
ancillas juvenes habere in ministerio, et praeter
vocabulum <emph>936</emph> nuptiarum, omnia esse matrimonii.
Nec haec culpa est Christiani nominis, si
simulator religionis in vitio sit: quinimo confusio
gentilium, cum ea vident Ecclesiis displicere, quae
omnibus bonis non placent.</p>
        </div3>
<div3>
          <head>7.</head>
          <p>
 <hi>Boni Monachi officium.</hi> --Tu vero si monachus
esse vis, non videri, habeto curam, non
rei familiaris, cui renuntiando, hoc esse coepisti,
sed animae tuae. SORDIDAE VESTES candidae mentis
indicia sint: vilis tunica contemptum saeculi
probet: ita duntaxat, ne animus tumeat, ne habitus
sermoque dissentiant. Balnearum fomenta non quaerat,
qui calorem corporis, jejuniorum cupit frigore
extinguere. Quae et ipsa moderata sint, ne nimia debilitent
stomachum, et majorem refectionem poscentia,
erumpant in eruditatem, quae parens libidinum
est. MODICUS AC temperatus cibus et carni et animae
utilis est. Matrem ita vide, ne per illam alias videre
<pb n="1076"/>
cogaris: quarum vultus cordi tuo haereant, <hi>Et tacitum
vivat sub pectore vulnus <note>(Aeneid. 4)</note>
          </hi>. Ancillas quae
illi in obsequio sunt, tibi scias esse in insidiis; quia
quanto vilior earum conditio, tanto facilior est ruina.
Et Joannes Baptista sanctam matrem habuit, Pontificisque
filius erat; et tamen nec matris affectu, nec
patris opibus vincebatur, ut in domo parentum cum
periculo viveret castitatis. Vivebat in eremo <note>(Luc.
1)</note>, et oculis desiderantibus Christum, nihil aliud dignabatur
aspicere. Vestis aspera, zona pellicea, cibus
locustae, melque silvestre <note>(Marc. 1)</note>, omnia virtuti,
et continentiae praeparata. Filii Prophetarum (quos
monachos in veteri Testamento legimus) aedificabant
sibi casulas propter fluenta Jordanis, et turbis urbium
derelictis, polenta, et herbis agrestibus victitabant <note>(4. Reg. 6)</note>.
Quamdiu in patria tua es, habeto
cellulam pro paradiso: varia Scripturarum poma decerpe:
his utere deliciis: harum fruere complexu.
Si scandalizat te oculus, pes, manus, projice ea <note>(Matth.
5)</note>. Nulli parcas, ut soli parcas animae. <hi>Qui viderit,</hi> 
inquit Dominus, <hi>mulierem ad concupiscendum eam,
jam moechatus est eam in corde suo. Quis gloriabitur
castum se habere cor <note>(Prov. 20. 9)</note>
          </hi>? Astra non sunt
munda in conspectu Domini: quanto magis homines <note>(Job. 25. 5. 6)</note>,
quorum <emph>937</emph> vita tentatio est?
Vae nobis, qui quoties concupiscimus, toties fornica
mur. <hi>Inebriatus est,</hi> inquit, <hi>gladius meus in coelo <note>(Isai.
34. 5)</note>
          </hi>, multo amplius in terra, quae spinas, et tribulos
generat. Vas electionis, in cujus ore Christus resonabat,
macerat corpus suum, et subjicit servituti <note>(1. Cor. 9. 27)</note>;
et tamen cernit naturalem carnis
ardorem suae repugnare sententiae, ut quod non vult,
hoc agere compellatur, et quasi vim patiens, vociferatur,
et dicit: <hi>Miser ego homo, quis me liberabit de
corpore mortis hujus <note>(Rom. 7. 24)</note>
          </hi>? Et tu te arbitraris
absque lapsu et vulnere posse transire, nisi omni
custodia servaveris cor tuum, et cum Salvatore dixeris: <hi>Mater mea, et fratres mei hi sunt, qui faciunt voluntatem
Patris mei 
 <note>(Matth. 12. 50; et Marc. 3. 35)</note>
          </hi>?
Crudelitas ista, pietas est; imo quid tam pium, quam
sanctae matri sanctum filium custodire? Optat et illa
te vivere, et non videre ad tempus, ut semper cum Christo
videat. Anna Samuelem, non sibi, sed Tabernaculo
genuit <note>(1. Reg. 2)</note>. Filii Jonadab, qui vinum, et siceram
non bibebant, qui habitabant in tentoriis, et
quas nox compulerat, sedes habebant, scribuntur
in Psalmo <note>(Psal. 70. seq. LXX)</note>, quod primi captivitatem
sustinuerint, qui ab exercitu Chaldaeorum
vastante Judaeam, urbes introire compulsi sunt.</p>
        </div3>
<div3>
          <head>8.</head>
          <p>
 Viderint alii quid sentiant. Unusquisque enim
suo sensu ducitur. MIHI OPPIDUM carcer, et solitudo
paradisus est. Quid desideramus urbium frequentiam,
qui de singularitate censemur? Moyses ut praeesset
populo Judaeorum, quadraginta annis eruditur in eremo <note>(Exod. 3)</note>:
pastor ovium, hominum factus est
<pb n="1077"/>
pastor <note>(Luc. 5. 10)</note>. Apostoli de piscatione lacus Genezareth,
ad piscationem hominum transierunt. Tunc
[al. <hi>qui tunc</hi> ] habentes patrem, rete, naviculam, secuti
Dominum, protinus omnia reliquerunt, portantes
 quotidie crucem suam, et ne virgam quidem
in manu habentes. Haec dico, ut etiam si Clericatus te
titillat desiderium, discas quod possis docere; et rationabilem
hostiam offeras Christo: ne miles antequam
tiro, ne prius magister sis, quam discipulus.
Non est humilitatis meae, neque mensurae, judicare
de Clericis, et de ministris Ecclesiarum sinistrum
quippiam dicere. Habeant illi ordinem, et gradum
suum, quem si tenueris, quomodo <emph>938</emph> tibi in eo
vivendum sit, editus ad Nepotianum liber <note>(Epist. LII)</note>,
docere te poterit. Nunc monachi incunabula, moresque
discutimus: et ejus monachi, qui liberalibus studiis
eruditus in adolescentia, jugum Christi collo suo
imposuit.</p>
        </div3>
<div3>
          <head>9.</head>
          <p>
 <hi>Laus vitae Coenobiticae.</hi> --Primumque tractandum
est, utrum solus, an cum aliis in monasterio vivere
debeas. Mihi quidem placet, ut habeas Sanctorum
contubernium, nec ipse te doceas, et absque ductore
ingrediaris viam, quam nunquam ingressus es,
statimque tibi in partem alteram declinandum sit, et
errori pateas, plusque aut minus ambules, quam necesse
est; ne aut currens lasseris, aut moram faciens,
obdormias. In solitudine cito subrepit superbia: et si
parumper jejunaverit, hominemque non viderit, putat
se alicujus esse momenti: oblitusque sui, unde, et
quo venerit, intus corde, lingua foris vagatur. Judicat,
contra Apostoli voluntatem, alienos servos: quo
gula voluerit, porrigit manum: dormit quantum voluerit:
nullum veretur, facit quod voluerit, omnes
inferiores se putat, crebriusque in urbibus, quam in
cellula est: et inter fratres simulat verecundiam, qui
platearum turbis colliditur. Quid igitur? Solitariam
vitam reprehendimus? minime: quippe quam saepe
laudavimus. Sed de ludo monasteriorum, hujuscemodi
volumus egredi milites, quos eremi dura rudimenta
non terreant: qui specimen conversationis suae
multo tempore dederint: qui omnium fuerint minimi,
ut primi omnium fierent: quos nec esuries aliquando,
nec saturitas superavit: qui paupertate laetantur: quorum
habitus, sermo, vultus, incessus, doctrina virtutum
est: qui nesciunt secundum quosdam ineptos
homines, daemonum pugnantium contra se portenta
confingere, ut apud imperitos, et vulgi homines miraculum
sui faciant, et exinde lucra sectentur.</p>
        </div3>
<div3>
          <head>10.</head>
          <p>
 Vidimus nuper et planximus, Croesi opes unius
morte deprehensas: urbisque stipes, quasi in usus
pauperum congregatas, stirpi et posteris derelictas.
<pb n="1078"/> <emph>939</emph> 
 Tunc ferrum quod latebat in profundo,
supernatavit aquae, et inter palmarum arbores, Merrhae
amaritudo monstrata est. Nec mirum: talem et
socium et magistrum habuit, qui egentium famem,
suas fecit esse divitias; et miseris derelicta, in suam
reservavit miseriam. Quorum clamor tandem pervenit
ad coelum, et patientissimas Dei vicit aures, ut
missus Angelus pessimus, Nabal Carmelio diceret: <hi>Stulte, hac nocte auferent animam tuam a te; quae autem
praeparasti, cujus erunt? 
 <note>(Luc. 12. 2)</note>
          </hi>.</p>
        </div3>
<div3>
          <head>11.</head>
          <p>
 Volo ergo te, et propter causas quas supra
exposui, non habitare cum matre; et praecipue, ne
aut offerentem delicatos cibos, renuendo contristes:
aut si acceperis, oleum igni adjicias; et inter frequentiam
puellarum per diem videas, quod nocte cogites.
Nunquam de manu et oculis tuis recedat liber,
discatur Psalterium ad verbum; oratio sine intermissione;
vigil sensus, nec vanis cogitationibus patens.
Corpus pariter et animus tendatur ad Dominum. Iram
vince patientia: AMA SCIENTIAM Scripturarum, et carnis
vitia non amabis. Nec vacet mens tua variis perturbationibus,
quae si pectori insederint dominabuntur
tui; et te deducent ad delictum maximum.
Facito aliquid operis, ut te semper diabolus inveniat
occupatum. Si Apostoli habentes potestatem de Evangelio
vivere, laborabant manibus suis, ne quem
gravarent; et aliis tribuebant refrigeria, quorum pro
spiritualibus debebant metere carnalia <note>(1. Cor. 9. 11)</note>,
cur tu in usus tuos cessura non praepares? Vel fiscellam
texe junco, vel canistrum lentis plecte viminibus:
sarriatur humus: areolae aequo limite dividantur:
in quibus cum olerum jacta fuerint <emph>940</emph> 
semina, vel plantae per ordinem positae, aquae ducantur
irriguae, ut pulcherrimorum versuum spectator
assistas:
</p>
          <l> <hi>Ecce supercilio, clivosi tramitis undam</hi> </l>
<l> <hi>Elicit, illa cadens raucum per laevia murmur</hi> </l>
<l> <hi>Saxa ciet scatebrisque arentia temperat arva.</hi> </l>
          <p> <note>(Georg. l. 3.)</note> 

<pb n="1079"/>
Inserantur infructuosae arbores, vel gemmis, vel
surculis, ut parvo post tempore, laboris tui dulcia
poma decerpas. Apum fabricare alvearia, ad quas te
mittunt Salomonis Proverbia <note>(Prov. 6. 8. juxta LXX)</note>;
et monasteriorum ordinem, ac regiam disciplinam,
in parvis disce corporibus. Texantur et lina capiendis
piscibus, scribantur libri, ut et manus operetur
cibum, et animus lectione saturetur.. <hi>In desideriis
est omnis otiosus <note>(Prov. 13. 14. juxta LXX)</note>
          </hi>. Aegyptiorum
Monasteria hunc morem tenent, ut nullum
absque operis labore suscipiant, non tam propter victus
necessitatem, quam propter animae salutem. Ne
vagetur perniciosis cogitationibus mens, et instar
fornicantis Jerusalem, omni transeunti divaricet pedes
suos <note>(Ezech. 17. 23)</note>.</p>
        </div3>
<div3>
          <head>12.</head>
          <p>
 Dum essem juvenis, et solitudinis me deserta
vallarent, incentiva vitiorum ardoremque naturae
ferre non poteram, quem cum crebris jejuniis frangerem,
mens tamen cogitationibus aestuabat. Ad quam
edomandam, cuidam fratri, qui ex Hebraeis crediderat,
me in disciplinam dedi, ut post Quintiliani acumina,
Ciceronis fluvios, gravitatemque Frontonis, et
lenitatem Plinii, alphabetum discerem, et stridentia
anhelantiaque verba meditarer. Quid ibi laboris insumpserim,
quid sustinuerim difficultatis, quoties
desperaverim, quotiesque cessaverim, et contentione <emph>941</emph> 
 discendi rursus inceperim, testis est conscientia,
tam mea qui passus sum, quam eorum qui
mecum duxerunt vitam. Et gratias ago Domino, quod
de amaro semine litterarum, dulces fructus carpo.</p>
        </div3>
<div3>
          <head>13.</head>
          <p>
 Dicam et aliud, quod in Aegypto viderim:
Graecus adolescens erat in coenobio, qui nulla abstinentia
[al. <hi>continentia</hi> ], nulla operis magnitudine
flammam poterat carnis extinguere. Hunc periclitantem
Pater monasterii hac arte servavit: imperavit
cuidam viro gravi, ut jurgiis atque conviciis insectaretur
hominem, et post irrogatam injuriam, primus
veniret ad querimoniam. Vocati testes pro eo loquebantur,
qui contumeliam fecerat. Flere ille contra
mendacium, quod nullus crederet veritati: solus
Pater defensionem suam callide opponere, ne abundantiori
tristitia absorberetur frater. Quid multa?
Ita annus ductus est: quo expleto, interrogatus adolescens
<pb n="1080"/>
super cogitationibus pristinis, an adhuc molestiae
aliquid sustineret: papae, inquit, vivere mihi
non licet: et fornicari libeat? Hic si solus fuisset,
quo adjutore superasset?</p>
        </div3>
<div3>
          <head>14.</head>
          <p>
 Philosophi saeculi solent amorem veterem
amore novo, quasi clavum clavo expellere. Quod et
Assuero regi septem principes fecere Persarum, ut
Vasthi reginae desiderium, aliarum puellarum amore
compescerent <note>(Esth. 2. 3)</note>. ILLI VITIUM VITIO, peccatumque
peccato medicantur, nos amore virtutum,
vitia superemus. <hi>Declina,</hi> ait, <hi>a malo, et fac bonum <note>(Ps. 36. 37)</note>
          </hi>:
 <hi>Quaere pacem, et persequere eam.</hi> Nisi
oderimus malum, bonum amare non possumus.
Quin potius faciendum est bonum, ut declinemus a
malo. Pax quaerenda, ut bella fugiamus. Nec sufficit
eam quaerere, nisi inventam fugientemque omni
studio persequamur, quae exsuperat omnem sensum: <emph>942</emph> 
 in qua habitatio Dei est, dicente Propheta: <hi>Et factus est in pace locus ejus 
 <note>(75. 2)</note>
          </hi>. Pulchreque persecutio
pacis dicitur, juxta illud Apostoli: <hi>Hospitalitatem
persequentes [Rom. 12. 13]</hi>, ut non levi usitatoque
sermone, et (ut ita loquar) summis labiis
hospites invitemus; sed toto mentis ardore teneamus,
 quasi auferentes secum de lucro nostro
atque compendio.</p>
        </div3>
<div3>
          <head>15.</head>
          <p>
 Nulla ars absque magistro discitur. Etiam muta
animalia, et ferarum greges, ductores sequuntur
suos. In apibus principes sunt: grues unam sequuntur
 ordine litterato. Imperator unus: Judex
unus provinciae. Roma ut condita est, duos fratres
simul habere reges non potuit, et parricidio dedicatur.
Iu Rebeccae utero, Esau, et Jacob bella gesserunt <note>(Gen. 25. 22)</note>.
Singuli Ecclesiarum Episcopi,
singuli Archipresbyteri, singuli Archidiaconi: et
omnis ordo Ecclesiasticus suis rectoribus nititur. In
navi unus gubernator: in domo unus Dominus: in
quamvis grandi exercitu, unius signum expectatur.
Et ne plura replicando fastidium legenti faciam, per
haec omnia ad illud tendit oratio; ut doceam te, non
tuo arbitrio dimittendum, sed vivere debere in
monasterio sub unius disciplina Patris, consortioque
multorum, ut ab alio discas humilitatem, ab alio
patientiam: hic te silentium, ille doceat mansuetudinem.
Non facias quod vis, comedas quod juberis,
<pb n="1081"/>
vestiare quod acceperis, operis tui pensum persolvas,
subjiciaris cui non vis, lassus ad stratum venias,
ambulansque dormites, et necdum [al. <hi>nec demum</hi> ]
expleto somno, surgere compellaris. Dicas Psalmum
in ordine tuo; IN QUO NON dulcedo vocis, sed
mentis affectus quaeritur, dicente Apostolo: <hi>Psallam
spiritu, psallam et mente <note>(1. Cor. 14. 15)</note>
          </hi>: Et, <hi>Cantantes
in cordibus vestris Domino.</hi> Legerat enim esse
praeceptum, <hi>Psallite sapienter.</hi> Servias <emph>943</emph> fratribus,
hospitum laves pedes; passus injuriam taceas;
Praepositum monasterii timeas ut dominum,
diligas ut parentem. Credas tibi salutare quidquid
ille praeceperit; nec de majorum sententia judices,
cujus officii est obedire, et implere quae jussa sunt,
dicente Moyse: <hi>Audi Israel, et tace <note>(Deut. 27. 9.
juxta LXX)</note>
          </hi>. Tantis negotiis occupatus, nullis vacabis
cogitationibus, et dum ab alio transis ad aliud, opusque
succedit operi, illud solum mente tenebis, quod
agere compelleris.</p>
        </div3>
<div3>
          <head>16.</head>
          <p>
 <hi>Falsi Monachi.</hi> --Vidi ego quosdam, qui postquam
renuntiavere saeculo, vestimentis duntaxat, et vocis
professione, non rebus, nihil de pristina conversatione
mutarunt. Res familiaris magis aucta quam imminuta.
Eadem ministeria servulorum, idem apparatus
convivii. In vitro, et patella fictili aurum comeditur,
et inter turbas et examina ministrorum, nomen
sibi vindicant solitarii. Qui vero pauperes sunt, et
tenui substantiola, videnturque sibi scioli; pomparum
ferculis similes procedunt in publicum, ut caninam
exerceant facundiam. Alii sublatis in altum
humeris, et intra se nescio quid cornicantes, stupentibusque
in terram oculis, tumentia verba trutinantur,
ut si Praeconem addideris, putes incedere
<pb n="1082"/>
Praefecturam. Sunt qui humore cellarum, immoderatisque
jejuniis, taedio solitudinis, ac nimia lectione,
dum diebus ac noctibus auribus suis personant, vertuntur
in melancholiam, et Hippocratis magis fomentis,
quam nostris monitis indigent. Plerique artibus,
et negotiationibus pristinis carere non possunt, mutatisque
nominibus institorum, eadem exercent commercia:
non victum et vestitum, quod Apostolus
praecipit <note>(2. Tim. 6)</note>, sed majora quam saeculi homines,
emolumenta sectantes. Et prius quidem ab <emph>944</emph> 
Aedilibus, quos <foreign xml:lang="greek">ἀγορανόμους</foreign> Graeci appellant, vendentium
coercebatur rabies, nec erat impune peccatum.
Nunc autem sub religionis titulo exercentur
injusta compendia [al. <hi>commercia</hi> ], ET HONOR nominis
Christiani fraudem magis facit, quam patitur. Quodque
pudet dicere, sed necesse est, ut saltem sic ad
nostrum erubescamus dedecus, publice extendentes
manus, pannis aurum tegimus: et contra omnium
opinionem, plenis sacculis morimur divites, qui quasi
pauperes viximus. Tibi cum in monasterio fueris,
haec facere non licebit: et inolescente paulatim consuetudine,
quod primum cogebaris, vel incipies, et
delectabit te labor tuus; oblitusque praeteritorum,
semper priora sectaberis: nequaquam considerans,
quid alii mali faciant, sed quid boni tu facere debeas.</p>
        </div3>
<div3>
          <head>17.</head>
          <p>
 <hi>Clericorum laus.</hi> --Neque vero peccantium ducaris
multitudine, et te pereuntium turba sollicitet, ut
tacitus cogites: Quid? ergo omnes peribunt, qui
in urbibus habitant? Ecce illi fruuntur suis rebus,
ministrant Ecclesiis, adeunt balneas, unguenta non
spernunt; et tamen in omnium ore versantur. Ad
quod et ante respondi, et nunc breviter respondeo,
me in praesenti opusculo non de Clericis disputare,
sed monachum instituere. Sancti sunt Clerici et omnium
vita laudabilis. Ita ergo age, et vive in monasterio,
ut Clericus esse merearis, ut adolescentiam
tuam nulla sorde commacules, ut ad altare Christi
quasi de thalamo virgo procedas, et habeas de foris
bonum testimonium: feminaeque nomen tuum noverint,
et vultum tuum nesciant. Cum ad perfectam
aetatem veneris, si tamen vita comes fuerit, et te vel
populus, vel Pontifex civitatis, in Clericum elegerit,
agito quae Clerici sunt, et inter <emph>945</emph> ipsos sectare
meliores. QUIA IN OMNI conditione et gradu, optimis
mixta sunt pessima.</p>
        </div3>
<div3>
          <head>18.</head>
          <p>
 <hi>Quid cavendum.</hi> --Ne ad scribendum cito prosilias,
et levi ducaris insania. Multo tempore disce quod
doceas. Ne credas laudatoribus tuis, imo irrisoribus aurem
ne libenter accommodes; qui cum te adulationibus
foverint, et quodammodo impotem mentis effecerint,
si subito respexeris, aut ciconiarum deprehendes
post te colla curvari, aut manu auriculas agitari
asini, aut aestuantem canis protendi linguam. Nulli
detrahas nec in eo te sanctum putes, si caeteros laceres.
<pb n="1083"/>
Accusamus saepe quod facimus, et contra nosmetipsos
diserti, in nostra vitia invehimur, muti de
eloquentibus judicantes. Testudineo Grunnius incedebat
ad loquendum gradu, et per intervalla quaedam,
vix pauca verba carpebat, ut eum putares singultire,
non proloqui. Et tamen cum mensa posita,
librorum exposuisset struem, adducto supercilio,
contractisque naribus, ac fronte rugata, duobus digitulis
concrepabat, hoc signo ad audiendum discipulos
provocans. Tum nugas meras fundere, et adversum
singulos declamare: criticum diceres esse Longinum,
 Censoremque Romanae facundiae, notare
quem vellet, et de Senatu doctorum excludere. Hic
bene nummatus, plus placebat in prandiis. Nec
mirum, si qui multos inescare solitus erat, facto cuneo
circumstrepentium garrulorum, procedebat in
publicum: intus Nero, foris Cato. Totus ambiguus,
ut ex contrariis diversisque naturis, unum monstrum
novamque bestiam diceres esse compactam, juxta
illud poeticum:
</p>
          <l> <hi>Prima leo, postrema draco, media ipsa chimaera.</hi> </l>
        </div3>
<div3>
          <head>19.</head>
          <p>
 Nunquam ergo tales videas, nec hujusmodi
hominibus appliceris, nec declines cor tuum in verba
malitiae, et audias: <hi>Sedens adversus fratrem tuum loquebaris,
et adversus filium matris tuae ponebas scandalum.</hi> 
Et iterum: <hi>Filii hominum,</hi> <emph>946</emph> <hi>dentes eorum
arma et sagittae <note>(Psal. 56. 5)</note>
          </hi>. Et alibi: <hi>Molliti
sunt sermones ejus super oleum, et ipsi sunt jacula <note>(Ps. 54. 22)</note>
          </hi>.
Et apertius in Ecclesiaste: <hi>Sicut mordet
serpens in silentio, sic qui fratri suo occulte detrahit <note>(Eccl. 10. 11)</note>
          </hi>.
Sed dices: Ipse non detraho, aliis
loquentibus quid facere possum? <hi>Ad excusandas excusationes
in peccatis <note>(Psal. 140)</note>
          </hi> ista praetendimus.
Christus arte non illuditur. Nequaquam mea, sed
Apostoli sententia est: <hi>Nolite errare: Deus non irridetur <note>(Galat. 6. 7)</note>
          </hi>.
Ille in corde, nos videmus in facie.
Salomon loquitur in Proverbiis: <hi>Ventus aquilo dissipat
nubes, et vultus tristis, linguas detrahentium <note>(Prov.
25. 23)</note>
          </hi>. Sicut enim sagitta si mittatur contra duram
materiam, nonnunquam in mittentem revertitur, et
vulnerat vulnerantem; illudque completur: <hi>Facti
sunt mihi in arcum pravum <note>(Ps. 77. 57)</note>
          </hi>. Et alibi: <hi>Qui
mittit in altum lapidem, recidet in caput ejus <note>(Eccl. 27.
28)</note>
          </hi>: ita detractor cum tristem faciem viderit audientis,
imo ne audientis quidem, sed obturantis aures
suas, ne audiat judicium sanguinis, illico conticescit,
pallet vultus, haerent labia, saliva siccatur. Unde
<pb n="1084"/>
idem vir sapiens: <hi>Cum detractoribus,</hi> inquit, <hi>ne miscearis:
quoniam repente veniet perditio eorum et ruinam
utriusque quis novit <note>(Prov. 24. 21)</note>
          </hi>: tam scilicet ejus
qui loquitur, quam illius, qui audit loquentem. VERITAS
ANGULOS non amat, nec quaerit susurrones. Timotheo
dicitur: <hi>Adversum presbyterum accusationem 
 cito non receperis. Peccantem autem, coram
omnibus argue, ut et caeteri metum habeant <note>(1. Tim. 5.
19. et 20)</note>
          </hi>. Non est facile de provecta aetate credendum,
quam et vita praeterita defendit, et honorat vocabulum
dignitatis. Verum quia homines sumus, et
interdum contra annorum maturitatem, puerorum
vitiis labimur; si me vis corrigere delinquentem,
aperte increpa, tantum ne occulte mordeas. <hi>Corripiet
me justus in misericordia, et increpabit: Oleum autem
peccatoris non impinguet caput meum <note>(Ps. 140. 5)</note>
          </hi>. <hi>Quem enim diligit Dominus,</hi> 
 <emph>947</emph> <hi>corripit: castigat
autem omnem filium quem recipit <note>(Prov. 3. 12)</note>
          </hi>. Et
per Isaiam clamat Dominus: <hi>Populus meus, qui beatos
vos dicunt, seducunt vos, et semitas pedum vestrorunt
supplantant <note>(Isai. 3. 11)</note>
          </hi>. Quid enim mihi prodest,
si aliis mala referas mea? Si me nesciente,
peccatis meis, imo detractionibus tuis alium vulneres;
et cum certatim omnibus narres, sic singulis
loquaris, quasi nulli dixeris alteri? Hoc est non me
emendare: sed vitio tuo satisfacere. Praecipit Dominus,
peccantes in os argui debere secreto, vel adhibito
teste; et si audire noluerint, referri ad Ecclesiam,
habendosque in malo pertinaces, sicut ethnicos
et publicanos <note>(Matth. 18)</note>.</p>
        </div3>
<div3>
          <head>20.</head>
          <p>
 Haec expressius loquor, ut adolescentem
meum, et linguae et aurium prurigine liberem: ut
renatum in Christo, sine ruga et macula, quasi pudicam
virginem exhibeam, castam tam mente quam
corpore; ne solo nomine glorietur, et absque oleo
bonorum operum, extincta lampade, excludatur a
sponso. Habes istic sanctum doctissimumque Pontificem
 Proculum, qui viva et praesenti voce nostras
schedulas superet, quotidianisque tractatibus iter
tuum dirigat; nec patiatur te in partem alteram declinando,
viam relinquere regiam, per quam Israel
ad terram repromissionis properans, se transiturum
esse promittit. Atque utinam exaudiatur vox Ecclesiae
implorantis: <hi>Domine, pacem da nobis: omnia
<pb n="1085"/>
enim dedisti nobis <note>(Is. 16. sec. LXX)</note>
          </hi>. Utinam
quod renuntiamus saeculo, voluntas sit, non necessitas:
ET PAUPERTAS habeat expetita gloriam, non
illata cruciatum. Caeterum juxta miserias hujus temporis,
et ubique gladios saevientes, satis dives est,
qui pane non indiget. Nimium potens est, qui servire
non cogitur. Sanctus Exuperius, Tolosae Episcopus,
viduae Sareptensis imitator, esuriens pascit
alios: et ore pallente jejuniis, fame torquetur aliena:
omnemque substantiam Christi visceribus erogavit.
Nihil illo ditius, qui Corpus Domini [al. <hi>Christi</hi> ] canistro
vimineo, Sanguinem <emph>948</emph> portat in vitro.
Qui avaritiam ejecit e Templo: qui absque funiculo
et increpatione, cathedras vendentium columbas, id
est, dona Sancti Spiritus, mensasque subvertit mamonae,
et nummulariorum aera dispersit; ut domus
Dei, domus vocetur orationis, et non latronum spelunca.
Hujus e vicino sectare vestigia, et caeterorum
qui virtutum illius similes sunt, quos Sacerdotium et
humiliores facit et pauperes. Aut si perfecta desideras,
exi cum Abraham de patria et cognatione tua,
et perge quo nescis. Si habes substantiam, vende, et
da pauperibus. Si non habes, grandi onere liberatus
es: nudum Christum, nudus sequere. Durum, grande,
difficile; sed magna sunt praemia.
</p>
        </div3>
      </div1>

<div1>
        <head>EPISTOLA CXXVI. AD MARCELLINUM ET ANAPSYCHIAM.</head>
<p> <hi>Exponit diversas sententias de origine animae, hortans
ut reliqua petant ab Augustino, et indicans quibus
ipse sit occupatus studiis.</hi> </p>
<p divs_removed="true">Dominis vere sanctis atque omni officiorum caritate
venerandis filiis MARCELLINO et ANAPSYCHIAE,
HIERONYMUS in Christo salutem.

        </p>
        <div3 moved_from_p="true">
            <head>1.</head>
          <p>
 Tandem ex Africa vestrae litteras unanimitatis
accepi; et non me poenitet impudentiae, qua tacentibus
vobis epistolas meas frequenter ingessi, ut
rescriptum mererer, et vos esse sospites, non aliis
nuntiantibus, sed vestro potissimum sermone cognoscerem.
Super animae statu memini vestrae quaestiunculae,
imo maxime ecclesiasticae quaestionis: Utrum
lapsa de coelo sit, ut Pythagoras philosophus, omnesque
Platonici, et Origenes putant: An a propria Dei
substantia, ut Stoici, Manichaeus, et Hispana Priscilliani
haeresis suspicantur: An in thesauro habeantur
Dei, olim <emph>949</emph> conditae, ut quidam Ecclesiastici
<pb n="1086"/>
stulta persuasione confidunt: An quotidie a Deo
fiant, et mittantur in corpora, secundum illud, quod
in Evangelio scriptum est, <hi>Pater meus usque modo
operatur, et ego operor <note>(Joan. 5. 17)</note>
            </hi>: An certe ex
traduce, ut Tertullianus, Apollinaris, et maxima
pars Occidentalium autumant; ut, quomodo corpus
ex corpore, sic anima nascatur ex anima, et simili
cum brutis animantibus conditione subsistat. Super
quo quid mihi videretur [al. <hi>videatur</hi> ], in opusculis
contra Ruffinum scripsisse me novi, adversus eum
libellum, quem sanctae memoriae Anastasio Episcopo
Romanae Ecclesiae dedit [al. <hi>edidit</hi> ]: in quo lubrica et
subdola, imo stulta confessione, dum auditorum simplicitati
illudere nititur, suae fidei, imo perfidiae illusit:
quos libros reor sanctum parentem vestrum habere
Oceanum. Olim enim editi sunt, multis Ruffini
libris adversus calumnias respondentes. Certe habes
ibi virum sanctum et eruditum Augustinum Episcopum,
qui viva, ut aiunt, voce docere te poterit et
suam, imo per se nostram explicare sententiam.</p>
        </div3>
<div3>
          <head>2.</head>
          <p>
 Ezechielis volumen olim aggredi volui, et
sponsionem creberrimam studiosis lectoribus reddere;
sed in ipso dictandi exordio ita animus meus Occidentalium
provinciarum, et maxime urbis Romae [al. <hi>Romanae</hi> 
] vastatione confusus est, ut, juxta vulgare
proverbium, proprium quoque ignorarem vocabulum:
diuque tacui, sciens tempus esse lacrymarum. Hoc
autem anno cum tres explicassem libros, subitus impetus
barbarorum, de quibus tuus dicit Virgilius, <hi>lateque vagantes Barcaei 
 <note>(Aeneid. 4)</note>
          </hi>, et sancta Scriptura
de Ismahel, <hi>Contra faciem omnium fratrum suorum
habitabit <note>(Gen. 16. 12)</note>
          </hi>, sic Aegypti limitem, Palaestinae,
Phoenicis, Syriae percurrit ad instar torrentis
cuncta secum trahens, ut vix manus eorum misericordia
Christi potuerimus evadere. Quod si, juxta inclytum
oratorem, <hi>silent inter arma leges (Cicero pro
Milone</hi> ), quanto magis studia Scripturarum? quae
et librorum multitudine, et silentio, ac librariorum
sedulitate, quodque proprium <emph>950</emph> est, securitate
et otio dictantium indigent. Duos itaque libros
misi sanctae filiae meae Fabiolae, quorum exempla
[al. <hi>exemplaria</hi> ] si volueris, ab ipsa poteris mutuari.
Pro angustia quippe temporis alios describere non
<pb n="1087"/>
potui: quos cum legeris et vestibula videris, facilis
conjectura erit, qualis ipsa sit futura domus. Sed credo
in Dei misericordia, qui nos adjuvit in difficillimo
principio supradicti operis, quod ipse adjuvet et in
penultimis Prophetae partibus, in quibus Gog et Magog
bella narrantur: et in extremis, in quibus sacratissimi
et inexplicabilis templi aedificatio, varietas,
mensuraque describitur.</p>
        </div3>
<div3>
          <head>3.</head>
          <p>
 Sanctus frater noster Oceanus, cui vos cupitis
commendari, tantus et talis est, et sic eruditus in
Lege Domini, ut, absque nostro rogatu, instruere [al. <hi>instituere</hi> 
] vos possit, et nostram super cunctis quaestionibus
Scripturarum pro modulo communis ingenii
explicare sententiam. Incolumes vos et prolixa aetate
florentes Christus Deus noster tueatur omnipotens,
Domini vere sancti.
</p>
        </div3>
      </div1>

<div1>
        <head>EPISTOLA CXXVII. AD PRINCIPIAM VIRGINEM, SIVE MARCELLAE VIDUAE EPITAPHIUM.</head>
<p divs_removed="true"> <hi>Laudat Marcellam primae nobilitatis mulierem, quae
septimo a nuptiis mense viro orbata, deinde Cerealem
Consulem, nuptias ejus ambientem, rejecit, et Monachae
vitam, prima nobilium feminarum ausa est Romae
profiteri, multas ad idem institutum pertrahens:
tum ab ipso Hieronymo divinas litteras diligentissime
Romae didicit: absenti saepe scripsit; ejusque tandem
opera factio Origenistarum, quae in urbe coeperat invalescere,
prodita atque extincta est. Obiit paucis diebus
post urbem a Gothis direptam.</hi> 

        </p>
        <div3 moved_from_p="true">
            <head>1.</head>
          <p>
 Saepe et multum flagitas, virgo Christi Principia,
ut memoriam <emph>951</emph> sanctae feminae Marcellae litteris
recolam, et bonum quo diu fruiti sumus, etiam caeteris
noscendum, imitandumque describam. Satisque
doleo, quod hortaris sponte currentem, et me arbitraris
indigere precibus, qui ne tibi quidem in ejus
dilectione concedam: multoque plus accipiam, quam
tribuam beneficii tantarum recordatione virtutum.
Nam ut hucusque reticerem, et biennium praeterirem
silentio, non fuit dissimulationis, ut male existimas,
sed tristitiae incredibilis, quae ita meum oppressit
animum, ut melius judicarem tacere impraesentiarum,
quam nihil dignum illius laudibus dicere. Neque
vero Marcellam tuam, imo meam, et ut verius loquar,
nostram, omniumque Sanctorum, et propriae Romanae
urbis inclytum decus institutis rhetorum praedicabo;
ut exponam illustrem familiam, alti sanguinis
decus, et stemmata per Consules et Praefectos Praetorio
decurrentia. Nihil in illa laudabo, nisi quod
proprium est, et eo nobilius, quod, opibus et nobilitate
contempta, facta est paupertate et humilitate nobilior.</p>
        </div3>
<div3>
          <head>2.</head>
          <p>
 Orba [al. <hi>orbata</hi> ] patris morte: viro quoque
post nuptias septimo mense privata est. Cumque
<pb n="1088"/>
eam Cerealis (cujus clarum inter Consules nomen
est) propter aetatem et antiquitatem familiae, et insignem
(quod maxime viris placere consuevit) decorem
corporis, ac morum temperantiam ambitiosius
peteret, suasque longaevus polliceretur divitias, et non
quasi in uxorem, sed quasi in filiam vellet donationem
transfundere: Albinaque mater tam clarum praesidium
viduatae domus ultro appeteret, illa respondit: Si vellem
nubere, et non me cuperem aeternae pudicitiae dedicare,
utique maritum quaererem, non haereditatem. Illoque
mandante, posse et senes diu vivere, et juvenes cito
mori, eleganter lusit: Juvenis quidem potest cito
mori; sed senex diu vivere non potest. Qua sententia
repudiatus, exemplo caeteris fuit, ut ejus nuptias desperarent.
Legimus in Evangelio secundum Lucam: <hi>Et erat Anna Prophetissa filia Phanuelis de tribu Aser:
Et haec provectae aetatis in diebus</hi> 
 <emph>952</emph> <hi>plurimis.
Vixeratque cum viro suo annis septem a virginitate sua,
et erat vidua annis octoginta quatuor, nec recedebat de
Templo: jejuniisque et obsecrationibus Domino serviens
nocte ac die <note>(Luc. 2. 36. 37)</note>
          </hi>. Nec mirum, si videre
meruit Salvatorem, quem tanto labore quaerebat.
Conferamus septem annos, septem mensibus: sperare
Christum, et tenere: natum confiteri, et in crucifixum
credere, parvulum non negare, et virum gaudere
regnantem. Non facio ullam inter sanctas feminas
differentiam, quod nonnulli inter sanctos viros et
Ecclesiarum principes stulte facere consueverunt:
sed illo tendit assertio, ut quarum unus est labor,
unum et praemium sit.</p>
        </div3>
<div3>
          <head>3.</head>
          <p>
 Difficile est in maledica civitate, et in urbe, in
qua orbis quondam populus fuit, palmaque vitiorum,
si honestis detraherent, et pura ac munda macularent,
non aliquam sinistri rumoris fabulam contrahere.
Unde quasi rem difficillimam, et pene impossibilem
optat Propheta, potiusquam praesumit, dicens: <hi>Beati immaculati in via, qui ambulant in lege Domini <note>(Psal. 118. 1)</note>
          </hi>.
Immaculatos in via hujus saeculi appellat,
quos nulla obscoeni rumoris aura macularit:
qui opprobrium non acceperint adversus proximos
suos. De quibus Salvator in Evangelio: <hi>Esto,</hi> inquit, <hi>benevolus,</hi> 
 sive <hi>bene sentiens, de adversario tuo, dum es
in via cum illo <note>(Matth. 5. 25)</note>
          </hi>. Quis unquam de hac
muliere, quod displiceret, audivit, ut crederet? quis
credidit, ut non magis se ipsum malignitatis et infamiae
condemnaret? Ab hac primum confusa gentilitas
est, dum omnibus patuit quae esset viduitas Christiana,
quam et conscientia et habitu promittebat.
Illae enim solent purpurisso et cerussa ora depingere,
sericis nitere vestibus, splendere gemmis, aurum
portare cervicibus, et auribus perforatis, Rubri
<pb n="1089"/>
maris pretiosissima grana suspendere, fragrare mure,
maritos ita plangere, ut tandem dominatu eorum se
caruisse laetentur, quaerantque alios: non quibus
juxta Dei sententiam serviant, sed quibus imperent.
Unde et pauperes eligunt, ut nomen tantum virorum
habere videantur, qui <emph>953</emph> patienter rivales sustineant;
si mussitaverint, illico projiciendi. Nostra
vidua talibus usa est vestibus, quibus arceret frigus,
non membra nudaret: aurum usque ad annuli signaculum
repudians, et magis in ventribus egenorum,
quam in marsupiis recondens. Nusquam sine matre:
nullum Clericorum, aut Monachorum (quod amplae
domus interdum exigebat necessitas) vidit absque
arbitris. Semper in comitatu suo virgines, ac viduas,
et ipsas graves feminas habuit: sciens ex lascivia
puellarum saepe de dominarum moribus judicari; et
qualis quaeque sit, talium consortio delectari.</p>
        </div3>
<div3>
          <head>4.</head>
          <p>
 Divinarum Scripturarum ardor erat incredibilis,
semperque cantabat: <hi>In corde meo abscondi eloquia
tua, ut non peccem tibi <note>(Psal. 118. 11)</note>
          </hi>, Et illud de
perfecto viro; <hi>Et in lege Domini voluntas ejus, et in
lege ejus meditabitur die ac nocte <note>(Psal. 1. 2)</note>
          </hi>. Meditationem
legis non in replicando quae scripta sunt,
ut Judaeorum existimant Pharisaei; sed in opere intelligens,
juxta illud Apostolicum: <hi>Sive comeditis,
sive bibitis, sive quid agitis; omnia in gloriam Domini
facientes <note>(1. Cor. 10)</note>
          </hi>. Et Prophetae verba dicentis: <hi>A mandatis tuis intellexi 
 <note>(Psal. 118. 104)</note>
          </hi>: ut postquam
mandata complesset, tunc se sciret mereri intelligentiam
Scripturarum. Quod et alibi legimus: <hi>Quia coepit
Jesus facere et docere <note>(Act. 1. 1)</note>
          </hi>. ERUBESCIT enim
quamvis praeclara doctrina, quam propria reprehendit
conscientia; frustraque ejus lingua praedicat paupertatem,
et docet eleemosynas, qui Croesi divitiis
tumet; vilique opertus pallio, pugnat contra tineas
vestium sericarum. Illi erant moderata jejunia,
carnium abstinentia, vini odor magis, quam gustus,
propter stomachum et frequentes infirmitates <note>(1. Tim. 5)</note>.
Raro procedebat ad publicum, et maxime
nobilium matronarum vitabat domos, ne cogeretur
videre quod contempserat. Apostolorum et Martyrum
basilicas <emph>954</emph> secretis celebrans orationibus,
et quae populorum frequentiam declinarent.
Matri in tantum obediens, ut interdum faceret, quod
nolebat. Nam cum illa suum negligeret sanguinem,
et absque filiis et nepotibus, vellet in fratris liberos
universa conferre: ista pauperes eligebat, et tamen
matri contraire non poterat: monilia, et quidquid
supellectilis fuit, divitibus peritura concedens, magisque
volens pecuniam perdere, quam parentis animum
contristare.</p>
        </div3>
<div3>
          <head>5.</head>
          <p>
 Nulla eo tempore nobilium feminarum noverat
Romae propositum Monachorum, nec audebat propter
rei novitatem, ignominiosum, ut tunc putabatur,
<pb n="1090"/>
et vile in populis nomen assumere. Haec ab Alexandrinis
 Sacerdotibus, Papaque Athanasio, et postea
Petro, qui persecutionem Arianae haereseos declinantes,
quasi ad tutissimum communionis suae portum
Romam confugerant, vitam beati Antonii adhuc tunc
viventis, monasteriorumque in Thebaide, Pachomii,
et virginum ac viduarum didicit disciplinam. Nec
erubuit profiteri, quod Christo placere cognoverat.
Hanc multos post annos imitata est Sophronia [al. <hi>Sophronium</hi> ],
et aliae: quibus rectissime illud Ennianum
aptari potest: <hi>Utinam ne in nemore Pelio.</hi> Hujus
amicitiis fruita est Paula venerabilis. In hujus cubiculo
nutrita Eustochium, virginitatis decus: ut facilis
aestimatio sit, qualis magistra, ubi tales discipulae.
Rideat forsan infidelis lector, me in muliercularum
laudibus immorari, qui, si recordetur sanctas feminas,
comites Domini Salvatoris, quae ministrabant ei de
sua substantia, et tres Marias stantes ante crucem,
Mariamque proprie <hi>Magdalenen,</hi> quae ob sedulitatem
et ardorem fidei, <hi>turritae</hi> nomen accepit, et prima
ante Apostolos, Christum videre meruit resurgentem,
se potius superbiae, quam nos condemnabit ineptiarum:
QUI VIRTUTES non sexu, sed <emph>955</emph> animo judicamus;
contemptaeque nobilitatis ac divitiarum majorem
gloriam ducimus. Unde et Jesus Joannem
Evangelistam amabat plurimum: qui propter generis
nobilitatem erat notus Pontifici, et Judaeorum insidias
non timebat: in tantum, ut Petrum introduceret
in atrium, et staret solus Apostolorum ante crucem:
matremque Salvatoris in sua reciperet; ET
<pb n="1091"/>
HAEREDITATEM virginis Domini, virginem matrem filius
virgo susciperet.</p>
        </div3>
<div3>
          <head>6.</head>
          <p>
 Annis igitur plurimis sic suam transegit aetatem,
ut ante se vetulam cerneret, quam adolescentulam
fuisse meminisset, laudans illud Platonicum, qui
Philosophiam meditationem mortis esse dixit. Unde
et noster Apostolus: <hi>Quotidie,</hi> inquit, <hi>morior propter
vestram salutem <note>(1. Cor. 15. 31)</note>
          </hi>. Et Dominus,
juxta antiqua exemplaria: <hi>Nisi quis tulerit crucem
suam quotidie, et secutus fuerit me, non potest meus esse
discipulus <note>(Luc. 14. 27.)</note>
          </hi> Multoque ante per Prophetam
Spiritus Sanctus: <hi>Propter te mortificamur tota
die, aestimati sumus ut oves occisionis <note>(Rom. 8 36)</note>
          </hi>. Et
post multas aetates illa sententia: <hi>Memento semper
diem mortis, et nunquam peccabis <note>(Eccli. 7)</note>
          </hi>. Disertissimique
praeceptum Satyrici:
</p>
          <l> <hi>Vive memor lethi, fugit hora, hoc quod loquor, inde est.</hi> </l>
<p>Sic ergo (ut dicere coeperamus) aetatem duxit, et
vixit, ut semper se crederet esse morituram. Sic induta
est vestibus, ut meminisset sepulcri, offerens se
hostiam rationabilem, vivam, placentem Deo.</p>
        </div3>
<div3>
          <head>7.</head>
          <p>
 <hi>Quando Romam venit.</hi> --Denique cum et me
Romam cum sanctis Pontificibus, Paulino et Epiphanio,
Ecclesiastica traxisset necessitas (quorum alter
Antiochenam Syriae, alter Salaminiam Cypri
rexit Ecclesiam) et verecunde nobilium feminarum
oculos declinarem, ita egit secundum Apostolum, <hi>importune, opportune 
 <note>(2. Tim. 4)</note>
          </hi>, ut pudorem meum
sua superaret industria. Et quia alicujus tunc nominis
esse <emph>956</emph> existimabar super studio Scripturarum,
nunquam convenit, quin de Scripturis aliquid
interrogaret: nec ut statim [al. <hi>nec statim</hi> ] acquiesceret,
sed moveret e contrario quaestiones; non ut
contenderet, sed ut quaerendo disceret earum solutiones,
quas opponi posse intelligebat. Quid in illa
virtutum, quid ingenii, quid sanctitatis, quid puritatis
invenerim, vereor dicere, ne fidem credulitatis excedam,
et tibi majorem dolorem incutiam, recordanti
quanto bono carueris. Hoc solum dicam, quod quidquid
in nobis longo fuit studio congregatum, et meditatione
diuturna, quasi in naturam versum; hoc illa
libavit, hoc didicit, atque possedit: ita ut post profectionem
nostram, si de aliquo testimonio Scripturarum
esset oborta contentio, ad illam judicem
pergeretur. Et quia valde prudens erat, et noverat
illud, quod appellant Philosophi <foreign xml:lang="greek">τὸ πρέπον</foreign> id est, <hi>decere</hi> 
quod facias: sic ad interrogata respondebat, ut
etiam sua, non sua diceret, sed vel mea, vel cujuslibet
alterius, ut in eo ipso quod docebat, se discipulam fateretur.
<pb n="1092"/>
Sciebat enim dictum ab Apostolo: <hi>Docere autem
mulieri non permitto <note>(1. Tim. 2. 2)</note>
          </hi>; ne virili sexui,
et interdum Sacerdotibus, de obscuris et ambiguis
sciscitantibus, facere videretur injuriam.</p>
        </div3>
<div3>
          <head>8.</head>
          <p>
 In nostrum locum statim audivimus te illius adhaesisse
consortio, et nunquam ab illa ne transversum
quidem unguem, ut dicitur, recessisse. Eadem domo,
 eodem cubiculo usam, ut omnibus in urbe clarissima
notum fieret, et te matrem, et illam filiam
reperisse. Suburbanus ager vobis pro monasterio fuit,
et rus electum pro solitudine. Multoque ita vixistis
tempore, ut ex imitatione vestri, conversatione
multarum gauderemus Romam factam Jerosolymam.
Crebra virginum monasteria, monachorum innumerabilis
multitudo; ut pro frequentia servientium Deo,
quod prius ignominiae <emph>957</emph> fuerat, esset postea
gloriae. Interim absentiam nostri mutuis solabamur
alloquiis, et quod carne non poteramus, spiritu reddebamus.
Semper obviare epistolis, superare officiis,
salutationibus praevenire. Non multum perdebat absentia,
quae jugibus sibi litteris jungebatur.</p>
        </div3>
<div3>
          <head>9.</head>
          <p>
 <hi>Origenistae.</hi> --In hac tranquillitate, et Domini
servitute, haeretica in his provinciis exorta tempestas,
cuncta turbavit; et in tantam rabiem concitata est,
ut nec sibi, nec ulli bonorum parceret. Et quasi parum
esset, hic universa movisse, navem plenam
blasphemiarum Romano intulit portui. Invenitque
protinus patella operculum, et Romanae fidei purissimum
fontem, lutosa coeno permiscuere vestigia.
Nec mirum si in plateis, et in foro rerum venalium,
fictus ariolus stultorum verberet nates, et obtorto
fuste dentes mordentium quatiat: cum venenata spurcaque
doctrina Romae invenerit quos induceret. Tunc
librorum <foreign xml:lang="greek">περὶ ἀρχῶν</foreign> infamis interpretatio: tunc discipulus <foreign xml:lang="greek">ὄλβιος</foreign>,
vere nominis sui, si in talem magistrum
non impegisset. Tunc nostrorum <foreign xml:lang="greek">διάλυτος</foreign>
contradictio, et Pharisaeorum turbata est schola.
Tunc sancta Marcella, quae diu se cohibuerat, ne per
aemulationem quippiam facere videretur, postquam
<pb n="1093"/>
sensit fidem apostolico ore laudatam <note>(Rom. 1. 18)</note>,
in plerisque violari, ita ut sacerdotes quoque, et nonnullos
monachorum, maximeque saeculi homines, in
assensum sui traheret; ac simplicitati illuderet Episcopi,
qui de suo ingenio caeteros aestimabat, publice
restitit: malens Deo placere, quam hominibus.</p>
        </div3>
<div3>
          <head>10.</head>
          <p>
 Laudat Salvator in Evangelio villicum iniquitatis,
quod contra dominum quidem fraudulenter, attamen
pro se prudenter fecerit <note>(Luc. 16. 10)</note>. Cernentes
haeretici de parva scintilla maxima incendia
concitari; et suppositam dudum flammam jam ad <emph>958</emph> 
 culmina pervenisse; nec posse latere, quod
multos deceperat, petunt, et impetrant ecclesiasticas
epistolas: ut communicantes Ecclesiae discessisse viderentur.
Non multum tempus in medio, succedit in
pontificatum vir insignis Anastasius, quem diu
Roma habere non meruit, ne orbis caput sub tali
episcopo truncaretur. Imo idcirco raptus atque translatus
est, ne semel latam sententiam, precibus suis
flectere conaretur: dicente Domino ad Jeremiam: <hi>Ne oraveris pro populo isto, neque depreceris in bonum.
Quia si jejunaverint, non exaudiam preces eorum. Et si
holocausta et victimas obtulerint, non suscipiam eas. In
gladio enim et fame, et pestilentia ego consumam eos <note>(Jerem. 14. 11. 12)</note>
          </hi>.
Dicas, quid haec ad laudem Marcellae?
Damnationis haereticorum haec fuit principium:
dum adducit testes, qui prius ab eis eruditi, et postea
ab haeretico fuerant errore correpti: dum ostendit
multitudinem deceptorum, dum impia <foreign xml:lang="greek">περὶ ἀρχῶν</foreign> ingerit
volumina, quae emendata manu scorpii (2) monstrabantur:
dum acciti frequentibus litteris haeretici,
ut se defenderent, venire non sunt ausi: tantaque
vis conscientiae fuit, ut magis absentes damnari,
quam praesentes coargui maluerint. Hujus tam
gloriosae victoriae origo Marcella est: tuque caput
horum et causa bonorum, scis me vera narrare: quae
nosti, vix de multis pauca me dicere, ne legenti fastidium
faciat odiosa replicatio; et videar apud malevolos
sub occasione laudis alterius, stomachum meum
digerere. Pergam ad reliqua.</p>
        </div3>
<div3>
          <head>11.</head>
          <p>
 De Occidentis partibus ad Orientem turbo
transgressus, minitabatur plurimis magna naufragia.
Tunc impletum est: <hi>Putas veniens Filius hominis fidem
<pb n="1094"/>
inveniet super terram <note>(Luc. 18. 8)</note>
          </hi>? Refrigerata
caritate multorum, pauci qui amabant fidei veritatem,
nostro lateri jungebantur, <emph>959</emph> quorum publice
petebatur caput: contra quos opes omnes parabantur;
ita ut Barnabas quoque duceretur in illam
simulationem, imo apertum parricidium, quod non
viribus, sed voluntate commisit. Et ecce universa
tempestas, Domino flante, deleta est, expletumque
vaticinium prophetale: <hi>Auferes spiritum eorum et deficient,
et in pulverem suum revertentur <note>(Ps. 103. 29)</note> In illa dic peribunt omnes cogitationes eorum 
 <note>(Ps. 145.
4)</note>
          </hi>. Et illud Evangelicum: <hi>Stulte, hac nocte auferetur
anima tua a te: quae autem praeparasti, cujus erunt <note>(Luc. 12. 20)</note>
          </hi> 
?</p>
        </div3>
<div3>
          <head>12.</head>
          <p>
 Dum haec aguntur in Jebus ( <hi>Jerusalem</hi> ), terribilis
de Occidente rumor affertur, obsideri Romam,
et auro salutem civium redimi, spoliatosque rursum
circumdari, ut post substantiam, vitam quoque perderent.
Haeret vox, et singultus intercipiunt verba dictantis.
Capitur Urbs, quae totum cepit orbem: imo
fame perit antequam gladio, et vix pauci qui caperentur,
inventi sunt. Ad nefandos cibos erupit esurientium
rabies, et sua invicem membra laniarunt, dum
mater non parcit lactenti infantiae, et recipit [al. <hi>et
suo recipit</hi> ] utero, quem paulo ante effuderat. Nocte
Moab capta est, nocte cecidit murus ejus <note>(Isai. 15. 1)</note>. <hi>Deus, venerunt gentes in haereditatem tuam, polluerunt
templum sanctum tuum. Posuerunt Jerusalem in pomorum
custodiam: posuerunt cadavera sanctorum tuorum
escas volatilibus coeli, carnes Sanctorum tuorum
bestiis terrae. Effuderunt sanguinem eorum tanquam
aquam in circuitu Jerusalem, et non erat qui sepeliret <note>(Ps. 78. 1. et seqq.)</note>
          </hi>.
</p>
          <l> <hi>Quis cladem illius noctis, quis funera fando</hi> </l>
<l> <hi>Explicet, aut possit lacrymis aequare dolorem?</hi> </l>
<l> <hi>Urbs antiqua ruit, multos dominata per annos;</hi> </l>
<l> <hi>Plurima, perque vias sparguntur inertia passim</hi> </l>
<l> <hi>Corpora, perque domos, et plurima mortis imago.</hi> </l>
          <p> <hi>
            <note>(VIRGIL. l. II. Aeneid.)</note>.</hi> <emph>960</emph>
</p>
        </div3>
<div3>
          <head>13.</head>
          <p>
 Cum interim, ut in tanta confusione
rerum, Marcellae quoque domum cruentus victor ingreditur.
<pb n="1095"/> <hi>Sit mihi fas audita loqui 
 <note>(Ex VIRGIL. Aeneid.
l. VI)</note>
          </hi>, imo a sanctis viris visa narrare, qui interfuere
praesentes, qui te dicunt in periculo quoque ei fuisse
sociatam. Intrepido vultu excepisse dicitur introgressos:
cumque posceretur aurum, et defossas opes
vili excusaret tunica, non tamen fecit fidem voluntariae
paupertatis. Caesam fustibus flagellisque, aiunt
non sensisse tormenta; sed hoc lacrymis, hoc pedibus
eorum prostratam egisse, ne te a suo consortio
separarent: ne sustineret adolescentia, quod senilis
aetas timere non poterat. Christus dura corda mollivit,
et inter cruentos gladios invenit locum pietas.
Cumque et illam et te ad apostoli Pauli basilicam
barbari deduxissent, ut vel salutem vobis ostenderent,
vel sepulcrum; in tantam laetitiam dicitur erupisse,
ut gratias ageret Deo, quod te integram sibi
reservasset: quod pauperem illam non fecisset captivitas,
sed invenisset: quod egeret quotidiano cibo:
quod saturata Christo, non sentiret esuriem: quod
et voce et opere loqueretur, <hi>Nuda exivi de utero matris
meae, nuda et redeam. Sicut Domino visum est, ita
et factum est. Sit nomen Domini benedictum <note>(Job. 1.
21)</note>
          </hi>.</p>
        </div3>
<div3>
          <head>14.</head>
          <p>
 Post aliquot dies, sano, integro, vegetoque
corpusculo, obdormivit in Domino: et te paupertatulae
suae, imo per te pauperes reliquit haeredes,
claudens oculos in manibus tuis, reddens spiritum
in tuis osculis; dum inter lacrymas tuas illa rideret
conscientia vitae bonae, et praemiis futurorum.
Haec tibi, Marcella venerabilis, et haec tibi Principia
filia, una et brevi lucubratione dictavi, non eloquii
venustate, sed voluntate in vos animi gratissimi, et
Deo, et legentibus placere desiderans.
</p>
        </div3>
      </div1>

<div1>
        <head>EPISTOLA CXXVIII. <emph>961</emph> AD GAUDENTIUM. <hi>De Pacatulae infantulae educatione.</hi> </head>
<p divs_removed="true"> <hi>Docet quibus rudimentis imbuenda sit rudis aetas puellae,
virginitati destinatae, prius quam boni maligue discrimen
noverit.</hi> 

        </p>
        <div3 moved_from_p="true">
            <head>1.</head>
          <p>
 Causa difficilis, parvulae scribere, quae non
intelligit quid loquaris: cujus animum nescias:
de cujus voluntate periculose promittas; ut secundum
praeclari Oratoris exodium, spes in ea
<pb n="1096"/>
magis laudanda sit, quam res. Quid enim horteris ad
continentiam, quae placentas desiderat? quae in sinu
matris garrula voce balbutit? cui dulciora sunt mella,
quam verba? Audiat profunda Apostoli, quae anilibus
magis fabulis delectatur? Prophetarum aenigmata
sentiat, quam tristior gerulae vultus exagitat?
Evangelii intelligat majestatem, ad cujus fulgura
omnis mortalium sensus hebetatur? Ut parenti subjiciatur
horter, quae manu tenera ridentem verberat
matrem? Itaque Pacatula nostra hoc epistolium post
lectura suscipiat. Interim, modo litterarum elementa
cognoscat, jungat syllabas, discat nomina, verba
consociet: atque ut voce tinnula ista meditetur,
proponantur ei crustula: mulsa praemia, et quidquid
gustu suave est: quod vernat in floribus, quod
rutilat in gemmis, quod blanditur in pupis, acceptura
festinet. Interim et tenero tentet pollice fila ducere:
rumpat saepe stamina, ut aliquando non rumpat: post
laborem lusibus gestiat: de matris pendeat collo:
rapiat oscula propinquorum: Psalmos mercede decantet:
amet quod cogitur discere, ut non opus sit,
sed delectatio, non necessitas, sed voluntas.</p>
        </div3>
<div3>
          <head>2.</head>
          <p>
 Solent quaedam, cum futuram virginem spoponderint,
pulla tunica eam <emph>962</emph> induere, et furvo
[al. <hi>fulvo</hi> ] operire pallio, auferre linteamina:
nihil in collo, nihil in capite auri sinere: revera
bono consilio, ne habere discat in tenero, quod
postea ponere compellatur. Aliis vero e contra videtur.
Quid enim, aiunt, si ipsa non habuerit, habentes
alias non videbit? <foreign xml:lang="greek">φιλόκοσμον</foreign> genus femineum
est; multasque etiam insignis pudicitiae, quamvis
nulli virorum, tamen sibi scimus libenter ornari.
Quin potius habendo satietur; et cernat laudari alias,
quae ista non habeant. Meliusque est, ut satiata contemnat,
quam non habendo, habere desideret. Tale
vero quid et Israelitico fecisse populo Dominum,
ut cupientibus aegyptias carnes, usque ad nauseam,
et vomitum praeberet examina coturnicum: multosque
saeculi prius homines, facilius carere experta
corporis voluptate, quam eos qui a pueritia libidinem
nesciant. Ab alii enim nota calcari, ab aliis ignota
appeti. Illos vitare poenitendo suavitatis insidias,
quas fugerunt: hos carnis illecebras, dulci titillatione
corporis blandientes dum mella putant, venena
noxia reperire. <hi>Mel enim distillare labia meretricis <note>(Prov. 5. juxta LXX)</note>
          </hi>;
quod ad tempus impinguat
vescentium fauces, et postea felle amarius invenitur.
Unde et in Domini sacrificiis mel non offerunt, ceraque
<pb n="1097"/>
contempta, quae mellis hospitium est, oleum
accenditur in templo Dei <note>(Levit. 2)</note>; quod de amaritudine
exprimitur olivarum. Pascha quoque cum
amaritudinibus comedi <note>(Exod. 12)</note> in azymis sinceritatis
et veritatis <note>(1. Cor. 5. 8)</note>: quas qui habuerit,
in saeculo persecutionem sustinebit. Unde et Propheta
mystice cantat: <hi>Sedebam solus, quia amaritudine repletus
sum <note>(Jerem. 15. 17)</note>
          </hi>.</p>
        </div3>
<div3>
          <head>3.</head>
          <p>
 Quid igitur? luxuriandum est in adolescentia,
ut postea luxuria fortius contemnatur? Absit vero,
inquiunt, <hi>Unusquisque enim in qua vocatione vocatus
est, in ea permaneat <note>(1. Cor. 7. 24)</note>
          </hi>. Circumcisus quis,
id est, virgo vocatus est, non adducat praeputium,
hoc est non quaerat pelliceas tunicas nuptiarum, quibus
Adam ejectus de paradiso virginitatis, indutus <emph>963</emph> 
 est. <hi>In praeputio quis vocatus est,</hi> hoc est,
habens uxorem, et matrimonii pelle circumdatus,
non quaerat virginitatis, et aeternae pudicitiae nuditatem,
quam semel habere desivit; sed utatur vase suo
in sanctificatione et pudicitia <note>(1. Thess. 4. 4)</note>, bibatque
de fontibus suis, et non quaerat cisternas luparum
dissipatas, quae purissimas aquas pudicitiae continere
non possunt <note>(Prov. 5)</note>. Unde et idem Paulus
in eodem capitulo, de virginitate, et nuptiis disputans,
servos carnis vocat in matrimonio constitutos: liberos
eos, qui absque jugo nuptiarum, tota Domino
serviunt libertate. Quod loquimur, non in universum
loquimur, sed in parte tractamus: nec de omnibus,
sed de quibusdam dicimus. Ad utrumque enim sexum,
non solum ad vas infirmum, noster sermo dirigitur.
Virgo es, quid te mulieris delectat societas? quid
fragilem, et sutilem ratem magnis committis fluctibus,
et grande periculum navigationis incertae securus
ascendis? Nescis quid desideres, et tamen
sic ei jungeris, quasi aut ante desideraveris, aut
(ut levissime dicam) postea desideraturus sis. Sed ad
ministerium iste sexus est aptior. Elige ergo anum
deformem, elige probatae in Domino continentiae.
Quid te adolescentula, quid pulchra, quid luxuriosa
delectat? Uteris balneis, cute nitida, rubicundis genis
incedis, carnibus vesceris, affluis divitiis, pretiosa
veste circumdaris, et juxta serpentem mortiferum
secure dormire te credis? At non habitas in eodem
hospitio. In nocte dumtaxat. Caeterum totos dies in
hujus confabulatione consumis. Quare solus cum
sola, et non cum arbitris sedes, ut cum ipse non
pecces, aliis peccare videaris: ut exemplo sis miseris,
qui nominis tui auctoritate delinquant? Tu quoque
virgo, vel vidua, cur tam longo sermone viri
retineris? cur cum solo relicta non metuis? Saltem
alvi te, vessicae cogat necessitas, ut exeas foras, ut
deseras in hac re eum, cum quo licentius, quam cum
<pb n="1098"/>
germano: multo inverecundius, quam cum marito
egisti. Sed de Scripturis sanctis aliquid interrogas:
Interroga publice; audiant pedissequae, audiant comites <emph>964</emph> 
 tuae. <hi>Omne quod manifestatur, lux est <note>(Ephes. 5. 13)</note>
          </hi>.
BONUS SERMO secreta non quaerit, quin
potius delectatur laudibus suis et testimonio plurimorum.
Magister egregius contemnit viros, despicit
fratres, et in unius mulierculae secreta eruditione
desudat.</p>
        </div3>
<div3>
          <head>3.</head>
          <p>
 Declinavi parumper de mea disputatione, aliorum
occasione; et dum infantem Pacatulam instituo,
imo et nutrio, multarum subito mihi male pacatarum
bella suscepi. Revertar ad propositum: Sexus femineus
suo jungatur sexui: nesciat, imo timeat cum
pueris ludere. Nullum impudicum verbum noverit;
et si forte in tumultu familiae discurrentis aliquid
audiat, non intelligat. Matris nutum pro verbis ac
monitis, et pro imperio habeat. Amet ut parentem,
subjiciatur ut dominae, timeat ut magistram. Cum
autem virgunculam rudem et edentulam, septimus
aetatis annus exceperit, et ceperit erubescere, scire
quid taceat, dubitare quid dicat: discat memoriter
Psalterium, et usque ad annos pubertatis, libros
Salomonis: Evangelia, Apostolos, et Prophetas sui
cordis thesaurum faciat. Nec liberius procedat ad
publicum, nec semper ecclesiarum quaerat celebritatem.
In cubiculo suo totas delicias habeat. Nunquam
juvenculos, nunquam cincinnatos videat, vocis dulcedines
per aurem animam vulnerantes, puellarumque
lascivia repellantur. Quae quanto licentius adeunt,
tanto difficilius evitantur: et quod didicerunt, secreto
docent, inclusamque Danaen vulgi sermonibus
violant. Sit ei magistra comes, paedagoga custos: non
multo vino dedita: non, juxta Apostolum, otiosa atque
verbosa; sed sobria, gravis, lanifica, et ea tantum
loquens, quae animum puellarem ad virtutem
instituant. Ut enim aqua in areola digitum sequitur
praecedentem, ita aetas mollis, et tenera in utramque
partem flexibilis est, et quocumque duxeris, trahitur.
Solent lascivi et comptuli juvenes blandimentis,
affabilitate, munusculis, aditum sibi per nutrices aut
alumnas quaerere; et cum clementer intraverint, de
scintillis incendia concitare, paulatimque proficere <emph>965</emph> 
 ad impudentiam: et nequaquam posse
prohiberi, illo in se versiculo comprobato: <hi>Aegre
reprehendas, quod sinis consuescere.</hi> Pudet dicere:
et tamen dicendum est: Nobiles feminae, quae
nobiliores habuere neglectui procos, vilissimae conditionis
hominibus, et servulis copulantur; ac sub
nomine religionis, et umbra continentiae, interdum
deserunt viros, Helenae sequuntur Alexandros, nec
Menelaos pertimescunt. Videntur haec, plaguntur,
et non vindicantur: quia multitudo peccantium
peccandi licentiam subministrat.
<pb n="1099"/>
</p>
        </div3>
<div3>
          <head>4. </head>
          <p>
Proh nefas, orbis terrarum ruit, in nobis peccata
non ruunt. Urbs inclyta et Romani imperii caput,
uno hausta est incendio. Nulla est regio, quae non
exules Romanos habeat. In cineres ac favillas sacrae
quondam Ecclesiae conciderunt, et tamen studemus
avaritiae. VIVIMUS QUASI altera die morituri, et
aedificamus quasi semper in hoc saeculo victuri. Auro
parietes, auro laquearia, auro fulgent capita columnarum,
et nudus atque esuriens ante fores nostras Christus
in paupere moritur. Legimus Aaron Pontificem
isse obviam furentibus flammis, et accenso thuribulo,
Dei iram cohibuisse <note>(Num. 16)</note>. Stetit inter mortem,
et vitam Sacerdos magnus, nec ultra vestigia ejus
ignis procedere ausus est. Moysi loquitur Deus: <hi>Dimitte
me, et delebo populum istum <note>(Exod. 32. 10)</note>
          </hi>.
Quando dicit: <hi>dimitte me,</hi> ostendit se teneri posse,
ne faciat quod minatus est, Dei enim potentiam servi
preces impediebant. Quis putas ille sub coelo est, qui
nunc irae Dei possit occurrere? qui obviare flammis?
et cum Apostolo dicere, <hi>Optabam ego anathema esse
pro fratribus meis <note>(Rom. 9. 3)</note>
          </hi>? Pereunt cum pastoribus
greges, quia sicut populus, sic Sacerdos. Moyses
compassionis loquebatur affectu: <hi>Si dimittis populo
huic, dimitte: sin autem, dele me de libro tuo <note>(Exod. 32.
31. 32)</note>
          </hi>. Vult perire cum pereuntibus, nec propria
salute contentus est. <hi>Gloria</hi> quippe <hi>regis, multitudo
populi <note>(Prov. 14)</note>
          </hi>. His Pacatula nostra nata est temporibus.
Inter haec crepundia primam carpit aetatem,
ante lacrymas scitura, quam risum; prius fletum <emph>966</emph> 
 sensura, quam gaudium. Necdum introitus,
jam exitus. Talem semper putet fuisse mundum. Nesciat
praeterita, fugiat praesentia, futura desideret.
Haec ut tumultuario sermone dictarem, et post neces
amicorum, luctumque perpetuum, infanti senex longo
postliminio scriberem, tua, Gaudenti frater, impulit
caritas: maluique parum, quam nihil omnino poscenti
dare: quia in altero voluntas oppressa luctu,
in altero amicitiae dissimulatio est.
</p>
        </div3>
      </div1>

<div1>
        <head>EPISTOLA CXXIX. AD DARDANUM. <hi>De Terra promissionis.</hi> </head>
<p divs_removed="true"> <hi>Ferram promissionis non eam esse, quam Judaei possederunt:
sed aliam coelestem intelligendam, terram
nempe viventium, mitibus in Evangelio repromissam.
Neque aliam causam miseriarum et aeternae captivitatis
Judaeorum esse, quam sanguis Christi effusus, et
execrabile facinus, quo mortem ipsi inferre non timuerunt.</hi> 

        </p>
        <div3 moved_from_p="true">
            <head>1.</head>
          <p>
 Quaeris Dardane, Christianorum nobilissime,
et nobilium christianissime, quae sit terra repromissionis,
<pb n="1100"/>
quam Judaei redeuntes ex Aegypto possederunt,
cum a majoribus eorum jam fuerit ante possessa,
ac proinde non sit promissa, sed reddita! His
enim verbis uteris in calce epistolae tuae. Quod interrogans,
videris illud sentire, quod plurimis nostrorum
placet, aliam repromissionis terram esse quaerendam,
de qua et David loquitur in psalmo: <hi>Credo
videre bona Domini, in terra viventium <note>(Psal. 26. 13)</note>
            </hi>.
Et Dominus in Evangelio: <hi>Beati mites, quoniam ipsi
possidebunt terram <note>(Matth. 3. 4)</note>
            </hi>. Utique David quando
haec cantabat in spiritu, in terra repromissionis erat,
et non solum in Judaeae finibus morabatur, sed multarum
in circuitu nationum victor extiterat, quae a
torrente Aegypti, qui est Rhinocorurae, usque ad
Euphratem fluvium tendebantur; dicens in alio loco: <hi>In Idumaeam extendam calceamentum</hi> 
 <emph>967</emph> <hi>meum:
mihi alienigenae servient <note>(Psal. 59. 49)</note>
            </hi>. Quomodo
ergo se credebat accipere, quod jam victoria possidebat?
Et ne forsitan legentibus Judaeis ambiguum
derelinquat, quae sit illa terra, quam videre cupiebat,
ipso sermone demonstrat, dicens: <hi>Credo videre bona
Domini, in terra viventium.</hi> Ergo terra Judaeae, quae
ditionis illius erat, non est terra viventium, id est
Abraham, Isaac, et Jacob, de quibus Dominus in quaestione
Resurrectionis dicit: <hi>Non est Deus mortuorum,
sed viventium <note>(Matth. 22. 32)</note>
            </hi>: verum terra et regio
mortuorum, de quibus loquitur Ezechiel: <hi>Anima
quae peccaverit, ipsa morietur <note>(Ezech. 18. 4)</note>
            </hi>. Et: <hi>Non
mortui laudabunt te Domine, sed nos qui vivimus 
 <note>(Psal. 113, 17. et 18)</note>
            </hi>: qui et in resurrectione
occursuri sunt Domino Salvatori, dicente Apostolo: <hi>Hoc enim dico vobis in sermone Domini, quoniam nos qui
vivimus, qui relinquimur in adventum Domini, non praeveniemus
eos qui 
 dormiunt <note>(1. Thess. 4. 14)</note>
            </hi>: de
quibus et Jeremias loquitur: <hi>Derelinquentes te, super
terram scribentur <note>(Jer. 17. 13)</note>
            </hi>. Quodque David promittit: <hi>Credo videre bona Domini,</hi> 
 ad spiritalem nos
perspicue trahit intelligentiam. Quae enim bona rex
alia requirebat, aut quo indigebat, qui tantae potentiae
fuit, ut partis per illum opibus, Salomon filius ejus
(quo nullus in orbe terrarum ditior fuit) contentus
esset? Sed in terra viventium bona illa quaerebat,
quae nec oculus vidit, nec auris audivit, nec in cor
hominis ascenderunt, quae praeparavit Deus diligentibus
se. Quod autem in Evangelio dicitur: <hi>Beati mites,
quoniam ipsi possidebunt terram <note>(Matth. 5. 4)</note>
            </hi>; juxta
litteram sibi videtur esse contrarium. Non enim terrae
possessio mansuetorum est et mitium, qui saepe etiam
a parentibus derelicta perdunt propter mansuetudinem:
sed virorum fortium et violentorum, qui sunt
<pb n="1101"/>
ad bella promptissimi. Denique et in psalmo quadragesimo
quarto, qui sub nomine Salomonis ad Christi
Ecclesiaeque ejus sacramentum refertur, scribitur: <hi>Accingere gladio tuo super femur tuum, Potentissime.
Specie tua et decore tuo, intende, et prosperare, et
regna. Propter mansuetudinem et justitiam et veritatem,
et deducet te mirabiliter dextera tua.</hi> 
 <emph>968</emph> Hic est
qui et in alio psalmo loquebatur: <hi>Memento, Domine,
David, et omnis mansuetudinis ejus <note>(Psal. 131. 1)</note>
            </hi>.
Et iterum: <hi>Assumens mansuetos Dominus <note>(Psal. 146.
6)</note>
            </hi>. Et apertius in Evangelio: <hi>Discite a me, quia
humilis sum, et mansuetus corde <note>(Matth. 11. 29)</note>
            </hi>.
In cujus typum et Moyses omnium hominum,
qui erant super terram, mansuetissimus scribitur <note>(Num. 12. 3)</note>.</p>
        </div3>
<div3>
          <head>2.</head>
          <p>
 Haec est, ut diximus, terra viventium, in qua
sanctis viris atque mansuetis bona Domini praeparantur:
quae ante adventum in carne Domini Salvatoris,
nec Abraham, nec Isaac, nec Jacob, nec Prophetae,
et alii justi viri consequi potuerunt. Denique et
Abraham, licet diversis locis, cum Lazaro videtur
apud inferos <note>(Luc. 16)</note>: et Jacob vir justus dicit: <hi>Lugens et gemens descendam ad Infernum 
 <note>(Gen. 37.
35)</note>
          </hi>. SANGUIS CHRISTI, clavis paradisi est, dicentis
ad latronem: <hi>Hodie mecum eris in paradiso <note>(Luc. 23.
42)</note>
          </hi>. Ista est, ut diximus, terra viventium, terra divitiarum
et bonorum Dei, quam primus Adam perdidit,
et secundus Adam invenit: imo ab illo perditam
iste restituit, dicente Apostolo: <hi>Regnavit mors ab
Adam usque ad Moysen</hi> (sub cujus persona lex intelligitur) <hi>in similitudinem praevaricationis Adam, qui est
forma futuri 
 <note>(Rom. 5. 14)</note>
          </hi>. Volumus scire manifestius,
quae sit haec terra, legamus in Malachia: <hi>Beatos
vos dicent omnes, dicit Dominus: quoniam eritis vos in terra voluntaria 
 <note>(Malach. 3. 12)</note>
          </hi> [al. <hi>voluptaria</hi> ],
quae significantius Graece appellatur <foreign xml:lang="greek">θελητὴ,</foreign> quam vel
Sancti desiderant, vel quae placeat Deo. Isaias quoque
in haec verba consentit, dicens: <hi>Et erit vir abscondens
sermones suos, et apparebit in terra Sion, sicut
fluvius gloriosus in terra sitienti <note>(Isai. 32. 2. sec. LXX)</note>
          </hi>.
Quae est terra Sion, in qua apparebit fluvius gloriosus?
illa videlicet, de qua idem David in alio psalmo canit: <hi>Gloriosa dicta sunt de te, civitas Dei.</hi> 
 Et iterum: <hi>Diligit Dominus portas Sion, super omnia tabernacula
Jacob 
 <note>(Psal. 86. 3)</note>
          </hi>. Numquid istas portas diligit
Deus, quas videmus in cineres et favillas esse conversas?
Non dico prudentibus, sed ne stultis quidem
hoc persuaderi potest. Ego arbitror et illud, quod in
sexagesimo quarto Psalmo legimus: <hi>Visitasti terram,
et inebriasti eam: multiplicasti locupletare illam. Fluvius</hi> <emph>969</emph> 
 <hi>Dei repletus est aquis: parasti cibum illorum,
quoniam sic est praeparatio ejus: sulcos ejus inebria,
multiplica genimina illius: in stillicidiis ejus laetabitur
germinans;</hi> huic sensui convenire. Illa enim
terra quotidie visitatur a Deo, et inebriatur, cunctisque
plena est divitiis. De hac fluvius egreditur Dei,
<pb n="1102"/>
de quo scriptum est: <hi>Fluminis impetus laetificat civitatem
Dei <note>(Psal. 45. 5)</note>
          </hi>; qui et in descriptione templi
Ezechiel mystico sermone narratur <note>(Ezech. 47)</note>: in
cujus ripis arbores sunt, ex utraque parte per singulos
menses novis frugibus abundantes. De qua terra
et in Proverbiis vir scripsit sapientissimus: <hi>Qui operatur
terram suam, implebitur panibus <note>(Prov. 12. 11)</note>
          </hi>.
Quod si de hac terra quam cernimus, et quae magis a
peccatoribus possidetur, de qua scriptum est: <hi>Maledicta
terra in operibus tuis <note>(Gen. 3. 17)</note>
          </hi>, aliquis intelligendum
putat; respondeat quomodo possit haec stare sententia: <hi>Qui operatur terram suam implebitur panibus.</hi> 
Quanti enim operantur terram, et exercent vomere:
et tamen multis impedientibus causis, egestate conficiuntur
et penuria? Sed considerandum, Scriptura
quid dicat: <hi>Qui operatur terram suam,</hi> quae proprie
juris sui est, de qua nunquam ejici potest: secundum
quem sensum et illud scriptum est: <hi>Redemptio animae
viri, propriae divitiae <note>(Prov. 13. 8)</note>
          </hi>. Et hoc secundum
litteram sentiri non potest. Quanti enim alienis amicorumque
redimuntur pecuniis? Hujus terrae cultores
et agricolae, Apostoli sunt, quibus dicitur: <hi>Vos estis
sal terrae <note>(Matth. 3. 13)</note>
          </hi>. Et in alio loco: <hi>In patientia
vestra, possidebitis animas vestras <note>(Luc. 21. 19)</note>
          </hi>: quorum
unus, vas electionis, confidentissime loquebatur? <hi>Dei enim cooperatores sumus, Dei agricultura, Dei aedificatio
estis 
 <note>(1. Cor. 3. 9)</note>
          </hi>; et multa alia, quae idcirco
non replico, ne sensum videar legentis obtundere, et
memoriae illius diffidere.</p>
        </div3>
<div3>
          <head>3.</head>
          <p>
 Illud quoque sollicita mente tractemus, et Scripturarum
nos doceat auctoritas, sanctos hujus terrae,
quam Judaei terram repromissionis autumant, non
habitatores esse, sed accolas atque peregrinos. Ex
justi viri persona legimus: <hi>Advena sum ego et peregrinus,
sicut omnes patres mei <note>(Psal. 38. 13)</note>
          </hi>. Qui cum
diu in terrae hujus tenebris versaretur, flebiliter ingemiscit
et dicit, <hi>Heu me, quia peregrinatio mea prolongata
est, habitavi cum</hi> <emph>970</emph> <hi>habitantibus Cedar, multum incola fuit anima mea 
 <note>(Psal. 119. 5)</note>
          </hi>. Ubicumque
autem habitator terrae legitur, et priora, et media,
et extrema tractemus, et liquido Scripturarum poterit
regula comprobari, semper habitatores terrae peccatores
appellari: de quibus in Apocalypsi Joannis
illud exemplum est: <hi>Vae habitatoribus terrae <note>(Apoc.
8. 13)</note>
          </hi>. Abraham ad quem primum facta est repromissio,
dicente Domino. <hi>Tibi dabo terram hanc et semini
tuo <note>(Gen. 12. 7)</note>
          </hi>, juxta Stephani primi in Christo
martyris concionem, ne vestigium quidem pedis hujus
terrae dicitur accepisse. Ita enim scriptum est: <hi>Tunc egressus de terra Chaldaeorum habitavit in Carran:
et inde, postquam mortuus est pater ejus, migravit in
terram, in qua vos nunc habitatis: et non dedit ei possessionem,
ne vestigium quidem pedis, quam repromisit
dare ei in possessionem, et semini ejus post eum 
 <note>(Act.
7. 4. et seqq.)</note>
          </hi>. Ac ne forsitan lectoris tacita cogitatio
trahat eum ad illam intelligentiam, ut quod non est
<pb n="1103"/>
datum parenti, reddatur posteris, vas electionis loquitur
ad Hebraeos: <hi>Fide qui vocatur Abraham, obedivit
egredi in locum, quem accepturus erat in possessionem:
et egressus est, nesciens quo iret. Fide peregrinatus
est in terra repromissionis, quasi in aliena: in
tabernaculis habitans cum Isaac et Jacob, et cohaeredibus
ejusdem promissionis: exspectavit enim fundamentum
habentem civitatem, cujus artifex et creator Deus
est <note>(Hebr. 11. 8. et seqq.)</note>
          </hi>. Et iterum cum de Abel et
Enoch, et Noe, Saraque dixisset, intulit: <hi>Juxta fidem
mortui sunt hi omnes, non acceptis repromissionibus,
sed procul eas videntes et salutantes et confitentes, quia
peregrini et advenae erant super terram. Qui enim haec
loquuntur, ostendunt quod quaerant patriam: et siquidem
illius recordabantur, de qua egressi erant, habebant
tempus, ut reverterentur: nunc vero meliorem desiderant,
id est coelestem <note>(Ibid. 13. et seqq.)</note>
          </hi>. Multisque in
medio Sanctis commemoratis, ad extremum intulit, <hi>Et hi omnes testimonium habentes in fide, non acceperunt
repromissionem, Deo de nobis melius quid providente,
ne sine nobis perfecti fierent 
 <note>(Ibid. 49. et seqq.)</note>
          </hi>. <hi>Accessimus enim ad montem Sion et civitatem Dei viventis,
Jerusalem coelestem, 
 et multa millia angelorum
solemnitatis, et Ecclesiam primitivorum, qui scripti sunt
in coelis <note>(Hebr. 12. 22. 23)</note>
          </hi>. Nec me fugit, quod perfidia
Judaeorum haec testimonia non suscipiat, <emph>971</emph> 
quae utique Veteris Testamenti auctoritate firmata
sunt. Illud nostris dicendum est, hanc epistolam quae
inscribitur ad Hebraeos, non solum ab ecclesiis
Orientis, sed ab omnibus retro ecclesiasticis Graeci
sermonis scriptoribus, quasi Pauli apostoli suscipi,
licet plerique eam vel Barnabae, vel Clementis arbitrentur;
et nihil interesse, cujus sit, cum ecclesiastici
viri sit, et quotidie ecclesiarum lectione celebretur.
Quod si eam Latinorum consuetudo non recipit inter
Scripturas canonicas; nec Graecorum quidem ecclesiae
Apocalypsin Joannis eadem libertate suscipiunt;
et tamen nos utramque suscipimus, nequaquam hujus
temporis consuetudinem, sed veterum scriptorum
auctoritatem sequentes, qui plerumque utriusque
abutuntur testimoniis, non ut interdum de apocryphis
facere solent, quippe qui et gentilium litterarum
<pb n="1104"/>
raro utantur exemplis, sed quasi canonicis et ecclesiasticis.
</p>
          <p>4 Respondeant mihi qui hanc terram (quae
nunc nobis Christi passione et resurrectione, terra
repromissionis effecta est) possessam putant a populo
Judaeorum, postquam reversus est ex Aegypto, quantum
possederit; utique a Dan usque Bersabee, quae
vix centum sexaginta millium in longum spatio tenditur.
Neque enim David et Salomon potentissimos reges,
exceptis iis quos post victoriam in amicitiam receperunt,
plus tenuisse Scriptura testatur <note>(2. Reg. 17)</note>.
Et hoc dico, ut taceam quinque Palestinae civitates, <emph>972</emph> 
 Gazam, Ascalonem, Geth, Accaron, et Azotum:
Idumaeos quoque a meridiana plaga vix
septuaginta quinque millibus ab Jerosolyma separatos,
Arabas et Agarenos, quos nunc Sarracenos vocant,
in vicinia urbis Jerusalem. Pudet dicere latitudinem
terrae repromissionis, ne ethnicis occasionem
blasphemandi dedisse videamur. Ab Joppe usque ad
viculum nostrum Bethleem, quadraginta sex millia
sunt, cui succedit vastissima solitudo, plena ferocium
barbarorum de quibus dicitur, <hi>Contra faciem omnium
fratrum suorum habitabit <note>(Gen. 16. 12)</note>
            </hi>; et quorum
facit Poeta eloquentissimus mentionem. <hi>Lateque
vagantes Barcaei,</hi> a Barca oppido, quod in solitudine
situm est; quos nunc corrupto sermone, Afri Baricianos
vocant. Hi sunt qui pro locorum qualitatibus,
diversis nominibus appellantur; et a Mauritania per
Africam et Aegyptum, Palaestinamque et Phoenicem,
Coelen Syriam et Osrhohenem, Mesopotamiam, atque
Persidem tendunt ad Indiam. Haec est, Judaee, tuarum
longitudo et latitudo terrarum; in his gloriaris,
super his te per diversas provincias ignorantibus jactitas.
<l> <hi>Ad populum phaleras, ego te intus et in cute novi.</hi> </l> <hi>
              <note>(PERSII Satyr. 3)</note>.</hi> </p>
        </div3>
<div3>
          <head>5.</head>
          <p>
 Quod si objeceris terram repromissionis dici,
quae in Numerorum volumine continetur <note>(Cap. 34)</note>,
<pb n="1105"/>
a meridie maris Salinarum per Sina et Cades-Barne,
usque ad torrentem Aegypti, qui juxta Rhinocoruram
mari magno influit; et <emph>973</emph> ab occidente
ipsum mare, quod Palaestinae, Phoenici, Syriae Coeles,
Ciliciaeque protenditur; ab aquilone Taurum montem
et Zephyrium usque Emath, quae appellatur Epiphania
Syriae; ad orientem vero per Antiochiam et
lacum Cenereth, quae nunc Tyberias appellatur, et
Jordanem, qui mari influit Salinarum, quod nunc
Mortuum dicitur; trans Jordanem autem duarum et
semis tribuum possessio est, Ruben et Gad, et dimidiae
tribus Manasse. Et ego fatebor haec tibi repromissa,
non tradita: si observasses mandata Dei, et in
praeceptis illius ambulasses; si non pro omnipotente
Deo coluisses Beelphegor et Baalim, Beelzebub et
Chamos; quos quia praetulisti Deo, omnia quae tibi
promissa fuerant, perdidisti. Et mihi in Evangelio
promittuntur regna coelorum, quae instrumentum vetus
omnino non nominat. Sed si non fecero quae praecepta
sunt, nequaquam erit culpa in promittente, sed
in me qui promissum accipere non merui. Ubi enim
optio proponitur ad eligendum, qui operari renuis,
frustra cupias quod promissum est. Lege librum Josue
et Judicum, et quantis possessionum angustiis sis
coarctatus, intelliges. Quid diversarum urbium alienigenas
commemorem, quos populus Judaeorum non
quivit expellere de urbibus et sedibus suis, cum ipsa
metropolis tua prius Jebus, postea Salem, tertio Jerosolyma,
et nunc Aelia, Jebusaeos expellere non valuerit;
sed manserit cum eis in scandalum exemplumque
vicinorum: intantum ut ibi templum tuum conditum
sit, ubi area Orne fuerit Jebusaei, et ipsum
templum septuaginta millium latomorum, et octoginta
millium vectorum, hoc est, centum quinquaginta
millium, exceptis praepositis operum, prae multitudine
habitantium tecum incircumcisorum, ab ethnicis extructum
sit.</p>
        </div3>
<div3>
          <head>6.</head>
          <p>
 Nec hoc dico in suggillationem terrae Judaeae,
ut haereticus sycophanta mentitur; aut quo auferam
historiae veritatem, quae fundamentum est intelligentiae
spiritalis, sed ut decutiam supercilium Judaeorum,
qui synagogae angustias, Ecclesiae latitudini praeferunt.
Si enim occidentem tantum sequuntur <emph>974</emph> 
litteram, et non spiritum vivificantem, ostendant terram
repromissionis lacte et melle manantem. Sin
<pb n="1106"/>
autem per tropologiam dictum putant pro rerum
omnium abundantia: et nos terram confessionis
terramque viventium, terrae veprium praeferemus,
dicente Domino ad Moysen de abjectione Israelis et
assumptione gentium, <hi>Dimitte me, ut deleam populum
istum, et faciam te in gentem magnam <note>(Exod. 32. 10)</note>
          </hi>.
Et eodem Patre ad filium, <hi>Postula a me, et dabo tibi
haereditatem tuam, et possessionem tuam terminos terrae <note>(Psal. 2. 8)</note>
          </hi>.
Et apertius per Isaiam, <hi>Parum tibi est,
ut sis puer meus ad suscitandas tribus Jacob, et feces,</hi> 
vel <hi>reliquias Israel congregandas. Dedi te in lucem
cunctis gentibus, ut sis salvator universae terrae <note>(Isa.
49. 6)</note>
          </hi>. Ex quo perspicue demonstratur, omnia illius
populi in umbra et typo, et imagine praecessisse,
scripta autem esse pro nobis, in quos fines saeculi
decurrerunt.</p>
        </div3>
<div3>
          <head>7.</head>
          <p>
 Multa, Judaee, scelera commisisti, cunctis circa
te servisti nationibus. Ob quod factum? utique propter
idolatriam. Cumque servisses crebro, misertus tui
est Deus, et misit Judices et salvatores, qui te de famulatu
Moabitarum et Ammonitarum, Philistiim quoque
et diversarum gentium liberarunt. Novissime sub
regibus offendisti Deum, et omnis tua provincia,
gente Babylonica vastante, deleta est. Per septuaginta
annos templi solitudo permansit. A Cyro rege
Persarum est laxata captivitas. Esdras hoc et Nehemias
planissime referunt. Exstructum est templum
sub Dario rege Persarum atque Medorum a Zorobabel
filio Salathiel, et Jesu filio Josedec sacerdote magno.
Quae passi sitis a Medis, Aegyptiis, Macedonibusque,
non enumero. Nec tibi adducam in memoriam Antiochum
Epiphanem crudelissimum omnium tyrannorum
nec Gn. Pompeium, Gabinium, Scaurum, Varum,
Cassium, Sosiumque replicabo, qui tuis urbibus et
praecipue Jerosolymae insultavere. Ad extremum sub
Vespasiano et Tito urbs capta, templumque subversum
est. Deinde civitatis usque ad Hadrianum principem
per quinquaginta annos mansere reliquiae. Post
eversionem Templi paulo minus per quadringentos <emph>975</emph> 
 annos et urbis et templi ruinae permanent.
Ob quod tantum facinus? Certe non colis idola, sed
etiam serviens Persis atque Romanis, et captivitatis
pressus jugo, ignoras alienos deos. Quomodo clementissimus
quondam Deus, qui nunquam tui oblitus est:
nunc per tanta spatia temporum miseriis tuis non adducitur,
ut solvat captivitatem, et ut verius dicam, expectatum
tibi mittat Antichristum? Ob quod, inquam,
facinus, et tam execrabile scelus avertit a te oculos
suos? Ignoras? Memento vocis parentum tuorum, <hi>Sanguis ejus super nos, et super filios nostros 
 <note>(Matth.
27. 25)</note>
          </hi>. Et, <hi>Venite occidamus eum, et nostra erit haereditas <note>(Ibid. 21. 8)</note>
          </hi>.
Et, <hi>non habemus regem, nisi
Caesarem <note>(Joan. 19. 15)</note>
          </hi>. Habes quod elegisti, usque
ad finem mundi serviturus es Caesari, donec gentium
introeat plenitudo, et sic omnis Israel salvus fiat, ut
qui quondam erat in capite, vertatur in caudam.</p>
        </div3>
<div3>
          <head>8.</head>
          <p>
 Haec tibi, vir eloquentissime, in duplicis Praefecturae
<pb n="1107"/>
honore transacto, nunc in Christo honoratior,
tumultuaria et brevi lucubratione dictavi, ne viderer
omnino reticere. Eodem enim tempore, imo eodem
mihi die, et litterae tuae redditae sunt, et meae expetitae,
ut aut tacendum fuerit, aut incompto eloquio
respondendum: quorum alterum pudoris, alterum
caritatis est.
</p>
        </div3>
      </div1>

<div1>
        <head>EPISTOLA CXXX.. AD DEMETRIADEM. <hi>De servanda Virginitate.</hi> </head>
<p divs_removed="true"> <hi>Laudat Demetriadem Virginem, Julianae filiam, neptem
Probae, quod se Christo consecrarit; hortans ut perseveret,
utque statim obsit instinctibus diaboli sollicitantis
ad turpia. De studio, de jejunio, de obedientia,
de fugiendis jocis, caeterisque rebus, quae ad virginis
institutum pertinent, praecipit.</hi> 

        </p>
        <div3 moved_from_p="true">
            <head>1.</head>
          <p>
 Inter omnes materias, quas ab adolescentia
usque ad hanc aetatem, vel mea, vel notariorum scripsi <emph>976</emph> 
 manu, nihil praesenti opere difficilius.
Scripturus enim ad Demetriadem virginem Christi,
quae et nobilitate et divitiis, prima est in orbe Romano,
si cuncta virtutibus ejus congrua dixero, adulari
putabor: si quaedam subtraxero, ne incredibilia videantur,
damnum laudibus ejus mea faciet verecundia.
Quid igitur faciam? Quod implere non possum, negare
non audeo: tanta est aviae ejus et matris, insignium
feminarum, in jubendo auctoritas, in petendo fides,
in extorquendo perseverantia. Neque enim ut novum
et praecipuum quiddam a me flagitant, cujus ingenium
in hujuscemodi materiis saepe detritum est: sed ne
vocis meae, pro virili parte, desit testimonium in ejus
virtutibus explicandis, cujus ut inclyti oratoris utar
sententia, Spes magis laudanda est, quam res.
Quanquam puellares annos fidei ardore superarit; et
inde coeperit, unde alias desisse, perfectae consummataeque
virtutis est.</p>
        </div3>
<div3>
          <head>2.</head>
          <p>
 Procul [al. <hi>sit procul</hi> ] obtrectatio: facessat invidia.
Nullum in ambitione sit crimen. Ignoti ad ignotam
scribimus, dumtaxat juxta faciem corporalem. Alioquin
interior homo, pulchre sibi cognitus est illa notitia, qua
et Paulus apostolus Colossenses multosque credentium
noverat, quos ante non viderat. Quantum sit apud me
meritum, imo miraculum virginis nostrae, hinc potest
aestimari, quod occupatus in explanatione Templi
Ezechielis, quod opus in omnibus Scripturis sanctis,
vel difficillimum est: et in ea parte delubri, in qua
Sancta sanctorum, et thymiamatis altare describitur,
malui parumper uti hoc diverticulo, ut de altari transirem
ad altare, et hostiam vivam, placentem Deo, ac
sine ulla macula, aeternae pudicitiae consecrarem. Scio
<pb n="1108"/>
quod ad imprecationem pontificis, flammeum virginalem
sanctum operuerit caput; et illud apostolicae
vocis insigne, celebratum sit: <hi>Volo autem vos omnes
virginem castam exhibere Christo.</hi> Quando astitit regina
a dextris ejus, in vestitu deaurato, circumdata varietate.
Qua veste polymita, et multarum virtutum <emph>977</emph> 
 diversitate contexta, indutus fuit et Joseph,
et regum quondam utebantur filiae. Unde et ipsa
sponsa laetatur ac dicit: <hi>Introduxit me rex in cubiculum
suum <note>(Cant. 1. 3)</note>
          </hi>. Sodaliumque respondet chorus: <hi>Omnis gloria filiae regis intrinsecus 
 <note>(Ps. 44. 14)</note>
          </hi>. Sed
et nostra oratio dabit aliquid emolumenti. Equorum
cursus favore pernicior fit. Pugilum fortitudo clamoribus
incitatur: paratas ad praelium acies, strictosque
mucrones, sermo Imperatoris accendit. Igitur et in
opere praesenti, avia quidem materque plantaverunt;
sed et nos rigabimus, et Dominus incrementum dabit.</p>
        </div3>
<div3>
          <head>3.</head>
          <p>
 Rhetorum disciplina est, ab avis et atavis, et
omni retro nobilitate, ornare quem laudes, ut
ramorum sterilitatem, radix foecunda compenset, et
quod in fructu non teneas, mireris in trunco. Scilicet
nunc mihi Proborum et Olybriorum clara repetenda
sunt nomina: et illustre Anicii sanguinis genus, in
quo aut nullus, aut rarus est, qui non meruerit Consulatum.
Aut proferendus Olybrius virginis nostrae
pater, quem immatura morte subtractum Roma congemuit.
Vereor plura dicere, ne sanctae matris vulnus
exasperem, et virtutum ejus recordatio, fiat doloris
instauratio. Pius filius, vir amabilis, clemens dominus,
civis affabilis, Consul quidem in pueritia; sed morum
bonitate Senator illustrior. Felix morte sua, qui non
vidit patriam corruentem; imo felicior sobole, qui
Demetriadis proaviae nobilitatem, insigniorem reddidit,
Demetriadis filiae perpetua castitate.</p>
        </div3>
<div3>
          <head>4.</head>
          <p>
 Verum quid ago? Oblitus propositi, dum admiror
juvenem, laudavi aliquid bonorum saecularium, cum
in eo mihi virgo magis nostra laudanda sit, quod haec
universa contempserit, quod se non nobilem, non divitiis
praepollentem, sed hominem cogitarit. Incredibilis
animi fortitudo, inter gemmas et sericum: inter
eunuchorum et puellarum catervas, et adulationem ac
ministeria familiae perstrepentis, et exquisitas epulas,
quas amplae domus praebebat abundantia, appetisse
eam jejuniorum laborem, asperitatem vestium, victus
continentiam. Legerat enim Domini verba <emph>978</emph> 
dicentis: <hi>Qui mollibus vestiuntur, in domibus regum
sunt <note>(Matth. 11. 8)</note>
          </hi>. Stupebat ad conversationem Eliae
et Joannis Baptistae, quorum uterque zona pellicea
astrinxit et mortificavit lumbos suos: alter venisse
narratur in spiritu et virtute Eliae, praecursor Domini,
<pb n="1109"/>
in utero prophetans parentis, et ante diem judicii, judicis
voce laudatus. Annae filiae Phanuelis mirabatur
ardorem, quae orationibus atque jejuniis usque ad ultimam
senectutem in templo Domino serviebat. Quatuor
virginum filiarum Philippi desiderabat chorum,
et unam se illarum esse cupiebat, quae pudicitia virginali,
Prophetiae gratiam consecutae sunt. His et hujuscemodi
cogitationibus pascebat animum, nihil ita
metuens, quam aviam matremque offendere. Quarum
cum incitaretur exemplo, voluntate et studiis terrebatur:
non quo displiceret eis sanctum propositum,
sed quod pro rei magnitudine, optare id et appetere
non auderent. Aestuabat Christi tyruncula. Oderat ornatum
suum; et cum Esther loquebatur ad Dominum: <hi>Tu nosti quod oderim insigne capitis mei</hi> 
 (hoc est diadema,
quo utebatur quasi regina) <hi>et tantae ducam immunditiae,
velut pannum menstruatae <note>(Esther. 14 16)</note>
          </hi>.
Aiunt sanctae et nobiles feminae, quae eam viderunt,
quae norunt, quas de littore Galliarum ad habitationem
sanctorum Locorum, hostium per Africam compulit
saeva tempestas, noctibus et secreto, consciis
tantum virginibus Dei, quae in matris et aviae comitatu
erant, nunquam eam linteamine, nunquam plumarum
usam mollitie; sed ciliciolum in nuda humo habuisse
pro stratu, jugibus faciem rigasse lacrymis, Salvatoris
genibus mente advolutam, ut suum reciperet propositum,
ut impleret desiderium, ut aviae animum matrisque
molliret.</p>
        </div3>
<div3>
          <head>5.</head>
          <p>
 Quid ultra differo? Cum jam nuptiarum appropinquaret
dies, et futuro matrimonio thalamus pararetur:
secreto et absque arbitris, noctemque habens
pro solatio, talibus se fertur armasse consiliis. Quid
agis, Demetrias? cur pudicitiam tanto pavore defendis?
Libertate opus est et audacia. Quae <emph>979</emph> sic in
pace metuis, quid faceres in martyrio perpetiendo?
Quae tuorum vultum ferre non potes, quomodo sustineres
tribunalia persecutorum? Si te virorum exempla
non provocant, hortetur faciatque securam beata
martyr Agnes quae et aetatem vicit, et tyrannum, et
titulum castitatis martyrio consecravit. Nescis misera,
nescis cui virginitatem tuam debeas. Dudum inter
barbaras tremuisti manus, aviae matrisque sinu, et
palliis tegebaris. Vidisti te captivam, et pudicitiam
tuam, non tuae potestatis. Horruisti truces hostium
vultus: raptas virgines Dei gemitu tacito conspexisti.
Urbs tua, quondam orbis caput, Romani populi sepulcrum
est; et tu in Libyco littore, exulem virum, exul
ipsa accipies? Quam habitura pronubam? quo deducenda
comitatu? Stridor Punicae linguae procacia tibi
 Fescennina cantabit. Rumpe moras omnes.
<pb n="1110"/> <hi>Perfecta Dei dilectio, foras mittit timorem 
 <note>(1. Joan. 4.
18)</note>
          </hi>. Assume scutum fidei, loricam justitiae, galeam
salutis, procede ad praelium. Habet et servata pudicitia
martyrium suum. Quid metuis aviam? quid formidas
parentem? Forsitan et ipsae velint, quod te
velle non credunt. His et aliis quampluribus inflammata
stimulis, omnem corporis cultum, et habitum
saecularem, quasi propositi sui impedimenta, projecit:
Pretiosa monilia, et graves censibus uniones, ardentesque
gemmae, redduntur scriniis: vili tunica induitur,
viliori tegitur pallio: et insperata aviae genubus
repente provolvitur, fletu tantum et planctibus quae
esset ostendit. Obstupuit sancta et gravis femina, alienum
habitum in nepte conspiciens. Mater gaudio stabat
attonita. Utraque verum non credere, quod verum
esse cupiebant. Haesit vox faucibus, et inter ruborem
et pallorem metumque atque laetitiam, cogitationes
variae nutabant.</p>
        </div3>
<div3>
          <head>6.</head>
          <p>
 Succumbendum est huic loco, neque [f. <hi>ne quid</hi> ]
narrare aggrediar, quod dicendo minus faciam. Ad
explicandam incredibilis gaudii magnitudinem, et
Tulliani fluvius siccaretur ingenii, et contortae Demosthenis
vibrataeque sententiae, tardius languidiusque
ferrentur. Quidquid potest cogitare animus, quidquid <emph>980</emph> 
 sermo potest [al. <hi>non potest</hi> ] explicare, illo
in tempore factum est. Certatim in oscula neptis, et
filia, mater, et avia ruunt. Ubertim flere prae gaudio,
jacentem manu attollere, amplexarique trepidantem.
Agnoscere in illius proposito mentem suam, et gratulari,
quod nobilem familiam, virgo virginitate sua
nobiliorem faceret. Invenisse eam quod praestaret
generi, quod Romanae urbis cineres mitigaret. Jesu
bone, quid illud in tota domo exultationis fuit? Quasi
ex radice foecunda, multae simul virgines pullularunt,
exemplumque patronae et dominae secuta est clientum
turba atque famularum. Per omnes domos fervebat
virginitatis professio: QUARUM CUM impar esset in
carne conditio, unum erat praemium castitatis. Parum
loquor. Cunctae per Africam Ecclesiae quodam exultavere
tripudio. Non solum ad urbes, oppida, viculosque:
sed ad ipsa quoque magalia [al. <hi>mapalia</hi> ], celebris
fama penetravit. Omnes inter Africam Italiamque insulae,
hoc rumore completae [al. <hi>repletae</hi> ] sunt, et
inoffenso pede, longius gaudia cucurrere. Tunc lugubres
vestes Italia mutavit, et semiruta urbis Romae
moenia, pristinum ex parte recepere fulgorem, propitium
sibi existimantes Deum, in alumnae conversione
perfecta. Putares extinctam Gotthorum manum, et
colluviem perfugarum atque servorum Domini desuper
intonantis fulmine concidisse. Non sic post Trebiam,
Thrasymenum, et Cannas; in quibus locis Romanorum
exercituum caesa sunt millia, Marcelli primum apud
Nolam praelio, se populus Romanus erexit. Minori
prius gaudio strata Gallorum agmina, auro redempta
<pb n="1111"/>
nobilitas, et seminarium romani generis in arce cognovit.
Penetravit hic rumor Orientis littora, et in mediterraneis
quoque urbibus, christianae gloriae triumphus
auditus est. Quae virginum Christi non hujus se
societate jactavit? quae mater non tuum, Juliana,
beatum clamavit uterum? Incerta apud infideles sint
praemia futurorum. Plus interim recepisti virgo,
quam obtulisti. Quam sponsam hominis una tantum
provincia noverat, virginem Christi totus orbis audivit.
Solent miseri parentes, et non plenae fidei <emph>981</emph> Christiano,
deformes et aliquo membro debiles filias, quia
dignos generos non inveniunt; virginitati tradere.
Tanti, ut dicitur, vitrum, quanti margaritum. Certe
qui religiosiores sibi videntur, parvo sumptu, et qui
vix ad alimenta sufficiat, virginibus dato, omnem
censum in utroque sexu, saecularibus liberis largiuntur.
Quod nuper in hac urbe dives quidam fecit Presbyter
ut duas filias in proposito virginali inopes relinqueret,
et aliorum ad omnem copiam filiorum luxuriae
atque deliciis provideret. Fecerunt hoc multae, proh
dolor, nostri propositi feminae; atque utinam rarum
esset exemplum, quod quanto crebrius est, tanto istae
feliciores, quae ne plurimarum quidem exempla secutae
sunt.</p>
        </div3>
<div3>
          <head>7.</head>
          <p>
 Fertur, et omnium christianorum laude celebratur,
quidquid fuerat nuptiis praeparatum, a sancta
Christi synoride virgini traditum, ne sponso fieret
injuria: imo ut dotata pristinis opibus veniret ad
sponsum: ET QUOD IN REBUS mundi periturum erat,
domesticorum Dei sustentaret inopiam. Quis hoc
credat? Proha illa omnium dignitatum, et cunctae
nobilitatis in orbe romano nomen illustrius, cujus
sanctitas et in universos effusa bonitas, etiam apud
barbaros venerabilis fuit; quam trium liberorum,
Probini, Olybrii, et Probi, non fatigarunt ordinarii
Consulatus; cum [al. <hi>et cum</hi> ] incensis direptisque
omnibus in Urbe captivitas sit, nunc habitas
venundare dicitur possessiones, et facere sibi
amicos de iniquo mamona, qui se recipiant in
aeterna tabernacula; UT ERUBESCANT OMNIS Ecclesiastici
ministerii gradus, et cassa nomina monachorum
emere praedia, tanta nobilitate vendente. Vix barbarorum
<pb n="1112"/>
effugerat manus; et avulsas de complexu suo
virgines fleverat, cum subito intolerabili, quod nunquam
timuerat, amantissimi filii orbitate percutitur,
et quasi <emph>982</emph> futura virginis Christi avia,
spe futurorum mortiferum vulnus excepit: probans
in se verum esse, quod in lyrico carmine super justi
praeconio dicitur:
</p>
          <l> <hi>Si fractus illabatur orbis,</hi> </l>
<l> <hi>Impavidum ferient ruinae.</hi> </l>
          <p> <hi>
            <note>(HORAT. lib. 3. Carm. Oda. 3)</note>.</hi> 
Legimus in volumine Job: <hi>Adhuc isto loquente, venit
alius nuntius <note>(Job. 1)</note>
          </hi>. Et in eodem: <hi>Tentatio,</hi> sive
(ut melius habetur in Hebraico) <hi>militia est vita hominis
super terram <note>(Ibid. 7. 1)</note>
          </hi>. Ad hoc enim laboramus,
et in saeculi hujus periclitamur militia, ut in
futuro saeculo coronemur. Nec mirum hoc de hominibus
credere, cum Dominus ipse tentatus sit <note>(Matth.
4)</note>. Et de Abraham Scriptura testatur: quod Deus
tentaverit eum <note>(Genes. 22)</note>. Quam ob causam et
Apostolus loquitur: <hi>Gaudentes in tribulatione.</hi> Et, <hi>scientes, quod tribulatio patientiam operatur: patientia,
probationem: probatio, spem: spes autem non confundit <note>(Rom. 5. et seqq.)</note>
          </hi>.
Et in alio loco: <hi>Quis nos separabit
a caritate Dei</hi> [al. <hi>Christi.]? tribulatio, an angustia?
an persecutio? an fames? an nuditas? an periculum?
an gladius? Sicut scriptum est: Quia propter te
mortificamur tota die, aestimati sumus ut oves occisionis <note>(Rom. 8. 35. 36)</note>
          </hi>.
Et Isaias hujuscemodi homines
cohortatur, dicens: <hi>Qui ablactati estis a lacte, qui
avulsi ab ubere, tribulationem super tribulationem exspectate:
spem super spem <note>(Isai. 28. 7. 10)</note>
          </hi>. <hi>Non sunt
condignae passiones hujus temporis ad futuram gloriam,
quae revelabitur in nobis <note>(Rom. 8. 18)</note>
          </hi>. Cur ista replicaverim,
sequens sermo monstrabit. Quae de mediomari
fumantem viderat patriam, et fragili cymbae,
salutem suam suorumque commiserat, crudeliora
invenit Africae littora. Excipitur enim ab eo quem
nescias, utrum avarior, an crudelior fuerit: cui
nihil dulce praeter vinum, et pretium; et qui sub
occasione partium clementissimi Principis, saevissimus
omnium extitit tyrannorum; et (ut aliquid
loquar de fabulis Poetarum) quasi Orcus in tartaro,
non tricipitem, sed multorum capitum habuit Cerberum <emph>983</emph> 
 qui cuncta traheret ac laceraret. <hi>Hic matrum gremiis abducere pactas;</hi> 
 negotiatoribus
et avidissimis mortalium Syris, nobilium puellarum
nuptias vendere: non pupillarum, non viduarum,
non virginum Christi inopiae parcere, magisque manus
rogantium spectare quam vultus. Hanc feram
Charybdim, Scyllamque succinctam multis canibus,
fugiens barbaros matrona sustinuit; qui nec naufragiis
parcerent, nec captivitatibus flecterentur.
Imitare crudelis saltem hostem Romani imperii.
<pb n="1113"/>
 Brennus nostri temporis, tantum quod invenerat
tulit: tu quaeris quod non invenis. Et mirantur aemuli
(virtus enim semper invidiae patet) cur tantarum
secum pudicitiam tacita proscriptione mereata sit,
cum et ille partem dignatus sit accipere, qui totum
potuit auferre: et haec quasi Comiti negare non ausa
sit, quae se intelligebat sub nomine privatae dignitatis
tyranno servientem? Sentio me inimicorum patere
morsibus? quod adulari videar clarissimae et nobilissimae
feminae; qui accusare non poterunt, si me
scierint [al. <hi>scient</hi> ] hucusque tacuisse. Neque enim
laudavi in ea unquam antiquitatem generis, divitiarum
et potentiae magnitudinem, viro vivente vel
mortuo, quae alii forsitan mercenaria oratione laudaverint.
Mihi propositum est stylo ecclesiastico laudare
aviam virginis meae, et gratias agere, quod voluntatem
ejus, sua adjuverit voluntate. Alioquin cellula
monasterii, vilis cibus, vestisque contempta, et aetas
vicina jam morti, brevisque tempori viaticum, carent
omni assentationis infamia. Denique in reliquis partibus,
omnis mihi sermo ad virginem dirigetur, et
virginem nobilem, et nobilem non minus sanctitate,
quam genere: CUJUS QUANTO sublimior ascensus est,
tanto lapsus periculosior.
</p>
          <l> <hi>Unum illud tibi nata Deo: praeque omnibus unum.</hi> </l>
<l> <hi>Praedicam, et repetens, iterumque iterumque monebo,</hi> </l>
          <p>
ut animum tuum sacrae lectionis amore occupes: nec
in bona terra pectoris <emph>984</emph> tui sementem lolii avenarumque
suscipias: ne dormiente patrefamilias: (qui
est <foreign xml:lang="greek">νοῦς</foreign>, id est, <hi>animus,</hi> Deo semper adhaerens) inimicus
homo zizania superseminet; sed semper loquaris: <hi>In noctibus quaesivi quem dilexit</hi> 
 [al. <hi>diligit] anima mea <note>(Cant. 3. 1)</note>
          </hi>,
 <hi>ubi pascis, ubi cubas in meridie <note>(Ibid. 1.
6)</note>
          </hi>? Et, <hi>Inhaesit post te anima mea, me suscepit dextera tua <note>(Ps. 62, 9)</note>
          </hi>.
Illudque Jeremiae: <hi>Non laboravi sequens te,
neque enim est dolor in Jacob, nec labor in Israel <note>(Jerem.
17)</note>
          </hi>. Quando eras in saeculo, ea quae erant saeculi
diligebas. Polire faciem purpurisso, et cerussa ora
depingere; ornare crinem, et alienis capillis turritum
verticem struere. Ut taceam de inaurium pretiis,
candore margaritarum, Rubri maris profunda testantium,
smaragdorum virore, cerauniorum flammis,
hiacynthorum pelago, ad quae ardent et insaniunt
studia matronarum. Nunc autem quia saeculum reliquisti,
et secundo post baptismum gradu, inisti
pactum cum adversario tuo, dicens ei: <hi>Renuntio
tibi, diabole, et saeculo tuo, et pompae tuae, et operibus</hi> 
[al. <hi>opibus] tuis,</hi> serva foedus quod pepigisti, et esto
<pb n="1114"/>
consentiens, pactumque custodiens cum adversario
tuo, dum es in via hujus saeculi, ne forte tradat te
judici, et te de suo aliquid usurpasse convincat: tradarisque
ministro, qui ipse est, et inimicus et vindex;
et mittaris in carcerem <note>(Matth. 5)</note> et in tenebras
exteriores, quae quanto a Christo vero lumine separantur,
tanto nos majori horrore circumdant; et non
inde exeas, nisi solvas novissimum quadrantem, id
est, minimum quodque delictum: quia et pro otioso
verbo reddituri sumus rationem in die judicii <note>(Ibid.
12. 36)</note>.</p>
        </div3>
<div3>
          <head>8.</head>
          <p>
 Haec dicta sint, non infausto contra te vaticinio,
 sed pavidi cautique monitoris officio, ea quoque
in te, quae tuta sunt formidantis. <hi>Si spiritus</hi> inquit, <hi>potestatem habentis ascenderit super te, locum tuum
ne dimiseris 
 <note>(Eccles. 10. 4)</note>
          </hi>. Quasi in procinctu, et in
acie stamus semper ad pugnam. Vult nos loco movere
hostis, et de gradu decedere; sed solidanda
vestigia sunt, et dicendum. <hi>Statuit supra petram pedes
meos <note>(Ps. 39. 3)</note>
          </hi>; Et, <hi>Petra refugium leporibus <note>(Ps.
103. 18)</note>
          </hi>, pro quo multi <hi>Herinaceos</hi> legunt. <hi>Herinacios</hi> 
animal <emph>985</emph> parvum, et fugax, et spinarum
sentibus praegravatum. Sed ideo Jesus spinis coronatus
est, et nostra delicta portavit, et pro nobis
doluit, ut de sentibus et tribulationibus feminarum,
ad quas dicitur, <hi>In anxietatibus, et doloribus paries
mulier, et ad virum conversio tua, et ipse tui dominabitur <note>(Genes. 3)</note>
          </hi>,
rosae virginitatis, et lilia castitatis
nascerentur. Unde et sponsus pascitur inter lilia, et
inter eos qui vestimenta sua non coinquinaverunt,
virgines enim permanserunt, audieruntque praeceptum: <hi>Candida sint semper vestimenta tua 
 <note>(Eccl. 9.
8)</note>
          </hi>, et quasi auctor virginitatis et princeps loquitur
confidenter: <hi>Ego flos campi, et lilium convallium <note>(Cant. 2. 1)</note>
          </hi>.
Petra igitur leporum est, qui in persecutionibus
fugiunt de civitate in civitatem; nec timent
illud Propheticum: <hi>Periit fuga a me <note>(Ps. 141.
5)</note>
          </hi>. <hi>Montes autem excelsi cervis,</hi> quorum colubri cibus
sunt, quos educit puer parvulus de foramine, quando
pardus et hoedus requiescunt simul; et bos et leo
comedunt paleas, ut nequaquam bos discat feritatem,
sed leo doceatur mansuetudinem. Revertamur ad
propositum testimonium. <hi>Si spiritus potestatem habentis
ascenderit super te, locum tuum ne dimiseris.</hi> 
Post quod sequitur: <hi>Quia curatio quiescere facit peccata
maxima.</hi> Qui versiculus hunc habet sensum: Si
in cogitationes tuas coluber ascenderit, omni custodia
serva cor tuum, et cum David canito: <hi>Ab occultis
meis munda me, Domine: et ab alienis parce servo tuo <note>(Ps. 18. 13)</note>
          </hi>,
et ad peccatum maximum, quod
opere perpetratur, nequaquam parvenies: sed incentiva
vitiorum statim in mente jugulabis, et parvulos
Babylonis allides ad petram; in qua serpentis vestigia
non reperiuntur, cauteque Domino promittes: <hi>Si
<pb n="1115"/>
mei non fuerint dominati: tunc immaculatus ero, et
emundabor a delicto maximo <note>(Ps. 18. 14)</note>
          </hi>. Hoc est quod
alibi Scriptura testatur: <hi>Peccata patrum reddam in
filios in tertiam et in quartam generationem <note>(Num. 14.
18)</note>
          </hi>; ut cogitationes nostras mentisque decretum,
non statim puniat, sed reddat in posteris, id est in
malis operibus, et in delictorum perseverantia, quoniam
per Amos loquitur: <hi>Super tribus et quatuor impietatibus
illius, et illius civitatis, nonne aversabor eam <note>(Amos. 1. 3. et 2. 4)</note>
          </hi> 
? <emph>986</emph>
</p>
        </div3>
<div3>
          <head>9.</head>
          <p>
 Haec cursim quasi de prato pulcherrimo
sanctarum Scripturarum, parvos flores carpsisse sufficiat
pro commonitione tui; ut et claudas cubiculum
pectoris, et crebro signaculo crucis munias frontem
tuam, ne exterminator Aegypti in te locum reperiat;
sed primogenita, quae apud Aegyptios pereunt, in tua
mente salventur, et dicas cum Propheta: <hi>Paratum
cor meum, Deus, paratum cor meum: cantabo et psallam.
Exurge gloria mea, exurge psalterium et cithara <note>(Psal. 107. 1. et 2)</note>
          </hi>.
Quam assumere jubetur et Tyrus,
multis peccatorum confossa vulneribus; ut agat poenitentiam,
et maculas pristinae foeditatis, cum Petro
amaris lacrymis abluat. Verum nos ignoremus
poenitentiam, ne facile peccemus. Illa quasi secunda
post naufragium miseris tabula sit: in virgine integra
servetur navis. Aliud est quaerere quod perdideris,
aliud est possidere quod nunquam amiseris. Unde et
Apostolus castigabat corpus suum, et in servitutem
redigebat; ne aliis praedicans, ipse reprobus inveniretur;
corporisque ex persona generis humani inflammatus
ardoribus, loquebatur: <hi>Miser ego homo,
quis me liberabit de corpore mortis hujus <note>(Rom. 7. 24)</note>
          </hi>?
Et iterum: <hi>Scio quia non habitat in me, hoc est, in
carne mea bonum: Velle enim adjacet mihi; ut faciam
autem bonum, nequaquam. Neque enim quod volo, bonum,
sed quod nolo malum, hoc facio <note>(Ibid. 18. et 19)</note>
          </hi>.
Et denuo: <hi>Qui in carne sunt, Deo placere non possunt.
Vos autem non estis in carne, sed in spiritu: si tamen
spiritus Dei habitat in vobis <note>(Ibid. 8. 8. et 9)</note>
          </hi>.</p>
        </div3>
<div3>
          <head>10.</head>
          <p>
 Post cogitationum diligentissimam cautionem,
jejuniorum tibi arma sumenda sunt, et canendum
cum David: <hi>Humiliavi in jejunio animam meam <note>(Psal. 68 11)</note>
          </hi>.
Et, <hi>cinerem tanquam panem manducavi <note>(Psal. 101. 10)</note>
          </hi>.
Et, <hi>cum molesti erant mihi, induebar
cilicio <note>(Psal. 34. 13)</note>
          </hi>. Eva per cibum ejecta est de paradiso.
Elias quadraginta dierum exercitatus jejunio,
igneo curru rapitur in coelum <note>(3. Reg. 19)</note>. Moyses
quadraginta diebus ac noctibus, familiaritate et sermone
Dei pascitur <note>(Exod. 24. et 34)</note>; in se verissimum
probans quod dicitur: <hi>Non in solo pane vivit
homo, sed in omni verbo quod procedit de ore Dei <note>(Matth. 44)</note>
          </hi>.
Salvator generis humani, qui virtutum
et conversationis suae nobis reliquit exemplum, <emph>987</emph> 
 post baptismum statim assumitur a spiritu
<pb n="1116"/>
ut pugnet contra diabolum, et oppressum atque contritum,
tradat discipulis conculcandum. Unde et
Apostolus loquitur: <hi>Deus autem conteret Satanam sub
pedibus vestris velociter <note>(Rom. 16. 20)</note>
          </hi>. Et tamen hostis
antiquus post quadraginta dierum jejunium, per
cibum molitur insidias, et dicit: <hi>Si Filius Dei es, die
ut lapides isti panes fiant <note>(Matth. 4. 3)</note>
          </hi>. In Lege, mense
septimo post clangorem tubarum decimo die mensis
totius gentis Hebraeae jejunium est; et exterminatur
illa anima de populo suo, quae saturitatem praetulerit
continentiae. In Job scriptum est de dracone: <hi>Virtus
ejus in lumbis ejus, et fortitudo illius super umbilicum
ventris ejus <note>(Job. 38)</note>
          </hi>. Adversum juvenes et puellas,
aetatis ardore hostis noster abutitur, et inflammat rotam
nativitatis nostrae, et implet illud Osee: <hi>Omnes
adulterantes, quasi clibanus corda eorum <note>(Osee. 7. 4)</note>
          </hi>,
quae Dei misericordia, et jejuniorum rigore [al. <hi>frigore</hi> ]
restinguuntur. Haec sunt ignita diaboli jacula,
quae simul et vulnerant et inflammant, et a rege Babylonio
tribus pueri, praeparantur, qui succendit fornacem
quadraginta novem cubitorum, habens et ipse
septem hebdomadas ad perditionem, quas Dominus
observari jusserat ad salutem. Sed quomodo ibi quartus
speciem habens quasi filii hominis, immensos
mitigavit ardores, et inter camini aestuantis incendium
docuit flammas calorem amittere, et aliud oculis
comminari, aliud praebere tactui, sic et in animo
virginali, rore coelesti, et jejuniorum rigore [al. <hi>frigore</hi> ],
calor puellaris extinguitur, et in humano corpore,
angelorum impetratur conversatio. Quam ob rem
et vas electionis de virginibus se dicit Domini
non habere praeceptum <note>(1. Cor. 7)</note>, quia contra naturam,
imo ultra naturam est, non exercere quod nata sis:
interficere in te radicem tuam, et sola virginitatis
poma decerpere, nescire thorum, omnem virorum
horrere contactum, et in corpore vivere sine corpore.</p>
        </div3>
<div3>
          <head>11.</head>
          <p>
 Neque vero immoderata tibi imperamus jejunia,
et enormem ciborum abstinentiam, quibus statim
corpora delicata <emph>988</emph> franguntur, et ante
aegrotare incipiunt, quam sanctae conversationis jacere
fundamenta. Philosophorum quoque sententia
est, <foreign xml:lang="greek">μεσότητας ἀρετὰς, ὐπερβολὰς κακίας εἶναι</foreign>, quod
latinus ita potest sermo resonare, <hi>moderatas esse
virtutes, excedentes modum atque mensuram, inter vitia
reputari</hi> [al. <hi>deputari</hi> ]. Unde et unus de septem sapientibus, <hi>ne quid,</hi> 
 ait, <hi>nimis.</hi> Quod tam celebre factum
est, ut comico quoque versu expressunt sit. Sic
debes jejunare, ut non palpites, et respirare vix
possis, et comitum tuarum, vel porteris, vel traharis
manibus; sed ut fracto corporis appetitu, nec in lectione,
nec in Psalmis, nec in vigiliis solito quid minus
facias. Jejunium non perfecta virtus, sed caeterarum
virtutum fundamentum est; et sanctificatio
atque pudicitia, sine qua nemo videbit Deum, gradus
<pb n="1117"/>
praebet ad summa scandentibus, nec tamen si sola
fuerit, virginem poterit coronare. Legamus Evangelium
sapientium et stultarum virginum; quarum aliae
cubiculum sponsi ingrediuntur: aliae bonorum operum
oleum non habentes, exstinctis lampadibus
excluduntur <note>(Matth. 25)</note>. Latus est super jejuniis campus,
in quo et nos saepe cucurrimus, et multorum
proprii habentur libri, ad quorum te mittimus lectionem,
ut discas quid boni habeat continentia, et quid e
contrario mali, saturitas.</p>
        </div3>
<div3>
          <head>12.</head>
          <p>
 Imitare sponsum tuum: esto aviae matrique
subjecta. Nullum virorum, et maxime juvenum, nisi
cum illis, videas. Nullum scias, quem illae nesciant.
Saecularis quoque sententia est. <hi>Eadem velle, et eadem
nolle, ea demum firma amicitia est.</hi> Ut appeteres
virginitatem, ut Christi praecepta cognosceres, ut scires
quid tibi expediret, quid eligere [al. <hi>diligere</hi> ] deberes,
illarum te exempla docuerunt: sancta domi
instruxit conversatio. Non igitur solum putes tuum
esse quod tuum est, sed earum quae suam in te expressere
pudicitiam, et honorabilium nuptiarum,
cubilisque immaculati pretiosissimum germinavere
te florem: qui perfectos afferet fructus, si humiliaveris
te sub potenti manu Dei, <emph>989</emph> et scriptum
semper memineris: <hi>Superbis Deus resistit, humilibus
autem dat gratiam <note>(Jacob. 4. 6)</note>
          </hi>. Ubi autem gratia,
non operum retributio, sed donantis est largitas; ut
impleatur dictum Apostoli: <hi>Non est volentis, neque
currentis, sed Dei miserentis <note>(Rom. 9. 16)</note>
          </hi>. Et tamen
velle, et nolle nostrum est: ipsumque quod nostrum
est, sine Dei miseratione nostrum non est.</p>
        </div3>
<div3>
          <head>13.</head>
          <p>
 Eunuchorum quoque tibi, et puellarum ac
servulorum mores magis eligantur quam vultuum
elegantia, quia in omni sexu et aetate, et truncatorum
corporum violenta pudicitia, animi considerandi
sunt, qui amputari, nisi Christi timore non possunt.
Scurrilitas atque Iascivia, te praesente, non habeant
locum. Nunquam verbum inhonestum audias: aut si
audieris, non inesceris. Perditae mentis homines
uno frequenter levique sermone, tentant claustra
pudicitiae. Ridere, et rideri, saecularibus derelinque.
Gravitas tuam personam decet. Catonem quoque
(illum dico Censorium) et vestrae quondam urbis principem,
<pb n="1118"/>
qui extrema aetate graecas litteras, nec erubuit
censor, nec desperavit senex discere: et M. Crassum
semel in vita scribit risisse Lucilius. Fuerit illa affectata
severitas, et gloriam quarens auramque popularem:
nos affectus et perturbationes, quamdiu in tabernaculo
corporis hujus habitamus, et fragili carne
circumdamur, moderari et regere possumus; amputare
non possumus. Unde et Psalmista dicit: <hi>Irascimini,
et nolite peccare <note>(Psal. 4. 5)</note>
          </hi>. Quod Apostolus
edisserens. <hi>Sol,</hi> inquit, <hi>non occidat super iracundiam
vestram <note>(Ephes. 4. 26)</note>
          </hi>; quia et irasci hominis est, et
finem iracundiae imponere, christiani.</p>
        </div3>
<div3>
          <head>14.</head>
          <p>
 Superfluum reor te monere contra avaritiam,
cum generis tui sit, et habere et calcare divitias, et
Apostolus doceat avaritiam esse idolorum cultum <note>(Ephes. 5. 5)</note>,
Dominusque respondeat sciscitanti: <hi>Magister bone, quid boni faciens, vitam aeternam possidebo?
Si vis esse perfectus, vade, vende omnia quae
habes, et da pauperibus, et habebis thesaurum in coelis,
et veni, sequere me 
 <note>(Matth. 19. 16. et 21)</note>
          </hi>. Apostolici
fastigii est, perfectaeque virtutis, vendere omnia, et
pauperibus distribuere, et sic <emph>990</emph> levem atque
expeditum, cum Christo ad coelestia subvolare Nobis,
imo tibi diligens credita est dispensatio, quanquam
in hoc, omni aetati, omnique personae, libertas
arbitrii relicta sit. <hi>Si vis,</hi> inquit, <hi>esse perfectus.</hi> Non
cogo, non impero, sed propono palmam, ostendo
praemia: tuum est eligere, si volueris in agone atque
certamine coronari. Et consideremus, quam
sapienter sapientia sit locuta: <hi>Vende quae habes.</hi> Cui
ista praecipiuntur? Nempe illi, cui dictum est: <hi>Si
vis esse perfectus.</hi> Non partem bonorum tuorum
vende: sed <hi>omnia.</hi> Cumque vendideris, quid sequitur? <hi>Et da pauperibus.</hi> 
 Non divitibus, non propinquis,
non ad luxuriam, sed ad necessitatem. Sive ille
sacerdos sit, sive cognatus, et affinis, nihil in illo
aliud consideres, quam paupertatem. Laudent te
esurientium viscera, non ructantium opulenta convivia.
In Actis Apostolorum <note>(Cap. 4. v. 5)</note>, quando
Domini nostri adhuc calebat cruor, et fervebat recens
in credentibus fides, vendebant omnes possessiones
suas, et pretia earum ad Apostolorum deferebant
pedes, ut ostenderent pecunias esse calcandas:
dabaturque singulis, prout cuique opus erat. Ananias
et Sapphira dispensatores timidi, imo corde duplici,
et ideo condemnati, quia post votum obtulerunt quasi
sua et non ejus, cui semel ea voverant: partemque
sibi alienae substantiae reservaverunt, metuentes famem,
quam vera fides non timet, praesentem meruere
vindictam: non crudelitate sententiae, sed correptionis
exemplo. Denique et apostolus Petrus nequaquam
imprecatur eis mortem, ut stultus Porphyrius
calumniatur; sed Dei judicium prophetico spiritu
annuntiat, ut poena duorum hominum sit doctrina
multorum. Ex eo tempore, quo virginitati perpetuae
consecrata es, tua, non tua sunt, imo vere tua, quia
Christi esse coeperunt, quae, avia vivente vel matre,
ipsarum arbitrio dispensanda sunt. Sin autem obierint,
et somno Sanctorum requieverint (scio enim,
<pb n="1119"/>
et hoc illas optare, ut te habeant superstitem), cum
aetas maturior fuerit, et voluntas gravior, firmiorque
sententia, <emph>991</emph> facies quod tibi visum fuerit;
imo quod Dominus imperarit <note>(al. <hi>imperat</hi> )</note>, scitura
nihil te habituram, nisi quod in bonis operibus erogaveris.
Alii aedificent Ecclesias, vestiant parietes
marmorum crustis; columnarum moles advehant,
earumque deaurent capita pretiosum ornatum non
sentientia; ebore argentoque valvas, et gemmis aurata
distinguant altaria. Non reprehendo, non abnuo.
Unusquisque in sensu suo abundet. Meliusque est
hoc facere, quam repositis opibus incubare. Sed tibi
aliud propositum est: Christum vestire in pauperibus,
visitare in languentibus, pascere in esurientibus,
suscipere in his qui tecto indigent, et maxime in domesticis
fidei, virginum alere monasteria, servorum
Dei, et pauperum spiritu habere curam, qui diebus
et noctibus serviunt Domino tuo: qui in terra positi,
imitantur angelorum conversationem, et nihil aliud
loquuntur, nisi quod ad laudes Dei pertinet: habentesque
victum et vestitum, his gaudent divitiis,
qui plus habere nolunt: si tamen servant propositum.
Alioqui si amplius desiderant, his quoque quae
necessaria sunt, probantur indigni. Haec ad virginem
divitem, et virginem nobilem sum locutus.</p>
        </div3>
<div3>
          <head>15.</head>
          <p>
 Nunc tantum ad virginem loquar, id est non
ea quae extra te, sed in te sunt, tantum considerans.
Praeter psalmorum et orationis ordinem, quod tibi
Hora Tertia, Sexta, Nona, ad Vesperum, Media nocte,
et Mane semper est exercendum, statue quot
horis sanctam Scripturam ediscere debeas; quanto
tempore legere, non ad laborem, sed ad delectationem
et instructionem animae. Cumque haec finieris
spatia, et frequenter te ad figenda genua, sollicitudo
animae suscitaverit, habeto lanam semper in manibus,
vel staminis pollice fila deducito, vel ad torquenda
subtegmina in alveolis fusa vertantur; aliarumque
neta, aut in globum collige, aut texenda
compone. Quae texta sunt, inspice: quae errata, reprehende:
quae facienda, constitue. Si tantis operum
varietatibus fueris occupata, nunquam dies tibi longi
erunt: sed quamvis aestivis tendantur solibus, breves
videbuntur, <emph>992</emph> in quibus aliquid operis praetermissum
 est. Haec observans, et teipsam salvabis,
et alias, et eris magistra sanctae conversationis,
multarumque castitatem lucrum tuum facies, Scriptura
dicente: <hi>In desideriis est omnis anima otiosi.</hi> 
Nec idcirco tibi ab opere cessandum est, quia Deo
propitio nulla re indiges: sed ideo cum omnibus laborandum
est, ut per occasionem operis, nihil aliud
cogites, nisi quod ad Domini pertinet servitutem.
Simpliciter loquar. Quamvis omnem censum tuum
in pauperes distribuas, nihil apud Christum erit pretiosius,
nisi quod manibus tuis ipsa confeceris, vel
in usus proprios, vel in exemplum virginum caeterarum:
<pb n="1120"/>
vel quod aviae matrique offeras, majora ab eis
in refectionem pauperum pretia receptura.</p>
        </div3>
<div3>
          <head>16.</head>
          <p>
 Pene praeterii, quod vel praecipuum est. Dum
esses parvula, et sanctae ac beatae memoriae Anastasius
episcopus romanam regeret ecclesiam, de
Orientis partibus haereticorum saeva tempestas simplicitatem
fidei, quae Apostoli voce laudata est, polluere
et labefactare conata est. Sed vir ditissimae
paupertatis et apostolicae sollicitudinis, statim
noxium perculit caput, et sibilantia hydrae ora compescuit.
Et quia vereor, imo rumore cognovi, in quibusdam
adhuc vivere et pullulare venenata plantaria,
illud te pio caritatis affectu praemonendam puto,
ut sancti Innocentii, qui apostolicae cathedrae, et
supradicti viri successor et filius est, teneas fidem:
nec peregrinam, quamvis tibi prudens callidaque
videaris, doctrinam recipias. Solent enim hujuscemodi
per angulos mussitare, et quasi justitiam Dei,
quaerere. <hi>Cur illa anima, in illa est nata provincia?
Quid causae exstitit, ut alii de christianis nascantur
parentibus, alii inter feras et saevissimas nationes,
ubi nulla Dei notitia est?</hi> Cumque hoc quasi
scorpionis ictu simplices quousque percusserint, et
fistulato vulnere, locum sibi fecerint, venena diffundunt.
Putasne frustra infans parvulus, et qui vix
matrem risu, et vultus hilaritate cognoscat; qui nec
boni aliquid fecit, nec mali daemone corripitur,
morbo opprimitur <emph>993</emph> regio, et ea sustinet, quae
videmus impios homines non sustinere, et sustinere
Deo servientes? Sin autem judicia sunt, inquiunt, Domini
vera, justificata in semetipsis <note>(Psal. 18)</note>, et nihil
apud Deum injustum est; ipsa ratione compellimur,
ut credamus animas fuisse in coelestibus, et propter
quaedam antiqua peccata damnatas in corporibus
humanis, et ut ita loquamur, sepultas, nosque in valle
lacrymarum poenas luere veterum peccatorum. Unde
et Propheta dicit: <hi>Priusquam humiliarer, ego peccavi <note>(Psal. 118. 67)</note>
          </hi>.
Et: <hi>Educ de carcere animam meam <note>(Psal. 141. 8)</note>
          </hi>.
Et: <hi>Iste peccavit, ut caecus ex utero
nasceretur, an parentes ejus <note>(Joan. 9. 2)</note>
          </hi>? et caetera
his similia. Haec impia et scelerata doctrina olim in
Aegypto et Orientis partibus versabatur, et nunc abscondite,
quasi in foveis viperarum apud plerosque
versatur, illarumque partium polluit puritatem, et
quasi haereditario malo, serpit in paucis, ut perveniat
ad plurimos: quam certus sum, quod si audieris
non recipias. Habes enim apud Deum magistras,
quarum fides norma doctrinae est. Intelligis quid loquar.
Dabit enim tibi Deus in omnibus intellectum.
Nec statim adversum saevissimam haeresim, et multo
his nequiora, quae dixi, responsionem hominis
<pb n="1121"/>
flagitabis, ne non tam prohibuisse videar, quam commonuisse:
cum praesentis operis sit instituere [al. <hi>instruere</hi> 
] virginem, non haereticis respondere. Caeterum
omnes fraudulentias eorum, et cuniculos quibus
nituntur subvertere veritatem, in alio opere Deo
adjuvante, subvertimus: quod si volueris, prompte
libenterque mittemus. Ultroneas enim, aiunt, putere
merces; et pretia facilitate decrescunt [al. <hi>decrescere</hi> ]
quae semper in raritate majora sunt.</p>
        </div3>
<div3>
          <head>17.</head>
          <p>
 Solet inter plerosque esse certamen, Utrum
solitaria, an cum multis vita melior sit: quarum
prior praefertur quidem secundae; sed si in viris
periculosa est, ne abstracti ab hominum frequentia,
sordidis et impiis cogitationibus pateant; et pleni
arrogantiae et supercilii, cunctos despiciant, armentque
linguas suas, vel clericis, vel aliis monachis
detrahendo; de quibus rectissime dicitur: <hi>Filii hominum,
dentes eorum arma et sagittae, et lingua eorum</hi> <emph>994</emph> 
 <hi>gladius acutus <note>(Psal. 56. 5)</note>
          </hi>: quanto magis
in feminis, quarum mutabilis fluctuansque sententia,
si suo arbitrio relinquatur, cito ad deteriora delabitur?
Novi ego in utroque sexu, per nimiam abstinentiam
cerebri sanitatem quibusdam fuisse vexatam.
Praecipueque in his, qui in humectis et frigidis habitaverunt
[al. <hi>habitant</hi> ] cellulis: ita ut nescirent quid
agerent, quove se verterent: quid loqui, quid tacere
deberent. Certe si rudes saecularium litterarum de
tractatibus hominum disertorum quippiam legerint,
verbositatem solam discunt, absque notitia Scripturarum;
et juxta vetus elogium: cum loqui nesciant,
tacere non possunt: docentque Scripturas quas non
intelligunt; et cum aliis persuaserint, eruditorum
sibi assumunt supercilium: prius imperitorum magistri,
quam doctorum discipuli. Bonum est igitur
obedire majoribus, parere praefectis [al. <hi>perfectis</hi> ] et
post regulas Scripturarum, vitae suae tramitem ab
aliis discere: nec praeceptore uti pessimo, scilicet
praesumptione sua. De talibus feminis et Apostolus
loquitur: <hi>Quae circumferuntur omni vento doctrinae <note>(Ephes. 4. 14)</note>
          </hi>:
 <hi>semper discentes, et nunquam ad scientiam
veritatis pervenientes <note>(2. Tim. 3. 7)</note>
          </hi>.</p>
        </div3>
<div3>
          <head>18.</head>
          <p>
 <hi>Vitanda saecularium consortia.</hi> --Matronarum
maritis ac saeculo servientium, tibi consortia declinentur,
ne sollicitetur animus, et audias, quid vel
maritus uxori, vel uxor locuta sit viro. Venenatae
sunt hujuscemodi confabulationes. Super quarum
damnatione, saecularem versum assumens Apostolus,
fecit Ecclesiasticum: <hi>Corrumpunt mores bonos confabulationes
pessimae <note>(1. Cor. 15)</note>
          </hi>. Cujus Iambici
metrum dum verbum servat ex verbo, nequaquam
expressit latina translatio. Graves feminae, et
maxime viduae, ac virgines, tibi comites eligantur:
<pb n="1122"/>
quarum probata est conversatio, sermo moderatus,
sancta verecundia. Fuge lasciviam puellarum, quae
ornant capita, crines a fronte demittunt, cutem peliunt,
utuntur pigmentis, adstrictas habent manicas,
vestimenta sine ruga, soccosque crispantes: ut
sub nomine virginali, vendibilius pereant [al. <hi>pareant</hi> ].
Mores enim et studia dominarum, plerumque ex ancillarum
et comitum moribus judicantur. Illa tibi sit
pulchra, illa amabilis, illa habenda <emph>995</emph> inter
socias quae se nescit esse pulchram; quae negligit
formae bonum, et procedens ad publicum, non pectus
et colla denudat, nec pallio revoluto cervicem aperit;
sed quae celat faciem, et vix uno oculo, qui
viae necessarius est, patente ingreditur.</p>
        </div3>
<div3>
          <head>19.</head>
          <p>
 <hi>Quid fugiendum.</hi> --Dubito an loquar: sed
velim, nolim, quia crebro fit, dicendum est: non
quo haec in te timere debeam, quae ista forsitan nescias,
nec unquam audieris: sed quo per occasionem
tui, caeterae praemonendae sint. Cincinnatulos
pueros et calamistratos, et peregrini muris olentes
 pelliculas, de quibus illud Arbitri est: <hi>Non
bene olet, qui bene semper olet,</hi> quasi quasdam pestes
et venena pudicitiae virgo devitet: ut taceam de caeteris,
 quorum importuna visitatio et se infamat,
et alias; ut etiam si nihil mali perpetretur: tamen
hoc sit vel maximum malum, frustra patere maledictis
et morsibus Ethnicorum. Nec hoc de omnibus
dicimus, sed de his, quos Ecclesia ipsa reprehendit;
quos interdum abjicit; in quos nonnunquam episcoporum
et presbyterorum censura desaevit: ut prope
periculosius sit lascivis puellis ad loca religionis,
quam ad publicum procedere. Quae vivunt in monasterio,
et quarum simul magnus est numerus, nunquam
solae, nunquam sine matre procedant. De agmine
columbarum crebro accipiter unam separat, quam
statim invadat et laceret, cujus carnibus et cruore
saturetur. Morbidae oves suum relinquunt gregem, et
luporum faucibus devorantur. Scio ego sanctas virgines,
quae diebus festis propter frequentiam populorum,
pedem domi cohibent; nec tunc egrediuntur,
quando major est adhibenda custodia, et publicum
penitus devitandum. Ante annos circiter triginta, de
Virginitate servanda edidi librum <note>(Epist. XX. l. ad Eustochium)</note>,
in quo necesse fuit mihi ire contra vitia,
<pb n="1123"/> <emph>996</emph> 
 et propter instructionem virginis, quam
monebam, diaboli insidias patefacere. Qui sermo offendit
plurimos, dum unusquisque in se intelligens
quod dicebatur, non quasi monitorem libenter audivit,
sed quasi criminatorem sui operis aversatus est.
Verumtamen quid profuit armasse exercitum reclamantium,
et vulnus conscientiae dolore monstrasse?
Liber manet, homines praeterierunt. Scripsi et ad
plerasque virgines ac viduas <foreign xml:lang="greek">σπουδασμάτια</foreign> et quidquid
dici poterat, in illis opusculis defloratum est:
ut aut superfluo eadem a nobis repetantur, aut nunc
praetermissa, plurimum noceant. Certe et beatus
Cyprianus egregium de virginitate volumen edidit,
et multi alii, tam latino sermone, quam graeco;
omniumque gentium litteris atque linguis, praecipue
in Ecclesiis <foreign xml:lang="greek">ἀγνὴ</foreign> vita laudata est. Sed hoc ad eas
pertineat, quae necdum elegerunt virginitatem, et
exhortatione indigent, ut sciant quale sit, quod eligere
debeant. Nobis electa servanda sunt, et quasi
inter scorpiones et colubros incedendum, ut accinctis
lumbis, calceatis pedibus, et apprehensis manu baculis,
iter per insidias hujus saeculi, et inter venena
faciamus; ut possimus ad dulces Jordanis pervenire
aquas, et terram repromissionis intrare, et ad domum
Dei ascendere, ac dicere cum propheta: <hi>Domine,
dilexi decorem domus tuae, et locum habitationis gloriae
tuae <note>(Ps. 25. 8)</note>
          </hi>. Et illud: <hi>Unam petii a Domino,
hanc requiram, ut inhabitem in domo Domini, omnibus
diebus vitae meae <note>(Ps. 26. 7)</note>
          </hi>. Felix illa conscientia
et beata virginitas, in cujus corde, praeter amorem
Christi, qui est sapientia, castitas, patientia atque
justitia, caeteraeque virtutes, nullus alius versatur
amor; nec ad recordationem hominis, aliquando
suspirat; nec videre desiderat, quem cum viderit, <emph>997</emph> 
 nolit dimittere. Sanctum virginum propositum,
et coelestis Angelorumque familiae gloriam,
quarumdam non bene se agentium, nomen infamat.
Quibus aperte dicendum est, ut aut nubant, si se non
possunt continere, aut contineant, si nolunt nubere.
Digna res risu, imo planctu, incedentibus dominis,
ancilla virgo procedit ornatior, ut pro nimia consuetudine
<pb n="1124"/>
quam incomptam videris, dominam suspiceris.
Nonnullae separata et absque arbitris quaerunt
hospitia, ut vivant licentius: utantur balneis, faciantque
quod volunt, et devitent conscientias plurimarum.
Haec videmus et patimur, et si aureus nummus
affulserit, inter bona opera deputamus.</p>
        </div3>
<div3>
          <head>20.</head>
          <p>
 Finem jungo principio: nec semel monuisse
contentus sum. Ama Scripturas sanctas, et amabit
te sapientia: dilige eam, et servabit te: honora
illam, et amplexabitur te. Haec monilia in pectore, et
in auribus tuis haereant. Nihil aliud noverit lingua,
nisi Christum. Nihil possit sonare, nisi quod sancctum
est. Aviae tuae tibi semper ac matris in ore
dulcedo versetur: quarum imitatio forma virtutis
est.
</p>
        </div3>
      </div1>

<div1>
        <head>EPISTOLA CXXXI AUGUSTINI AD HIERONYMUM SIVE LIBER DE ORIGINE ANIMAE HOMINIS.</head>
<p divs_removed="true"> <hi>Recensens varias de animae origine sententias, cupit
doceri quae potissimum tenenda sit, et quomodo adversus
Pelagianorum dogma defendi possit ea, quam
Hieron. in superiore epistola 126 suam esse fere insinuavit,
 « singulas animas novas nascentibus fieri.</hi> » 

        </p>
        <div3 moved_from_p="true">
            <head>1.</head>
          <p>
 « Deum nostrum, qui nos vocavit in suum regnum
et gloriam, et <emph>998</emph> rogavi et rogo, ut hoc quod ad
te scribo, sancte frater Hieronyme, consulens te de
his quae nescio, fructuosum esse nobis velit [al. <hi>velis</hi> ].
Quanquam enim te multo quam ego sum aetate majorem,
tamen etiam ipse jam senex consulo. Sed ad
discendum quod opus est, nulla mihi aetas sera videri
potest; quia etsi senes magis decet docere quam
discere, magis tamen discere, quam quid doceant
ignorare. Nihil equidem molestius fero in omnibus
angustiis meis, quas patior in difficillimis quaestionibus,
quam in tam longinquo tuae caritatis absentiam,
ut vix possim meas dare, vel recipere litteras
tuas, per intervalla, non dierum, non mensium, sed
aliquot annorum: cum, si fieri posset, quotidie praesentem
<pb n="1125"/>
te habere vellem, cum quo loquerer quidquid
vellem. Nec ideo tamen non debui facere quod potui,
si non potui totum quod volui. » </p>
        </div3>
<div3>
          <head>2.</head>
          <p>
 « Ecce venit ad me religiosus juvenis, catholica
pace frater, aetate filius, honore compresbyter noster
Orosius, vigil ingenio, promptus eloquio, flagrans
studio, utile vas in domo Domini esse desiderans, ad
refellendas falsas perniciosasque doctrinas, quae
animas Hispanorum multo infelicius, quam corpora
barbaricus gladius, trucidarunt. Nam inde ad nos
usque ab oceani littore properavit, fama excitus, quod
a me posset de his, quae scire vellet, quidquid vellet
audire. Neque nullum cepit adventus sui fructum.
Primo ne de me multum famae crederet. Deinde
docui hominem quod potui: quod autem non potui,
unde discere posset, admonui, atque ut ad te iret
hortatus sum. Qua in re consilium vel praeceptum
meum cum libenter et obedienter acciperet, rogavi
eum ut abs te veniens, per nos ad propria remearet.
Quam ejus pollicitationem tenens, occasionem
mihi credidi a Domino esse concessam, qua tibi scriberem
de his, quae per te scire cupio. Quaerebam
enim quem ad te mitterem, nec mihi facile occurrebat
idoneus et fide agendi, et alacritate obediendi et <emph>999</emph> 
 exercitatione peregrinandi. Ubi ergo istum
juvenem expertus sum, eum ipsum esse qualem a
Domino petebam, dubitare non potui. » </p>
        </div3>
<div3>
          <head>3.</head>
          <p>
 « ACCIPE igitur quae mihi, peto, aperire ac disserere
non graveris. Quaestio de anima multos movit,
in quibus et me esse confiteor. Nam quid de anima
firmissime teneam, non tacebo. Deinde subjungam
quid mihi adhuc expediri velim. Anima hominis immortalis
est, secundum quemdam modum suum. Non
enim omni modo sicut Deus, de quo dictum est, » <hi>qui solus habet immortalitatem 
 <note>(1. Tim. 6. 15)</note>
          </hi>.
 « Nam de animae mortibus sancta Scriptura multa
commemorat: unde illud est, »  <hi>sine mortuos sepetire
mortuos suos <note>(Matth. 8. 22)</note>
          </hi>. « Sed quod ita moritur
alienata a vita Dei, ut tamen in natura sua vivere
non omnino desistat: ita mortalis ex aliqua
causa invenitur, ut etiam immortalis non sine ratione
dicatur. Non est pars Dei anima. Si enim hoc esset,
omni modo incommutabilis atque incorruptibilis esset.
Quod si esset, nec deficeret in deterius, nec proficeret
in melius; nec aliquid in semetipsa vel inciperet
habere quod non habebat, vel desineret habere
quod habebat, quantum ad ejus ipsius affectiones
pertinet. Quam vero aliter se habeat, non opus est
extrinsecus testimonio; quisquis seipsum advertit,
agnoscit. Frustra autem dicitur ab eis, qui animam
Dei partem esse volunt, hanc ejus labem ac turpitudinem,
quam videmus in nequissimis hominibus,
hanc denique infirmitatem et aegritudinem, quam
sentimus in omnibus hominibus, non ex ipsa illi esse,
sed ex corpore. Quid interest unde aegrotet, quae si
esset incommutabilis, undelibet aegrotare non
<pb n="1126"/>
posset? Nam quod vere incommutabile et incorruptibile
est, nullius rei accessu commutari vel corrumpi
potest. Alioquin non Achillea tantum, sicut fabulae
ferunt, sed omnis caro esset invulnerabilis, si nullus
ei casus accideret. Non est itaque natura incommutabilis,
quae aliquo modo, aliqua causa, aliqua parte
mutabilis est. Deum autem nefas est, nisi vere summeque
incommutabilem credere. Non est igitur anima
pars Dei. » </p>
        </div3>
<div3>
          <head>4.</head>
          <p>
 <hi>Anima incorporea.</hi> --Incorpoream quoque esse
animam, etsi difficile tardioribus persuaderi potest,
mihi tamen fateor esse persuasum. Sed ne verbi controversiam
vel superfluo faciam vel merito patiar,
quoniam CUM DE RE CONSTAT, non est opus certare
de nomine: si corpus est omnis substantia vel
essentia, <emph>1000</emph> vel si quid aptius nuncupatur id,
quod aliquomodo est in seipso, corpus est anima.
Item si eam solam incorpoream placet appellare naturam,
quae summe incommutabilis et ubique tota
est, corpus est anima; quoniam tale aliquid ipsa non
est. Porro si corpus non est, nisi quod per loci spatium
aliqua longitudine, latitudine, et altitudine ita
sistitur vel movetur, ut majore sui parte majorem
locum occupet, et breviore breviorem, minusque sit
in parte quam in toto, non est corpus anima. Per
totum quippe corpus, quod animat, non locali diffusione,
sed quadam vitali intentione porrigitur. Nam
per omnes ejus particulas tota simul adest, nec minor
in minoribus, et in majoribus major, sed alicubi
intensius, alicubi remissius, et in omnibus tota, et
in singulis tota est. Neque enim aliter, quod in corpore
etiam non toto sentit, tamen tota sentit. Nam
cum exiguo puncto in carne viva aliquid tangitur,
quamvis locus ille non solum totius corporis non sit,
sed vix in corpore videatur, animam tamen totam
non latet: neque id quod sentitur, per corporis cuncta
discurrit, sed ibi tantum sentitur ubi fit. Unde
ergo ad totam mox pervenit, quod non in toto fit,
nisi quia et ibi tota est ubi fit, nec ut tota ibi sit, caetera
deserit? Vivunt enim et illa ea praesente, ubi
nihil tale factum est. Quod si fieret, et utrumque simul
fieret, simul utrumque totam pariter non lateret.
Proinde et in omnibus simul, et in singulis particulis
corporis sui, tota simul esse non posset, si per
illas ita diffunderetur, ut videmus corpora diffusa
per spatia locorum, minoribus suis partibus minora
occupare, et amplioribus ampliora. Quapropter si
anima corpus esse dicenda est, non est certe corpus
quale terrenum est, nec quale humidum, aut aerium,
aut aetherium. Omnia quippe talia majora sunt in majoribus
locis, et minora in minoribus, et nihil eorum
in aliqua sui parte totum adest: sed ut sunt partes
locorum, ita occupantur partibus corporum. Unde
intelligitur anima, sive corpus, sive incorporea dicenda
sit, propriam quamdam habere naturam, omnibus
his mundanae molis elementis excellentiore
substantia creatam, quae veraciter non possit in
<pb n="1127"/>
aliqua phantasia corporalium imaginum, quas per
carnis sensus percipimus, cogitari, sed mente intelligi,
vitaque sentiri. Neque haec proinde loquor,
ut te quae tibi nota sunt doceam: sed ut aperiam <emph>1001</emph> 
 quid firmissime de anima teneam, ne me
quisquam, cum ad ea venero quae requiro, nihil de
anima vel scientia vel fide tenere arbitretur. » </p>
        </div3>
<div3>
          <head>5.</head>
          <p>
 <hi>Anima sua culpa lapsa, sola Dei misericordia
liberatur.</hi> -- « Certus etiam sum, animam nulla Dei
culpa, nulla Dei necessitate vel sua, sed propria
voluntate in peccatum esse collapsam, nec liberari
posse de corpore mortis hujus, vel suae voluntatis
virtute, tanquam sibi ad hoc sufficiente, vel ipsius corporis
morte, sed gratia Dei per Jesum Christum Dominum
nostrum: nec omnino esse animam ullam in
genere humano, cui non sit necessarius ad liberationem
mediator Dei et hominum homo Christus Jesus.
Quaecumque autem sine gratia mediatoris et sacramento
ejus, in qualibet corporis aetate, de corpore
exierit, et in poenam futuram, et in ultimo judicio
recepturam corpus ad poenam. Si autem post generationem
humanam, quae facta est ex Adam, regenerentur
in Christo ad ejus pertinens societatem, et
requiem post mortem corporis habituram, et corpus
ad gloriam recepturam. Haec sunt, quae de anima
firmissime teneo. » </p>
        </div3>
<div3>
          <head>6.</head>
          <p>
 <hi>Animae reatus unde.</hi> -- « NUNC accipe, quaeso,
quid requiram, et noli me spernere, sic non te
spernat, qui pro nobis dignatus est sperni. Quaero
ubi contraxerit anima reatum, quo trahitur in condemnationem,
etiam infantis morte praeventi, si ei
per sacramentum quo etiam parvuli baptizantur,
Christi gratia non subvenerit. Non enim es ex illis,
qui modo nova quaedam garrire coeperunt, dicentes,
nullum reatum esse ex Adam tractum qui per baptismum
in infante solvatur. Quod te sapere si scirem,
imo nisi te id non sapere scirem, nequaquam hoc
abs te quaererem aut quaerendum putarem. Sed quia
tenemus de hac re sententiam tuam concinentem
catholicae fundatissimaeque fidei, quia et Joviniani
vaniloquia redarguens, adhibuisti testimonium ex
libro Job, <hi>Nemo mundus in conspectu tuo, nec infans
cujus est diei unius vita super terram <note>(Job 15. 4. sec.
LXX)</note>
          </hi>: deinde adjunxisti, <hi>Tenemurque rei in similitudinem
praevaricationis Adae:</hi> et liber tuus in Jonam
prophetam satis hoc insigniter dilucideque declarat,
ubi jejunare parvulos propter ipsum originale peccatum,
merito coactos esse dixisti: non inconvenienter
abs te quaero hunc reatum anima ubi contraxerit, <emph>1002</emph> 
 unde oporteat eam etiam in illa aetate per
sacramentum Christianae gratiae liberari. » </p>
        </div3>
<div3>
          <head>7.</head>
          <p>
 « Ego quidem ante aliquot annos cum libros
quosdam scriberem de <hi>libero arbitrio,</hi> qui in multorum
manus exierunt, et nunc habentur a plurimis,
quatuor opiniones de animae incarnatione,
<pb n="1128"/>
Utrum ex illa una, quae primo homini data est, caeterae
propagentur, An singulis quibusque novae
etiam modo fiant: An alicubi jam exsistentes, vel
mittantur divinitus, vel sponte labantur in corpora;
ita putavi esse tractandas, ut quaelibet earum vera
esset, non impediret intentionem meam, qua tunc
adversus eos quantis poteram viribus agebam, qui
naturam mali suo principio praeditam, adversus
Deum conantur inducere, id est contra Manichaeos.
Nam de Priscillianistis adhuc nihil audieram, qui
non multum ab istis dissimiles blasphemias fabulantur.
Ideo quintam opinionem non addidi, quam in
tua epistola inter caeteras commemorasti, ne aliquam
praeterires, ubi quaestione interroganti rescripsisti
religiosae memoriae viro, nobisque in Christi caritate
gratissimo Marcellino, quod anima non sit
pars Dei. Primo, quia non de incarnatione ejus, sed
de natura quaeritur, cum hoc quaeritur. Deinde quia
hoc sentiunt illi contra quos agebam, et id maxime
agebam, ut Creatoris inculpabilem inviolabilemque
naturam a creaturae vitiis et labe secernerem, cum
illi a substantia mali, cui proprium principium principesque
tribuunt, ipsam boni Dei substantiam ex
parte, qua capta est corruptam et oppressam, et
ad peccandi necessitatem perductam esse contendunt.
Hoc itaque excepto haereticae opinionis errore, ex
quatuor reliquis opinionibus quaenam sit eligenda
scire desidero. Quaecumque enim eligenda est, absit
ut impugnet hanc fidem, de qua certi sumus, omni
animae etiam parvuli infantis necessariam esse liberationem
ex obligatione peccati, eamque nullam
esse nisi per Jesum Christum, et hunc crucifixum. » </p>
        </div3>
<div3>
          <head>8.</head>
          <p>
 « PROINDE ne longum faciamus, hoc certe sentis,
quod singulas animas singulis nascentibus etiam
modo Deus faciat. Cui sententiae ne objiciatur, quod
omnes creaturas sexto die consummaverit Deus, et
septimo die requieverit, adhibes <emph>1003</emph> testimonium
ex Evangelio, <hi>Pater meus usque nunc operatur <note>(Joan. 5. 17)</note>
          </hi>:
Sic enim ad Marcellinum scripsisti:
in qua epistola etiam mei commemorationem benevolentissime
facere dignatus es, quod hic me haberet
in Africa, qui ei ipsam facilius possem explicare
sententiam. Quod si potuissem, non ille hoc abs te
tam longe posito inquireret; si tamen id tibi ex
Africa scripsit. Nam quando scripserit nescio; tantum
scio quod de hoc bene cognoverit cunctationem
meam: unde me inconsulto facere voluit. Quanquam
etiam si consuleret, magis hortarer, et gratias agerem
quod nobis omnibus conferre posset, nisi tu
breviter rescribere, quam respondere maluisses.
<pb n="1129"/>
Credo ne superfluo laborares, ubi ego essem, quem
putabas id optime scire, quod ille quaesiverat. Ecce
volo ut illa sententia etiam mea sit, sed nondum
esse confirmo. » </p>
        </div3>
<div3>
          <head>9.</head>
          <p>
 « Misisti ad me discipulos, ut ea doceam, quae
nondum ipse didici. Doce ergo quod doceam. Nam ut
doceam, multi a me flagitant, eisque me sicut alia
multa, et hoc ignorare confiteor. Et fortasse quamvis
in os meum verecundentur, tamen apud se dicunt, <hi>Tu es Magister in Israel, et haec ignoras? 
 <note>(Joan. 3. 10)</note>
          </hi>.
Quod quidem Dominus ei dixit, qui erat unus illorum,
quod delectabat vocari Rabbi. Unde etiam ad
verum magistrum nocte venerat, quia fortassis erubescebat
discere, qui docere consueverat. Me autem
potius magistrum audire, quam velut magistrum delectat
audiri. Recolo enim quid dixerit eis, quos
prae caeteris elegit: <hi>Vos autem,</hi> inquit, <hi>nolite vocari
ab hominibus Rabbi: unus est enim magister vester,
Christus <note>(Matth. 23. 8)</note>
          </hi>. Nec alius docuit Moysen
etiam per Jetro, nec alius Cornelium etiam per
priorem Petrum, nec alius Petrum etiam per posteriorem
Paulum. A quocumque enim verum illo donante
dicitur, qui est ipsa veritas. Quod si ideo adhuc ista
nescimus, et ea neque orando, neque legendo, neque
cogitando et ratiocinando invenire potuimus, ut probemus
non solum indoctos quanta caritate doceamus,
verum a doctis etiam quanta humilitate discamus? » </p>
        </div3>
<div3>
          <head>10.</head>
          <p>
 « Doce ergo, quaeso, quod doceam, doce
quod teneam, et dic mihi, si animae singillatim in
singulis hodieque nascentibus, fiunt, ubi in parvulis
peccent, ut indigeant in sacramento Christi
remissione peccati, peccantes in Adam, ex quo caro
est propagata <emph>1004</emph> peccati: aut si non peccant,
qua justitia Creatoris ita peccato obligantur alieno,
cum exinde propagatis membris mortalibus inseruntur,
ut eas, nisi per Ecclesiam subventum fuerit,
damnatio consequatur; cum in earum potestate non
sit, ut eis possit gratia baptismi subveniri. Tot igitur
animarum millia, quae in mortibus parvulorum sine
indulgentia Christiani sacramenti de corporibus exeunt,
qua aequitate damnantur, si novae creatae,
nullo suo praecedente peccato, sed voluntate Creatoris
singulae singulis nascentibus adhaeserunt, quibus
eas animandis ille creavit et dedit, qui utique
noverat, quod unaquaeque earum nulla sua culpa
sine baptismo Christi de corpore fuerat exitura?
Quoniam igitur neque de Deo possumus dicere, quod
vel cogat animas fieri peccatrices, vel puniat innocentes;
neque negare fas nobis est, eas quae sine Christi
sacramento de corporibus exierint, etiam parvulorum,
non nisi in damnationem trahi: obsecro te,
quomodo haec opinio defenditur, qua creduntur animae
non ex illa una primi hominis fieri omnes, sed
sicut illa una uni, ita singulis singulae? » </p>
        </div3>
<div3>
          <head>11.</head>
          <p>
 « Ea vero quae dicuntur alia contra hanc opinionem,
<pb n="1130"/>
facile puto me posse refellere, sicut est
illud, quo eam sibi quidam videntur urgere, quomodo
consummaverit Deus omnia opera sua sexto die, et septimo
requieverit <note>(Gen. 2. 2)</note>, si novas adhuc animas
creat? Quibus si dixerimus quod ex Evangelio in
supra dicta epistola posuisti, <hi>Pater meus usque nunc
operatur <note>(Joan. 5. 17)</note>
          </hi>: respondent, <hi>operatur,</hi> dictum
est, institutas administrando, non novas instituendo
naturas, ne Scripturae Geneseos contradicatur ubi
apertissime legitur consummasse Deum omnia opera
sua. Nam et quod eum scriptum est requievisse,
utique a creandis nobis creaturis intelligendum est,
non a gubernandis; quia tunc ea quae non erant,
fecit, a quibus faciendis requievit: quia consummaverat
omnia, quae antequam essent, vidit esse facienda,
ut deinceps non ea quae non erant, sed ex
his quae jam erant, crearet et faceret quidquid faceret.
Ita utrumque verum esse monstratur, et quod
dictum est, <hi>Requievit ab operibus suis:</hi> et quod dictum
est, <hi>Usque nunc operatur:</hi> quoniam Genesi non
potest Evangelium esse contrarium. » </p>
        </div3>
<div3>
          <head>12.</head>
          <p>
 « Verum his qui haec ideo dicunt ne credatur
modo Deus, sicut illam unam novas animas, quae non
erant, facere; sed <emph>1005</emph> ex illa una, quae jam erat,
eas creare, vel ex fonte aliquo sive thesauro quodam,
quem tunc fecit, eas mittere, facile respondetur,
etiam illis sex diebus multa Deum creasse ex his
naturis, quas jam creaverat, sicut ex aquis alites et
pisces; ex terra autem arbores, foenum, animalia:
sed quod ea, quae non erant, tunc fecerit, manifestum
est. Nulla enim erat avis, nullus piscis, nulla
arbor, nullum animal: et bene intelligitur ab his
creatis requievisse, quae non erant, et creata sunt,
id est cessasse, nec ultra quae non erant, crearentur.
Sed nunc quod dicitur, animas non in nescio
quo fonte jam exsistentes mittere, nec de seipso tanquam
suas particulas irrorare, nec de illa una originaliter
trahere, nec pro delictis ante carnem commissis
carneis vinculis compedire, sed novas creare
singulas singulis suam, cuique nascenti, non aliquid
facere dicitur, quod ante non fecerat. Jam enim sexto
die fecerat hominem ad imaginem suam, quod utique
secundum animam rationalem fecisse intelligitur.
 Hoc et nunc facit, non instituendo quod non erat,
sed multiplicando quod erat. Unde et illud verum est,
quod a rebus, quae non erant, instituendis requievit. Et
hoc verum est, quod non solum gubernando quae fecit,
verum etiam aliquid non quod nondum, sed quod jam
creaverat, numerosius creando usque nunc operatur.
Vel sic ergo vel alio modo quolibet eximus ab eo, quod
nobis objicitur de requie Dei ab operibus suis, ne
propterea non credamus nunc usque fieri animas
novas, non ex illa una, sed sicut illam unam.
<pb n="1131"/>
</p>
        </div3>
<div3>
          <head>13. </head>
          <p>
 « Nam quod dicitur, Quare facit animas eis, quos
novit cito morituros? Possumus respondere, parentum
hinc peccata vel convinci, vel flagellari. Possumus
etiam recte illius moderationi ista relinquere,
quem scimus omnibus temporaliter transeuntibus rebus,
ubi sunt etiam animalium ortus et obitus, cursum
ornatissimum atque ordinatissimum dare; sed
nos ista sentire non posse, quae si sentiremus, delectatione
ineffabili mulceremur. Non enim frustra per
Prophetam, qui haec divinitus inspirata didicerat,
dictum est de Deo, <hi>Qui profert numerose saeculum <note>(Is. 40. 26)</note>
          </hi>.
Unde musica, id est scientia sensusve
bene modulandi, ad admonitionem magnae rei, etiam
mortalibus rationales habentibus animas Dei largitate
concessa est. Unde si homo faciendi carminis <emph>1006</emph> 
 artifex novit quas quibus moras vocibus
tribuat, ut illud quod canitur, decedentibus ac succedentibus
sonis, pulcherrime currat ac transeat;
quanto magis Deus. cujus sapientia, per quam fecit
omnia, longe omnibus artibus praeferenda est, nulla
in naturis nascentibus et occidentibus temporum
spatia, quae tanquam syllabae ac verba ad particulas
hujus saeculi pertinent, in hoc labentium rerum tanquam
mirabili cantico, vel brevius, vel productius,
quam modulatio praecognita et praefinita deposcit,
praeterire permittit? Hoc cum etiam de arboris folio
dixerim, et de nostrorum numero capillorum; quanto
magis de hominis ortu et occasu, cujus temporalis
vita brevius productiusve non tenditur, quam Deus
dispositor temporum novit universitatis moderamini
consonare? » </p>
        </div3>
<div3>
          <head>14.</head>
          <p>
 « Id etiam quod aiunt, omne quod in tempore
coepit esse, immortale esse non posse: quia omnia
orta occidunt, et aucta senescunt, ut eo modo credi
cogant, animum humanum ideo esse immortalem,
quod ante omnia tempora sit creatus, non movet fidem
nostram. Ut enim alia taceam, coepit esse in
tempore immortalitas carnis Christi, quae tamen jam
non moritur, et mors ei ultra non dominabitur <note>(Rom.
6. 9)</note>. » </p>
        </div3>
<div3>
          <head>15.</head>
          <p>
 « Illud vero quod in libro adversus Ruffinum posuisti <note>(Lib. 3, cap. ultimo)</note>,
quosdam huic sententiae
calumniari, quod Deum dare animas adulterinis
conceptibus videatur indignum, unde conantur adstruere
meritis gestae ante carnem vitae animas quasi
ad ergastula hujus mundi juste posse perduci, non
me movet multa cogitantem, quibus haec possit calumnia
refutari. Et quod ipse respondisti, non esse
vitium sementis in tritico quod furto dicitur esse sublatum,
sed in eo qui frumenta furatus est; nec
idcirco terram non debuisse gremio suo semina confovere,
<pb n="1132"/>
quia sator immunda ea projecerit manu;
elegantissima similitudo est. Quam et antequam legerem
nullas mihi objectio ista de adulterinis foetibus
in hac quaestione faciebat angustias, generaliter intuenti
multa bona Deum facere, etiam de nostris malis
nostrisque peccatis. Animalis autem cujuscumque
creatio, si habeat pium prudentemque consideratorem,
ineffabilem laudem Creatori excitat; quanto
magis creatio non cujuslibet animalis, sed hominis?
Si autem causa creandi quaeritur, nulla citius et melius
respondetur, nisi quia omnis creatura Dei bona
est. Et quid dignius quam ut bona faciat <emph>1007</emph> 
bonus Deus, quae nemo potest facere nisi Deus? » </p>
        </div3>
<div3>
          <head>16.</head>
          <p>
 « Haec et alia quae possum, sicut possum, dico
adversus eos qui hanc opinionem, qua creduntur animae
sicut illa una singulis fieri, labefactare conantur.
Sed cum ad poenas ventum est parvulorum, magnis,
mihi crede, coarctor angustiis, nec quid respondeam
prorsus invenio: non solum eas poenas dico, quas
habet post hanc vitam illa damnatio, quo necesse est
trahantur, si de corpore exierint sine Christianae
gratiae sacramento, sed eas ipsas, quae in hac vita
dolentibus nobis versantur ante oculos; quas enumerare
si velim, prius tempus quam exempla deficient.
Languescunt aegritudinibus, torquentur doloribus,
fame et siti cruciantur, debilitantur membris,
privantur sensibus, vexantur ab immundis spiritibus.
Demonstrandum est utique, quomodo ista sine
ulla sua mala causa juste patiantur. Non enim dici fas
est, aut ista ignorante Deo fieri, aut eum non posse
resistere facientibus, aut injuste ista vel facere vel
permittere. Numquidnam sicut animalia irrationabilia
recte dicimus in usus dari naturis excellentioribus,
etsi vitiosis, sicut apertissime in Evangelio videmus,
porcos ad usum desideratum concessos esse daemonibus <note>(Matth. 8. 22)</note>;
hoc et de homine recte possumus
dicere? Animal est enim, sed rationale, etsi
mortale. Anima est rationalis in illis membris, quae
tantis afflictionibus poenas luit: Deus bonus est,
Deus justus est, Deus omnipotens est; hoc dubitare
omnino dementis est. Tantorum ergo malorum, quae
fiunt in parvulis, causa justa dicatur. Nempe cum
majores ista patiuntur [al. <hi>patiantur</hi> ], solemus dicere,
aut sicut in Job merita examinari, aut sicut in Herode
peccata puniri. Et de quibusdam exemplis, quae
Deus manifesta esse voluit, alia quae obscura sunt
homini conjectare conceditur, sed hoc in majoribus.
De parvulis autem quid respondeamus edissere, si
poenis tantis nulla in eis sunt punienda peccata. Nam
utique nulla est in illis aetatibus examinanda justitia. » </p>
        </div3>
<div3>
          <head>17.</head>
          <p>
 « De ingeniorum vero diversitate, imo absurditate,
quid dicam; quae quidem in parvulis latet, sed
ab ipsis exordiis naturalibus ducta, apparet in grandibus,
quorum nonnulli tam tardi et obliviosi sunt,
ut ne prima quidem discere litterarum elementa potuerint:
<pb n="1133"/>
quidam vero tantae sunt fatuitatis, ut non
multum a pecoribus differant; quos moriones vulgo
vocant. Respondetur fortasse, corpora hoc faciunt.
Sed numquid secundum hanc sententiam quam
defendi volumus, anima sibi corpus elegit, et in eligendo
cum falleretur, erravit? aut cum in corpus
cogeretur <emph>1008</emph> intrare necessitate nascendi, alia
corpora praeoccupantibus animarum turbis, ipsa aliud
non invenit, et sicut in spectaculo aliquo locum, ita
carnem non quam voluit, sed quam valuit, occupavit?
Numquid haec et talia vel dicere possumus, vel
sentire debemus? Doce igitur quid sentire, quid dicere
debeamus, ut constet nobis ratio novarum animarum
singillatimque factarum singulis corporibus. » </p>
        </div3>
<div3>
          <head>18.</head>
          <p>
 « Ego quidem non de ingeniis, sed saltem de
poenis parvulorum, quas in hac vita patiuntur, dixi,
aliquid in libris illis <hi>de libero arbitrio <note>(Lib. 3. 23.
n. 67)</note>
          </hi>. Quod quale sit, et cur mihi in ista, quam habemus
in manibus quaestione, non sufficiat, intimabo,
et eum ipsum de tertio libro locum excerptum his
litteris inseram; nam ita se habet: <hi>De cruciatibus
autem corporis quibus affliguntur parvuli, quorum per
aetatem nulla peccata sunt, si animae quibus animantur,
non prius quam ipsi homines esse coeperunt, major querela
et quasi misericors deponi solet, cum dicitur,
Quid mali fecerunt, ut ista paterentur? Quasi possit
esse meritum innocentiae, ante quam quisque nocere aliquid
possit. Cum autem boni aliquid operatur Deus in
emendatione majorum, cum parvulorum suorum, qui
eis cari sunt, doloribus ac mortibus flagellantur, cur
ista non fiant, quando cum transierint, pro non factis
erunt, in quibus facta sunt: propter quos autem facta
sunt, aut meliores erunt, si temporalibus incommodis
emendati, rectius elegerint vivere: aut excusationem in
futuri judicii supplicio non habebunt, si vitae hujus angoribus,
ad aeternam vitam desiderium convertere noluerint?
Quis autem novit quid parvulis, de quorum cruciatibus
duritia majorum contunditur, aut exercetur
fides, aut misericordia probatur: quis ergo novit
quid ipsis parvulis in secreto judiciorum suorum bonae
compensationis reservet Deus? Quoniam quanquam
nihil recte fecerint, tamen nec peccantes aliquid ista
perpessi sunt. Non enim frustra etiam infantes illos,
qui cum Dominus noster Jesus Christus necandus ab
Herode quaereretur, occisi sunt, in honorem Martyrum
receptos commendat Ecclesia.</hi> » </p>
        </div3>
<div3>
          <head>19.</head>
          <p>
 « Haec tunc dixi, cum hanc ipsam de qua nunc
agitur vellem communire sententiam. Sicut enim
paulo ante commemoravi, quaecumque illarum de
animae incarnatione quatuor opinionum vera esset,
inculpatam substantiam Creatoris, et a nostrorum
peccatorum societate remotissimam nitebar ostendere.
Et ideo <emph>1009</emph> quaecumque illarum veritate
posset convinci et repudiari, ad curam intentionis
<pb n="1134"/>
meae, quam tunc habebam non pertinebat: quandoquidem
cunctis diligentiore disputatione discussis,
quaecumque illarum recte vinceret caeteras, me securissimo
fieret, quando etiam secundum omnes id,
quod agebam, invictum persistere demonstrabam.
Nunc vero unam volo, si possum, ratione recta eligere
ex omnibus: et propterea hujus ipsius, de qua
nunc agimus defensionem, in his, quae commemoravi
de illo libro, verbis meis attentius intuens, validam
firmamque non video. » </p>
        </div3>
<div3>
          <head>20.</head>
          <p>
 « Nam velut firmamentum ejus illud est, quod
ibi dixi, <hi>Quis autem novit quid parvulis, de quorum
cruciatibus duritia majorum contunditur, aut exercetur
fides, aut misericordia probatur: quis, inquam, novit
quid ipsis parvulis in secreto judiciorum suorum bonae
compensationis reservet Deus?</hi> Sed hoc non immerito
dici video de his, qui vel pro Christi nomine ac
vera religione tale aliquid etiam nescientes patiuntur,
vel sacramento Christi jam imbuti sunt, quia
sine societate unius mediatoris liberari a damnatione
non possunt, ut possit eis, etiam pro illis malis, quae
hic in diversis afflictionibus pertulerunt, compensatio
ista praestari. Nunc autem cum ista quaestio non possit
absolvi, nisi etiam de his parvulis respondeatur,
qui post gravissimos cruciatus sine sacramento Christianae
societatis exspirant quae circa eos compensatio
cogitanda est, quibus insuper et damnatio praeparata
est? Nam et de baptismo parvulorum in eodem libro,
non quidem sufficienter, sed quantum illi operi satis
esse videbatur, utcumque respondi, quod etiam nescientibus,
et fidem suam nondum habentibus prodest:
non tamen de damnatione eorum parvulorum,
qui sine illo ex hac vita emigrant, tunc aliquid dicendum
putavi, quia non quod nunc agitur agebatur.</p>
        </div3>
<div3>
          <head>21.</head>
          <p>
 Sed ut omittamus et contemnamus ea, quae
brevi tempore patiuntur, nec transacta revocantur,
numquid similiter contemnere possumus, quod <hi>per
unum hominem mors, et per unum hominem resurrectio
mortuorum? Sicut enim in Adam omnes moriuntur, sic
et in Christo omnes vivificabuntur <note>(1. Cor. 15, 21 et 22)</note>
          </hi>.
Per hanc enim apostolicam, divinam, claramque sententiam,
satis evidenter elucet, neminem ire in mortem
nisi per Adam, neminem ire <emph>1010</emph> in vitam
aeternam, nisi per Christum. Hoc est quippe <hi>omnes</hi> 
et <hi>omnes,</hi> quia sicut omnes homines per primam, hoc
est per carnalem generationem pertinent ad Adam:
sic omnes homines ad secundam, id est spiritalem
generationem veniunt, quicumque ad Christum perveniunt.
Ideo ergo dictum est, et hic <hi>omnes</hi> et ibi <hi>omnes,</hi> 
 quia sicut omnes qui moriuntur, nonnisi in
Adam moriuntur: ita omnes qui vivificabuntur, nonnisi
in Christo vivificabuntur. Ac per hoc, QUISQUIS
NOBIS dixerit, quemquam in resurrectione mortuorum
vivificari posse, nisi in Christo, tanquam pestis
<pb n="1135"/>
communis fidei detestandus est. Item QUISQUIS
DIXERIT, quod in Christo vivificabuntur etiam parvuli,
qui sine sacramenti ejus participatione de vita
exeunt, hic profecto et contra apostolicam praedicationem
venit, et totam condemnat Ecclesiam, ubi
propterea cum baptizandis parvulis festinatur et curritur,
quia sine dubio creditur aliter eos in Christo
vivificari omnino non posse. Qui autem non vivificatur
in Christo, restat ut in ea [al. <hi>eadem</hi> ] condemnatione
maneat, de qua dicit Apostolus, <hi>Per unius delictum
in omnes homines ad condemnationem <note>(Rom.
5. 18)</note>
          </hi>: Cui delicto obnoxios parvulos nasci, et
omnis credit Ecclesia, et ipse jam contra Jovinianum
disputans, et exponens Jonam Prophetam, sicut
paulo ante commemoravi, fide veracissima definisti:
credo et in aliis locis opusculorum tuorum, quae vel
non legi, vel in praesentia non recordor, Hujus igitur
damnationis in parvulis [al. <hi>parvulos</hi> ] causam requiro;
quia neque animarum, si novae fiunt singulis
singulae, video esse ullum in illa aetate peccatum, nec
a Deo damnari aliquam credo quam videt nullum
habere peccatum. » </p>
        </div3>
<div3>
          <head>22.</head>
          <p>
 « An forte dicendum est, in parvulo carnem
solam causam esse peccati, novam vero illi animam
fieri, qua secundum Dei praecepta vivente, in adjutorio
gratiae Christi, et ipsi carni edomitae ac subjugatae
possit incorruptionis meritum comparari. Sed
quia in parvulo anima nondum id agere potest, nisi
Christi acceperit sacramentum, per hanc gratiam
carni ejus acquiritur, quod illius moribus nondum
potuit. Si autem sine illo sacramento anima parvuli
exierit, ipsa quidem in aeterna vita erit, unde eam
nullum peccatum potuit separare: caro vero ejus
non resurget in Christo, non percepto ante mortem
illius sacramento? » </p>
        </div3>
<div3>
          <head>23.</head>
          <p>
 « Hanc opinionem nunquam audivi, <emph>1011</emph> 
nunquam legi. Sed plane audivi et credidi, propter
quod et locutus sum, <hi>quia venit hora, quando
omnes qui in monumentis sunt, audient vocem ejus: et
procedent qui bene fecerunt, in resurrectionem vitae <note>(Joan. 5. 28)</note>
          </hi>.
Ipsa est de qua dicitur, <hi>et per unum
hominem resurrectio mortuorum <note>(1. Cor. 15. 21)</note>
          </hi>: Ipsa
est qua <hi>in Christo omnes vivificabuntur. Qui autem
male egerunt, in resurrectionem judicii.</hi> Quid hic ergo
de illis infantibus intelligendum est, qui prius quam
possent agere vel bene vel male, sine baptismo corpore
exuti sunt? Nihil hic de talibus dictum est. Sed
si caro eorum ideo non resurget, quia nec boni aliquid
fecerunt, nec mali; nec illorum resurrectura
est, qui percepta baptismi gratia, in illa aetate defuncti
sunt, in qua nihil bene vel male agere potuerunt.
Si autem illi inter sanctos resurgent, id est
inter eos qui bene egerunt; inter quos et illi resurrecturi
sunt, nisi inter eos qui male egerunt, ne aliquas
humanas animas credamus corpora sua non
<pb n="1136"/>
recepturas, sive in resurrectionem vitae, sive in resurrectionem
judicii? Quae sententia prius quam
refellatur, ipsa novitate jam displicet. Deinde quis
ferat, si credant se illi, qui ad baptismum cum suis
parvulis currunt, propter carnes [al. <hi>carnem</hi> ] eorum,
non propter animas currere? Beatus quidem Cyprianus
non aliquod decretum condens novum, sed
Ecclesiae fidem firmatissimam [al. <hi>firmissimam</hi> ] servans,
ad corrigendum eos, qui putabant ante octavum
diem nativitatis non esse parvulum baptizandum,
non carnem, sed animam dixit <hi>non esse perdendam;</hi> 
et mox natum, rite baptizari posse, cum
suis quibusdam coepiscopis censuit. » </p>
        </div3>
<div3>
          <head>24.</head>
          <p>
 « Sed contra Cypriani aliquam opinionem, ubi
quod videndum fuit, fortasse non vidit, sentiat quisque
quod libet; tantum contra apostolicam manifestissimam
fidem nemo sentiat, quae ex unius delicto
omnes in condemnationem duci praedicat: ex
qua condemnatione non liberat, nisi gratia Dei per
Jesum Christum Dominum nostrum, in quo uno
omnes vivificantur, quicumque vivificantur. Contra
Ecclesiae fundamentum morem nemo sentiat, ubi ad
baptismum, si propter sola parvulorum corpora curreretur,
baptizandi offerrentur et mortui. » </p>
        </div3>
<div3>
          <head>25.</head>
          <p>
 « Quae cum ita sint, quaerenda causa est, atque
reddenda, quare damnentur [al. <hi>damnantur</hi> ] animae,
quae novae creantur singulis quibusque nascentibus, si
praeter Christi sacramentum parvuli moriantur.
Damnari enim <emph>1012</emph> eas, si sic de corpore
exierint, et sancta Scriptura, et sancta est testis
Ecclesia. Unde illa de animarum novarum creatione
sententia, si hanc fidem fundatissimam non
oppugnat, sit et mea: si oppugnat, non sit et tua. » </p>
        </div3>
<div3>
          <head>26.</head>
          <p>
 « Nolo mihi dicatur, pro hac sententia debere
accipi quod scriptum est, <hi>Qui finxit spiritum hominis
in ipso <note>(Zach. 12. 1)</note>
          </hi>, et <hi>Qui finxit singillatim corda
eorum <note>(Psal. 32. 15)</note>
          </hi>. Aliquid fortissimum atque invictissimum
requirendum est, quod nos non cogat
Deum credere ullarum animarum sine culpa aliqua
damnatorem. Nam vel tantumdem valet, vel plus
est forsitan creare, quam fingere, et tamen scriptum
est <hi>Cor mundum crea in me Deus <note>(Ps. 50. 12)</note>
          </hi>. Nec
ideo putari potest, animam hoc loco optare se fieri.
prius quam aliquid esset: Sicut ergo jam existens
creatur innovatione justitiae, sic jam existens fingitur
 conformatione doctrinae. Nec illud quod in
Ecclesiaste scriptum est, <hi>Tunc convertetur in terram
pulvis sicut fuit, et spiritus revertetur ad Dominum qui
dedit illum <note>(Eccl. 12. 7)</note>
          </hi>: istam confirmat sententiam,
quam volumus esse nostram. Plus enim hoc suffragatur
eis, qui ex una putant omnes esse animas. Nam
sicut convertitur, inquiunt, pulvis in terram, sicut
fuit; et tamen caro, de qua hoc dictum est, ad hominem
non revertitur, ex quo propagata est, sed ad
<pb n="1137"/>
terram, unde primus homo factus est: sic et spiritus
ex illius unius spiritu propagatus, non tamen ad eum
revertitur; sed ad Dominum, a quo illi datus est.
Verum quia hoc testimonium ita pro istis sonat, ut
non omni modo huic opinioni, quam defendi volo,
videatur esse contrarium, admonendam tantum credidi
prudentiam tuam, ne talibus testimoniis ex his
angustiis me coneris eruere. Nam licet nemo faciat
optando, ut verum sit quod verum non est: tamen si
fieri posset, optarem ut haec sententia vera esset:
sicut opto, ut si vera est, abs te liquidissime atque
invictissime defendatur. » </p>
        </div3>
<div3>
          <head>27.</head>
          <p>
 « Haec autem difficultas etiam illos sequitur, qui
jam existentes alibi animas, et ab initio divinorum
operum praeparatas, a Deo mitti opinantur in corpora.
Nam et ab his hoc idem quaeritur, Si animae
inculpatae obedienter veniunt, quo mittuntur;
cur in parvulis, si non baptizati vitam istam finierint,
puniuntur? Eadem prorsus in utraque sententia
difficultas est. Illi sibi videntur de hac facilius
exire quaestione, <emph>1013</emph> qui animas asseverant
pro meritis vitae prioris, singulas singulis
corporibus implicari. Hoc enim putant esse in
Adam mori, in carne scilicet, quae propagata est
ex Adam, supplicia pendere: a quo reatu, inquiunt,
gratia Christi liberat pusillos cum magnis.
Hoc quidem recte, veraciter, optimeque, quod gratia
Christi liberat a reatu peccatorum pusillos cum magnis.
Sed in alia superiore vita peccare animas, et
inde praecipitari in carceres carneos, non credo, non
acquiesco, non consentio. Primo, quoniam nescio
per quos circuitus fieri id aiunt isti: ut post nescio
quanta volumina saeculorum iterum ad istam sarcinam
corruptibilem [al. <hi>corruptibilis</hi> ] carnis, et supplicia
pendenda redeundum sit: qua opinione quid
horribilius cogitari possit ignoro. Deinde quis tandem
justus defunctus est, de quo non, si isti vera dicunt,
solliciti esse debeamus, ne in sinu Abrahae
peccans, in flammas illius divitis dejiciatur? Cur enim
non et post hoc corpus peccari possit, si et ante potuit?
Postremo et longe aliud est in Adam peccasse.
Unde dicit Apostolus: <hi>In quo omnes peccaverunt <note>(Rom. 5. 12)</note>
          </hi>:
et aliud est extra Adam, nescio ubi
peccasse: et ideo in Adam, id est, in carnem quae ex
Adam propagata est, tanquam in carcerem trudi. Illam
vero opinionem, quod ex una fiant omnes animae,
nec discutere volo, nisi necesse sit. Atque utinam
ista de qua nunc agimus, si vera est, sic abs te defendatur,
ut hoc jam necesse non sit. » </p>
        </div3>
<div3>
          <head>28.</head>
          <p>
 « Quamvis autem desiderem, rogem, votis ardentibus
exoptem et expetam, ut per te mihi
Dominus hujus rei auferat ignorantiam: tamen si,
quod absit, minime meruero, patientiam mihi petam
a Domino Deo nostro: in quem si credimus, ut si
aliqua nobis non aperiat etiam pulsantibus, nullo
<pb n="1138"/>
modo adversus eum murmurare debeamus. Memini
prius ipsis Apostolis dictum: <hi>Multa habeo vobis
dicere, sed non potestis illa portare modo <note>(Jean. 16.
12)</note>
          </hi>. In his, quantum ad me attinet, etiam hoc deputem.
Nec qui hoc sciam me indigner indignum, ne
hoc ipso etiam convincar indignior. Multa enim alia
similiter nescio, quae commemorare vel enumerare
non possum. Et hoc tolerabiliter ignorarem, nisi
metuerem, ne aliqua istarum opinionum contra illud
quod firmissima fide retinemus, incautis obreperet
mentibus. Sed antequam sciam, quaenam earum potius
eligenda sit, hoc me non temere sentire profiteor, eam <emph>1014</emph> 
 quae vera est, non adversari robustissimae
ac fundatissimae fidei, qua Christi Ecclesia nec parvulos
homines recentissime natos a damnatione credit,
nisi per gratiam nominis Christi, quam in suis
sacramentis commendavit, posse liberari. » 
</p>
        </div3>
      </div1>

<div1>
        <head>EPISTOLA CXXXII. AUGUSTINI AD HIERONYMUM. SEU LIBER DE SENTENTIA JACOBI.</head>
<p divs_removed="true"> <hi>Consuluit de loco ex Jacobi epist.</hi> 2. 10. Qui offenderit
in uno, factus est omnium reus, <hi>multaque admiscet
de Stoicis, qui docebant omnia peccata esse paria:
et quisquis haberet unam virtutem, habere omnes;
qui careret una, nullam habere.</hi> 

        </p>
        <div3 moved_from_p="true">
            <head>1.</head>
          <p>
 <hi>Quod ad te scripsi, honorande mihi in Christo frater
Hieronyme, quaerens de anima humana, si nascentibus
singulis, novae singulae nunc usque fiunt</hi> [al. <hi>fiant], ubi
peccati vinculum contrahant, quod per sacramentum
gratiae Christi, etiam in infantibus recenter natis solvendum
esse non dubitamus, cum in non parvum volumen
procederet, nolui ulla alia onerare quaestione: sed
quod urget acrius, multo minus est negligendum. Proinde 
 quaeso, et per Deum obsecro, ut exponas mihi
quod multis existimo profuturum: aut si jam vel abs te,
vel ab alio aliquo expositum habes, dirigas nobis, quomodo
accipiendum sit, quod in epistola Apostoli Jacobi
scriptum est:</hi> Quicumque enim totam Legem servaverit,
offendat autem in uno, factus est omnium reus <note>(Jac. 2. 10)</note>.
 <hi>Quae res talis ac tanta est, ut quod hinc
tibi non jam olim scripsi, multum me poeniteat.</hi> </p>
        </div3>
<div3>
          <head>2.</head>
          <p>
 <hi>De agenda namque praesenti vita, quomodo ad
vitam perveniamus aeternam, non de praeterita perscrutanda,
quam penitus demersit oblivio, sicut est illud
quod de anima quaerendum putavi, haec vertitur quaestio.
Eleganter autem dictum esse narratur, quod huic
rei satis apte convenit. Cum quidam ruisset in puteum,
ubi aqua tanta erat, ut eum magis exciperet, ne moreretur,
quam suffocaret, ne loqueretur: accessit alius,
et eo viso admirans, ait, Quomodo huc cecidisti?
At ille: Obsecro,</hi> <emph>1015</emph> <hi>inquit, cogita quomodo
hinc me liberes, non quomodo huc ceciderim, quaeras.
Ita quoniam fatemur, et fide Catholica tenemus, de reatu
<pb n="1139"/>
peccati tanquam de puteo etiam parvuli infantis
animam Christi gratia liberandam, satis est ei quod
modum quomodo salva fiat, novimus, etiam si nunquam
quomodo in malum illud devenerit, noverimus.
Sed ideo putavi esse quaerendum, ne forte ex illis opinionibus
incarnationis animae aliquam teneamus incautius,
quae liberandam prorsus animam parvuli contradicat:
negans eam esse in isto malo. Hoc igitur firmissime
retento, quod anima parvuli de reatu peccati
liberanda est, nec alio modo liberanda, nisi gratia Dei
per Jesum Christum Dominum nostrum: si possumus
etiam ipsius mali causam et originem nosse, vaniloquis
non disputatoribus, sed litigatoribus paratius instructiusque
resistimus. Si autem non possumus, non
quia latet miseriae principium, ideo pigrescere misericordiae
debet officium. Adversus eos autem qui sibi videntur
scire quod nesciunt, hoc tutiores sumus, quod hanc
ignorantiam nostram non ignoramus. Aliud est enim,
quod nescire malum est: aliud quod sciri vel non potest,
vel non opus est, vel ad vitam quam quaerimus,
indifferens est. Hoc vero quod de litteris Apostoli Jacobi
nunc requiro, in hac ipsa qua vivimus, et ut semper vivamus
Deo placere studemus, actione versatur.</hi> </p>
        </div3>
<div3>
          <head>3.</head>
          <p>
 <hi>Quomodo igitur intelligendum est, obsecro te,</hi> 
Quicumque totam Legem servaverit, offendat autem
in uno, factus est omnium reus? <note>(Jac. 2. 10)</note>. <hi>Itane
qui furtum fecerit, imo vero qui dixerit diviti,</hi> Sede
hic: <hi>pauperi autem,</hi> Tu sta illic, <hi>et homicidii, et
adulterii, et sacrilegii reus est? Quod si non est, quomodo
qui in uno offendat, factus est omnium reus? An
illud quod dixit de divite et paupere, ad ista non pertinet,
quorum si quis in uno offenderit, fiet</hi> [al. <hi>factus
est] omnium reus? Sed recolendum est, unde venerit
illa sententia, et quae illam superiora pepererint, quibusque
connexa dependeat.</hi> Fratres mei nolite, <hi>inquit,</hi> 
in personarum acceptione habere fidem Domini nostri
Jesu Christi gloriae. Etenim si introierit in conventum
vestrum vir annulum aureum habens in veste
candida: introierit autem et pauper in sordido habitu,
et intendatis in eum qui indutus est veste praeclara,
et dicatis ei, Tu sede hic bene; pauperi autem
dicatis, <emph>1016</emph> Tu sta illic, aut, sede sub scabello
pedum meorum, nonne judicatis apud vosmetipsos,
et facti estis judices cogitationum iniquarum? Audite,
fratres carissimi, nonne Deus elegit pauperes
in hoc mundo, divites in fide, et haeredes regni, quod
repromisit Deus diligentibus se? Vos autem exhonorastis
pauperem, <hi>propter illum scilicet, cui dictum
est:</hi> Tu sta illic: <hi>cum habenti anulum aureum dictum
esset,</hi> Tu sede hic bene. <hi>Ac deinde sequitur, eamdem
ipsam sententiam latius versans, et explicans:</hi> Nonne, <hi>inquit,</hi> 
 divites per potentiam opprimunt vos, et trahunt
ad judicia? Nonne ipsi blasphemant bonum nomen,
quod invocatum est super vos? Si quidem legem
perficitis regalem secundum Scripturam, Diliges
proximum tuum sicut teipsum, benefacitis. Si autem
accipitis personas, peccatum operamini, redarguti a
<pb n="1140"/>
Lege quasi transgressores. <hi>Vide quemadmodum transgressores
legis appellat, qui dicunt diviti,</hi> Sede hic, <hi>et
pauperi,</hi> Sta illic. <hi>Unde ne putarent contemptibile
esse peccatum, in hac una re Legem transgredi, secutus
adjunxit:</hi> Quicumque totam Legem servaverit,
offendat autem in uno, factus est omnium reus. Qui
enim dixit, Non moechaberis, dixit et, Non occides.
Quod si non occidis [al. <hi>occides</hi> ], moecharis autem,
factus es transgressor Legis; <hi>propter id quod dixerat,</hi> 
Redarguti a Lege, quasi transgressores. <hi>Quae cum ita
sint, consequens videtur, (nisi alio modo intelligendum
ostendatur,) ut qui dixerit diviti,</hi> Sede hic, <hi>et pauperi,</hi> 
Sta illic, <hi>huic non honorem, quem illi deferens, et
idololatra, et blasphemus, et adulter, et homicida, et ne
(quod longum est) cuncta commemorem, reus omnium
criminum judicandus sit.</hi> Offendens <hi>quippe</hi> in uno,
factus est omnium reus.</p>
        </div3>
<div3>
          <head>4.</head>
          <p>
 <hi>At enim qui unam virtutem habet, omnes habet,
et qui unam non habet, nullam habet. Hoc si verum
est, confirmatur ista sententia. Sed ego eam exponi
volo, non confirmari, quae per seipsam apud nos omnibus
philosophorum auctoritatibus firmior est. Et illud
quidem de virtutibus, et vitiis, si veraciter dicitur, non
est consequens, ut propter hoc omnia peccata sint paria.
Nam illud de inseparabilitate virtutum, nisi forsitan
fallor, tamen si verum memini, quod vix memini, omnibus
philosophis placuit,</hi> <emph>1017</emph> <hi>qui easdem virtutes,
agendae vitae necessarias esse dixerunt. Hoc autem
de parilitate peccatorum soli Stoici ausi sunt disputare
contra omnem sensum generis humani; quam eorum
vanitatem in Joviniano illo qui in hac sententia Stoicus
erat, in aucupandis autem et defensandis voluptatibus,
Epicureus, de Scripturis sanctis dilucidissime convicisti <note>(contra Jovinian. lib. 2)</note>
          </hi>.
 <hi>In qua tua suavissima, et
praeclarissima disputatione satis evidenter apparuit, non
placuisse auctoribus nostris, vel ipsi potius quae per
eos locuta est, veritati, omnia esse paria peccata. Quomodo
autem fieri possit, ut etiam si hoc de virtutibus
verum est, non tamen ideo cogamur fateri aequalitatem
omnium peccatorum, quantum possum, adjuvante Domino,
aperire conabor. Quod si effecero, approbabis,
ubi vero causae defuero, tu supplebis.</hi> </p>
        </div3>
<div3>
          <head>5.</head>
          <p>
 <hi>Virtutum catena.--Certe hinc persuadent, qui unam
virtutem habuerit, habere omnes, et omnes deesse cui una
defuerit; quod prudentia nec ignava, nec injusta nec intemperans
potest esse; nam si aliquid horum fuerit, prudentia
non erit. Porro si prudentia tunc erit, si et fortis,
et justa, et temperans sit, profecto ubi fuerit, secum
habet caeteras. Sic et fortitudo imprudens esse non potest
vel intemperans vel injusta. Sic et temperantia
necesse est, ut prudens fortis et justa sit. Sic et justitia
non est, nisi sit prudens, fortis, et temperans. Ita ubi est una vera aliqua earum, et aliae similiter sunt.
<pb n="1141"/>
Ubi autem aliae desunt, vera una illa non est, etiam si
aliquo modo similis esse videatur.</hi> </p>
        </div3>
<div3>
          <head>6.</head>
          <p>
 <hi>Vitia manifesta, et palliata.--Sunt enim, ut scis,
quaedam vitia virtutibus aperta discretione contraria, ut
imprudentia prudentiae. Sunt autem quaedam tantum
quia vitia sunt, ideo contraria, quadam tamen specie
fallaci similia, ut eidem prudentiae non imprudentia,
sed astutia. Nunc enim eam dico astutiam, quae usitatius
in malitiosis intelligi et vocari solet; non sicut nostra
loqui Scriptura consuevit, quae saepe astutiam in
bono ponit. Unde,</hi> estote astuti, ut serpentes <note>(Matth.
10. 16)</note>; <hi>et illud</hi> Ut et innocentibus det astutiam <note>(Prov. 1. 4)</note>.
 <hi>Quanquam et apud illos Romanae linguae 
 disertissimus dixerit:</hi> Neque illi tamen ad cavendum
dolus aut astutia deerant; <hi>astutiam ponens
in bono, sed apud illos rarissimum, apud nostros frequentissimum
est. Itemque in partibus temperantiae,
apertissimae contraria est effusio parcimoniae. Ea vero
quae tenacitas dici vulgo solet, vitium</hi> <emph>1018</emph> <hi>quidem
est, tamen parcimoniae simile, non natura, sed fallacissima
specie. Item dissimilitudine manifesta contraria
est injustitia justitiae. Solet autem quasi imitari justitiam
vindicandi se libido, sed vitium est. Ignavia fortitudini
perspicue contraria est: duritia vero distat natura,
fallit similitudine. Constantia pars quaedam
virtutis est, ab hac inconstantia longe abhorret, et indubie
contrasistit: pertinacia vero constantia dici affectat,
et non est, quia illa est virtus, hoc</hi> [al. <hi>haec]
vitium.</hi> </p>
        </div3>
<div3>
          <head>7.</head>
          <p>
 <hi>Ut ergo non iterum haec eadem commemorare
necesse sit, exempli gratia ponamus aliquid, unde possint
caetera intelligi, Catilina, ut de illo scripserunt</hi>, <hi>qui nosse potuerunt, frigus, sitim, famem ferre poterat,
eratque patiens inediae, algoris, vigiliae supra quam cuiquam
credibile est, ac per hoc, et sibi, et suis magna
praeditus fortitudine videbatur. Sed haec fortitudo prudens
non erat, mala enim pro bonis eligebat. Temperans
non erat, corruptelis enim turpissimis faedabatur. Justa
non erat, nam contra patriam conjuraverat. Et ideo nec
fortitudo erat, sed duritia sibi, ut stultos falleret, nomen
fortitudinis imponebat. Nam si fortitudo esset, non
vitium, sed virtus esset. Si autem virtus esset, a caeteris
virtutibus tanquam inseparabilibus comitibus nunquam
relinqueretur.</hi> </p>
        </div3>
<div3>
          <head>8.</head>
          <p>
 <hi>Quapropter dum quaeritur etiam de vitiis, utrum
ipsa similiter omnia sint, ubi unum erit; aut nulla sint,
ubi unum non erit, laboriosum est id ostendere, propterea
quia uni virtuti duo vitia opponi solent, et quod
aperte contrarium est, et quod specie similitudinis
adumbratur. Unde illa Catilinae, quia fortitudo non
erat, quae esset, cum secum virtutes alias non habebat,
facilius videbatur. Quod vero ignavia fuerit, ubi exercitatio
quaslibet gravissimas molestias perpetiendi atque
tolerandi, supra quam cuiquam credibile est, fuit, aegre
<pb n="1142"/>
persuaderi potest. Sed forte acutius intuentibus ignavia
apparet ipsa duritia, quia laborem bonorum studiorum,
quibus vera acquiritur fortitudo, neglexerat. Verumtamen
quia sunt audaces qui timidi non sunt, et rursus
timidi quibus abest audacia, cum sit utrumque vitium,
quoniam qui vera virtute fortis est, nec temere audet,
nec inconsulte timet, cogimur fateri vitia plura esse
virtutibus.</hi> </p>
        </div3>
<div3>
          <head>9.</head>
          <p>
 <emph>1019</emph> <hi>Unde aliquando vitium vitio tollitur,
ut amore laudis amor pecuniae. Aliquando unum cedit,
ut plura succedant, velut qui ebriosus fuerit, si modicum 
 biberit, et tenacitatem, et ambitionem didicerit.
Possunt itaque vitia etiam cedere vitiis succedentibus,
non virtutibus, et ideo plura sunt. Virtus vero quo una
ingressa fuerit, quoniam secum caeteras ducit, profecto
vitia cedent omnia quaecumque inerant. Non enim omnia
inerant, sed aliquando totidem, aliquando plura
paucioribus, vel pauciora pluribus succedebant.</hi> </p>
        </div3>
<div3>
          <head>10.</head>
          <p>
 <hi>Haec utrum ita se habeant, diligentius inquirendum
est. Non enim et ista divina sententia est qua dicitur:
Qui unam virtutem habuerit, omnes habet; eique
nulla inest, cui una defuerit: sed hominibus hoc visum
est, multum quidem ingeniosis, studiosis, sed tamen
hominibus. Ego vero nescio quemadmodum dicam. Non
dico virum a quo denominata dicitur virtus, sed etiam
mulierem quae viro suo servat thori fidem, si hoc faciat
propter praeceptum et promissum</hi>, <hi>eique primitus
sit fidelis, non habere pudicitiam, aut pudicitiam
nullam vel parvam esse virtutem. Sic et maritum qui
hoc idem servat uxori. Et tamen sunt plurimi tales,
quorum sine aliquo peccato esse neminem dixerim, et
utique illud qualecumque peccatum ex aliquo vitio venit.
Unde pudicitia conjugalis in viris feminisque religiosis,
cum proculdubio virtus sit, non enim aut nihil aut vitium
est, non tamen secum habet omnes virtutes. Nam
si omnes ibi essent, nullum esset vitium: si nullum
vitium, nullum omnino peccatum. Qui autem sine aliquo
peccato est? Quis ergo sine aliquo vitio, id est,
fomite quodam vel quasi radice peccati, cum clamet qui
supra pectus Domini recumbebat:</hi> Si dixerimus quia
peccatum non habemus, nos ipsos decipimus <note>(1.
Joan. 1. 8)</note>, et veritas in nobis non est? <hi>Neque hoc
apud te diutius agendum est, sed propter alios qui
forte hoc legerint, dico. Nam tu quidem in eodem ipso
opere splendido contra Jovinianum, etiam hoc de Scripturis
sanctis diligenter probasti: ubi etiam ex hac
ipsa epistola: cujus verba sunt, quorum nunc intellectum
requirimus posuisti quod scriptum est:</hi> In multis
enim offendimus omnes <note>(Jac. 3. 2)</note>. <hi>Non enim ait,</hi> 
offenditis, <hi>sed</hi> offendimus <hi>omnes, cum Christi loqueretur
Apostolus, et cum hoc loco dicat:</hi> Quicumque autem <emph>1020</emph> 
 totam Legem servaverit, offendat
autem in uno, factus est omnium reus <note>(Jac. 2. 10)</note>.
<pb n="1143"/> <hi>Ibi non in uno, sed in multis, nec quosdam, sed omnes
dicit offendere.</hi> </p>
        </div3>
<div3>
          <head>11.</head>
          <p>
 <hi>Absit autem ut quisquam fidelis existimet tot
millia servorum Christi, qui veraciter dicunt se habere
peccatum, ne seipsos decipiant, et veritas in eis non sit,
nullam habere virtutem, cum virtus magna sit sapientia.</hi> 
Dixit autem, <hi>ipsa sapientia,</hi> homini, Ecce pietas
est sapientia <note>(Job 28. 28. juxta LXX)</note>. <hi>Absit ergo ut
dicamus tot ac tantos fideles et pios homines, Dei non
habere pietatem, quam Graeci vel</hi> <foreign xml:lang="greek">εὐσέβειαν</foreign>, <hi>vel expressius
et plenius</hi> <foreign xml:lang="greek">θεοσέβειαν</foreign> <hi>vocam. Quid autem pietas est,
nisi Dei cultus? ET UNDE ILLE COLITUR NISI
CARITATE? Caritas igitur de corde puro et conscientia
bona, et fide non ficta, magna et vera virtus est,
quia ipsa est finis praecepti. Merito dicta est</hi> fortis,
sicut mors <note>(Cant. 2. 6)</note>, <hi>sive quia nemo eam vincit,
sicut mortem: sive quia in hac vita usque ad mortem
est mensura caritatis, sicut Dominus ait:</hi> Majorem hac
caritatem nemo habet, quam ut animam suam ponat
quis pro amicis suis <note>(Joan. 15. 13)</note>: <hi>sive potius, quia
sicut mors animam avellit a sensibus carnis, sic caritas
a concupiscentiis carnalibus. Huic subservit scientia,
cum est utilis: nam sine illa inflat. Quod vero illa
aedificando impleverit, nihil ibi ista inane quod inflet
inveniet. Utilem porro scientiam definiendo monstravit:
ubi cum dixisset,</hi> Ecce pietas est sapientia, <hi>continuo
subjunxit:</hi> Abstinere vero a malis, scientia est <note>(Job
28. 28)</note>. <hi>Cur ergo non dicimus, qui hanc virtutem habet,
habere omnes: cum plenitudo Legis, sit caritas <note>(Rom. 13. 10)</note>
          </hi>?
 <hi>An quanto magis est in homine, tanto
magis est virtute praeditus: quanto autem minus</hi>, <hi>tanto minus inest virtus ei; quia ipsa est virtus: et
quanto minus est virtus, tanto majus est vitium? Ubi
ergo illa plena et perfecta erit, nihil ex vitio remanebit.</hi> </p>
        </div3>
<div3>
          <head>12.</head>
          <p>
 <hi>Proinde mihi videntur Stoici falli, quia proficientem
hominem in sapientia, nolunt omnino habere
sapientiam: sed tunc habere, cum in ea omnino perfectus
fuerit: non quia illum provectum negant,
sed nisi ex profundo quodam emergendo repente emicet
in auras sapientiae liberas, nulla ex parte esse sapientem.
Sicut enim nihil interest ad hominem praefocandum,
utrum aqua stadiis multis super se habeat
altam, aut uno palmo, aut digito: sic illos qui tendunt</hi> <emph>1021</emph> 
 <hi>ad sapientiam, proficere quidam dicunt,
tanquam ab imo surgentes gurgitis in aerem:
sed nisi totam stultitiam, velut opprimentem aquam,
proficiendo velut emergendo evaserint, non habere virtutem,
nec esse sapientes. Ubi autem evaserint, mox
habere totam, nec quidquam stultitiae remanere, unde
omnino ullum peccatum possit exsistere.</hi> </p>
        </div3>
<div3>
          <head>13.</head>
          <p>
 « Haec similitudo ubi stultitia, velut aqua, et
sapientia, velut aer ponitur: ut animus a praefocatione
stultitiae, tanquam emergens in sapientiam rerepente
respiret: non mihi videtur satis accommodata
nostrarum Scripturarum auctoritati: sed illa
potius, ut vitium vel stultitia tenebris: luci autem
<pb n="1144"/>
virtus et sapientia comparetur, quantum ista similia
de corporalibus ad intelligibilia duci possunt. Non
itaque sicut de aquis in aerem surgens, ubi earum
summum transierit, repente quantum sufficit inspiratur,
sed sicut de tenebris in lucem procedens,
paulatim progrediendo illuminatur. Quod donec
plenissime fiat, jam eum tamen dicimus, tanquam
de abditissima spelunca egredientem, vicinia lucis
afflatum, tanto magis, quanto magis propinquat
egressui: ut illud quod in eo lucet, sit utique ex
lumine quo progreditur; illud autem quod adhuc
obscurum est, sit ex tenebris unde egreditur. Itaque
et <hi>non justificabitur in conspectu Dei omnis
vivens <note>(Psal. 142. 2)</note>
          </hi>, et tamen <hi>justus ex fide vivit <note>(Abac. 2. 4)</note>
          </hi>.
Et <hi>induti sunt sancti justitia <note>(Job 29.
14)</note>
          </hi>, alius magis, alius minus. Et nemo hic vivit sine
peccato, et hoc alius magis, alius minus. Optimus
autem est qui minimum. » </p>
        </div3>
<div3>
          <head>14.</head>
          <p>
 « Sed quid ego tanquam oblitus, cui loquor,
doctori similis factus sum, cum proposuerim qui abs
te discere velim? Sed quia de peccatorum parilitate,
unde in id quod agebam incidit quaestio, examinandam
tibi sententiam meam promere statueram, jam
eam tandem aliquando concludam. Quia et si verum
est, eum qui habet unam, omnes habere virtutes,
eum qui unam non habet, nullam habere, nec sic
peccata sunt paria, quia ubi virtus nulla est, nihil
quidem rectum est, nec tamen ideo non est pravo
pravius, distortoque distortius. Si autem quod puto
esse verius, sacrisque litteris congruentius, ita sunt
animae intentiones, ut corporis membra non quod
videantur locis, sed quod sentiantur affectibus, et
aliud illuminantur amplius, aliud minus, aliud omnino
caret lumine, et tenebroso inumbratur obstaculo,
profecto ita ut quisquis illustratione piae caritatis
affectus est, <emph>1022</emph> in alio actu magis, in
alio minus, in aliquo nihil, sic potest dici habere
aliam, et aliam non habere, aliam magis, aliam
minus habere virtutem. Nam et major est, in isto
caritas, quam in illo, recte possumus dicere; et
aliqua in isto, nulla in illo, quantum pertinet ad
caritatem quae pietas est, et in ipso uno homine
quod majorem habeat pudicitiam, quam patientiam,
et majorem hodie quam heri, si proficit, et adhuc
non habeat continentiam, et habeat non parvam
misericordiam. » </p>
        </div3>
<div3>
          <head>15.</head>
          <p>
 « Et ut generaliter breviterque complectar,
quam de virtute habeam [al. <hi>habeo</hi> ] notionem, quod
ad recte vivendum attinet, VIRTUS EST CARITAS,
qua id quod diligendum est, diligitur. Haec in
aliis major, in aliis minor, in aliis nulla est, plenissima
vero quae jam non possit augeri, quamdiu
homo hic vivit, est in nemine: quamdiu autem augeri
potest, profecto illud quod minus est quam
debet, ex vitio est. Ex quo vitio non est justus in
terra, qui faciat bonum, et non peccet. Ex quo vitio
non justificabitur in conspectu Dei omnis vivens.
<pb n="1145"/>
Propter quod vitium, <hi>si dixerimus, quia peccatum
non habemus, nosmetipsos seducimus, et veritas in
nobis non est <note>(1. Joan. 1. 8)</note>
          </hi>. Propter quod etiam,
quantumlibet profecerimus, necessarium est nobis
dicere, <hi>Dimitte nobis debita nostra <note>(Matth. 6. 12)</note>
          </hi>,
cum jam omnia in baptismo, dicta, facta, cogitata
dimissa sint. Videt itaque, qui recte videt, unde
et quando et ubi speranda sit illa perfectio, cui non
sit quod adjici possit? Si autem praecepta non essent,
non utique esset ubi se homo certius inspiceret et
videret unde averteretur, quo conaretur, quare gratularetur,
quid precaretur. Magna est ergo utilitas
praeceptorum, si libero arbitrio tantum detur, ut
gratia Dei amplius honoretur. » </p>
        </div3>
<div3>
          <head>16.</head>
          <p>
 <hi>Solutio quaestionis.</hi> -- « Quae si ita se habent,
unde fiet omnium reus, si in uno offendat, qui totam
Legem servaverit? An forte quia plenitudo Legis
caritas est <note>(Rom. 13. 10)</note>, qua Deus proximusque
diligitur, in quibus praeceptis caritatis, <hi>tota Lex
pendet et Prophetae <note>(Matth. 22. 40)</note>
          </hi>, merito fit reus
omnium, qui contra illam facit, in qua pendent omnia?
Nemo autem peccat, nisi adversus illam faciendo,
quia non adulterabis, non homicidium facies,
non furaberis, non concupisces, et si quod
aliud est mandatum, in hoc sermone recapitulatur,
in eo quod est, diliges proximum tuum tanquam
teipsum. Dilectio proximi malum non operatur. <hi>Plenitudo autem Legis est caritas 
 <note>(Rom. 13. 9. 10)</note>
          </hi>.
Nemo autem diligit proximum, nisi diligens <emph>1023</emph> 
Deum, et hoc quantum potest proximo impendat,
quem diligat [al. <hi>diligit</hi> ] tanquam seipsum, ut
et ille diligat Deum, quem si ipse non diligit, nec
se, nec proximum diligit. Ac per hoc qui totam Legem
servaverit, si in uno offenderit, fit omnium
reus; quia contra caritatem facit, unde tota Lex
pendet. Reus itaque fit omnium, faciendo contra
eam, in qua pendent omnia. » </p>
        </div3>
<div3>
          <head>17.</head>
          <p>
 « Cur ergo non dicantur paria peccata? An
forte quia magis facit contra caritatem, qui gravius
peccat, minus, qui levius? Et hoc ipso quod admittit,
fit quidem omnium reus, sed gravius peccans,
vel in pluribus peccans, magis reus; levius autem
vel in paucioribus peccans, minus reus: tanto majore
scilicet reatu, quanto amplius, tanto minore,
quanto minus peccaverit: tamen etiam si in uno
offenderit, reus est omnium, quia contra eam facit,
in qua pendent omnia? Quae si vera sunt, eo modo
et illud absolvitur, quod ait homo etiam apostolicae
gratiae: »  <hi>In multis enim offendimus omnes <note>(Jac.
3. 2)</note>
          </hi>. « Omnes enim offendimus, sed unus gravius,
alius levius. Quanto quisque gravius leviusque peccaverit,
tanto in peccato committendo major, quanto
in diligendo Deo et proximo minor. Et rursus tanto
minor in peccati perpetratione, quanto major in Dei
et proximi dilectione. Tanto itaque plenior iniquitatis,
quanto inanior caritatis. Et tunc perfecti sumus
in caritate, quando nihil restat ex infirmitate. » 
<pb n="1146"/>
</p>
        </div3>
<div3>
          <head>18. </head>
          <p>
 « Nec sane quantum arbitror putandum est
leve esse peccatum in personarum acceptione, habere
fidem Domini nostri Jesu Christi, si illam distantiam
sedendi ac standi ad honores Ecclesiasticos
referamus. Quis enim ferat eligi divitem ad sedem
honoris Ecclesiae, contempto paupere instructiore,
atque sanctiore? Si autem de quotidianis consessibus
loquitur, quis non hinc [al. <hi>hic</hi> ] peccat, si tamen
peccat, nisi cum apud seipsum intus ita judicat,
ut ei tanto melior, quanto ditior illo esse
videatur. Hoc enim videtur significasse cum dicit: » <hi>Nonne judicatis apud vosmetipsos, et facti estis judices
iniquarum cogitationum 
 <note>(Jac. 2. 4.)</note>
          </hi>?  » </p>
        </div3>
<div3>
          <head>19.</head>
          <p>
 « Lex itaque libertatis lex caritatis est, de
qua dicit. »  Si tamen perficitis legem regalem, secundum
Scripturas, diliges proximum [al. <hi>proximum
tuum</hi> ] sicut teipsum, bene facitis. Si autem
personas accipitis, peccatum operamini, redarguti a
Lege, tanquam transgressores. « Et post illam sententiam
ad intelligendum difficillimam de qua satis
dixi, quod dicendum putavi, eamdem legem libertatis <emph>1024</emph> 
 commemorans: »  <hi>Sic loquimini,</hi> inquit, <hi>et
sic facite: sicut per legem libertatis incipientes judicari <note>(Jac. 2. 12)</note>
          </hi>.
 « Et quoniam quid Paulo ante
dixerit, novit: »  <hi>quoniam in multis offendimus omnes:</hi> 
 « suggerit dominicam tanquam quotidianis
quotidianam, etsi levioribus, tamen vulneribus medicinam. » <hi>Judicium enim,</hi> 
 inquit, <hi>sine misericordia
illi, qui non facit misericordiam <note>(Ibid. 13)</note>
          </hi>. « Hinc
enim et Dominus: »  <hi>Dimittite,</hi> inquit, <hi>et dimittetur
vobis: date, et dabitur vobis <note>(Luc. 6. 37)</note>
          </hi>. <hi>Superexsultat
autem misericordia judicio <note>(Jac. 2. 13)</note>
          </hi>;
 « non dictum est, vincit misericordia judicium,
non enim est adversa judicio, sed »  superexsultat:
 « quia plures per misericordiam colliguntur, sed
qui misericordiam praestiterunt. Beati enim misericordes,
quia ipsis miserebitur Deus <note>(Matth. 5. 7)</note>. » </p>
        </div3>
<div3>
          <head>20.</head>
          <p>
 « Et hoc utique justum est, ut dimittatur eis,
quia dimiserunt, et detur eis, quia dederunt. Inest
quippe Deo et misericordia judicanti, et judicium
miseranti, propter quod ei dicitur,  « Misericordiam
et judicium cantabo tibi Domine <note>(Ps. 100. 1)</note>. »  Nam
quisquis velut nimium justus, judicium sine misericordia,
quasi securus expectat, iram justissimam
provocat, quam timens ille dixit:  « Ne intres in
judicium cum servo tuo <note>(Ps. 142. 2)</note>. »  Unde dicitur
populo contumaci:  « Quid vultis mecum judicio
contendere <note>(Jer. 2. 29)</note>? »  Cum enim rex justus
sederit in throno, quis gloriabitur castum se habere
cor? Aut quis gloriabitur mundum se esse a peccato <note>(Prov. 20. 8. et 9.)</note>?
Quae igitur spes est, nisi
superexsultet misericordia judicio? Sed erga illos
qui misericordiam fecerunt, veraciter dicendo, Dimitte
nobis, sicut et nos dimittimus <note>(Matth. 6.
12)</note>: et sine murmuratione dando: hilarem enim
<pb n="1147"/>
datorem diligit Deus <note>(2. Cor. 9. 7)</note>. « Denique sanctus
Jacobus jam ex isto loco de misericordiae operibus
loquitur, ut quos vehementer illa sententia terruerat,
consoletur, cum admonet, quomodo etiam quotidiana
peccata, sine quibus hic non vivitur, quotidianis
remediis expientur, ne homo qui cum in uno
offenderit, fit omnium reus <note>(Jac. 5. 16)</note>, in multis
offendendo, quia in multis offendimus omnes, propter
magnum aggerem reatus sui, minutatim collectum,
ad tribunal tanti judicis perveniat, et eam
quam non fecit misericordiam non inveniat; sed
potius dimittendo atque dando mereatur sibi dimitti
peccata, reddique promissa. » </p>
        </div3>
<div3>
          <head>21.</head>
          <p>
 « Multa dixi quibus tibi taedium fortassis inferrem,
qui haec tamen quae approbas, non exspectas
 discere, quod ea docere consuevisti. Si quid
autem est in eis, quantum ad rem ipsam pertinet: nam
quali eloquio explicata sint, <emph>1025</emph> non nimis
curo. Si quid ergo in eis est, quod eruditionem offendat
tuam, quaeso ut rescribendo admoneas, et me corrigere
non graveris. Infelix est enim qui non tantos
et tam sanctos tuorum studiorum labores et digne
honorat, et de his Domino Deo nostro, cujus munere
talis es, gratias agit. Unde cum libentius debeam
a quolibet discere quod inutiliter ignoro, quam
promptius quoslibet docere quod scio; quanto justius
abs te hoc caritatis debitum flagito, cujus doctrina
in nomine et adjutorio Domini tantum in Latina
lingua Ecclesiasticae litterae adjutae sunt, quantum
nunquam antea potuerunt? Maxime tamen istam
sententiam:  « Quicumque totam legem servaverit,
offendat autem in uno, factus est omnium reus <note>(Jacob.
2. 10)</note>: »  si quo alio modo exponi melius posse
novit tua dilectio, per Dominum obsecro, ut id nobiscum
communicare digneris. » 
</p>
        </div3>
      </div1>

<div1>
        <head>EPISTOLA CXXXIII. AD CTESIPHONTEM. <hi>Adversus Pelagium.</hi> </head>
<p divs_removed="true"> <hi>Pelagiani dogmatis insaniam, in primis vero</hi> <foreign xml:lang="greek">ἀπαθείαν</foreign>, <hi>et</hi> 
 <foreign xml:lang="greek">ἀναμαρτησίαν</foreign>, <hi>sive ab animi perturbationibus immunitatem,
et impeccantiam, rogatu Ctesiphontis
refellit, ostendens e quorum coenosis fontibus manarint.
Tum Ruffinum redarguit, qui Xisti Pythagorici,
sub nomine Sixti martyris ac Romani Pontificis,
Pelagianum errorem redolentem librum Latine interpretatus
sit, aliumque Eusebii Pamphili pro Origene,
obtruderit quasi Pamphili martyris. Denique
pollicetur, cum per otium licuerit, justo volumine
Pelagiano dogmati se responsurum.</hi> 

        </p>
        <div3 moved_from_p="true">
            <head>1.</head>
          <p>
 Non audacter, ut falso putas, sed amanter studioseque
fecisti, ut novam mihi ex vetere mitteres
<pb n="1148"/>
quaestionem, quae ante litteras tuas plerosque in
Oriente decepit, UT PER simulatam humilitatem, superbiam
discerent; et dicerent cum diabolo, <hi>In
coelum ascendam: super sidera coeli ponam thronum
meum, et ero similis Altissimo <note>(Isai. 14. 13)</note>
            </hi>. Quae
enim potest alia major esse temeritas, quam Dei sibi
non dicam similitudinem, sed aequalitatem vindicare,
et brevi sententia <emph>1026</emph> omnium Haereticorum
venena complecti, quae de Philosophorum
et maxime Pythagorae et Zezonis principis Stoicorum
fonte manarunt? Illi enim quae Graeci appellant <foreign xml:lang="greek">πάθη</foreign>,
nos perturbationes possumus dicere: aegritudinem
videlicet et gaudium, spem et metum:
quorum duo praesentia, duo futura sunt, asserunt
extirpari posse de mentibus, et nullam fibram radicemque
vitiorum in homine omnino residere, meditatione
et assidua exercitatione virtutum. Adversum
quos et Peripatetici, qui de Aristotelis fonte
descendunt, fortissime disputant: et Academici
novi, quos Tullius sequitur; et eorum, non dico
res quae nullae sunt, sed umbras et vota subvertunt.
Hoc est enim hominem ex homine tollere, et in
homine constitutum esse sine corpore: et optare
potius quam docere, dicente Apostolo: <hi>Miser ego
homo, quis me liberabit de corpore mortis hujus? <note>(Rom.
7. 24.)</note>
            </hi> Et quia Epistolaris brevitas non potest omnia
comprehendere, strictim tibi vitanda describam.
Unde et illud Virgilianum est:
</p>
          <l> <hi>Hinc metuunt, cupiuntque, dolent, gaudentque,
nec auras</hi> </l>
<l> <hi>Respiciunt, clausae tenebris et carcere caeco.</hi> </l>
          <p> <note>(Aeneid. lib. 6)</note>.
Quis enim potest, aut non gestire gaudio, aut moerore
contrahi, aut spe extolli, aut timore terreri?
Quamobrem et gravissimus Poeta Flaccus scripsit
in Satyra:
</p>
          <l> <hi>Nam vitiis nemo sine nascitur: optimus ille est,</hi> </l>
<l> <hi>Qui minimis urgetur</hi> </l>
          <p> <note>(HORAT. Sermon. l. 1. Satyr. 3)</note>.</p>
        </div3>
<div3>
          <head>2.</head>
          <p>
 Pulchre quidam nostrorum ait: Philosophi
patriarchae Haereticorum, Ecclesiae puritatem perversa
maculavere doctrina; ut nesciant illud dictum
de humana fragilitate: <hi>Quid gloriatur terra et cinis? <note>(Eccli. 10. 49)</note>
          </hi>.
praesertim cum idem Apostolus
dicat: <hi>Video aliam legem in membris meis, repugnantem
legi mentis meae, et ducentem me in captivitatem <note>(Rom. 7. 23)</note>
          </hi>.
Et iterum: <hi>Non enim quod volo, hoc
ago: sed quod nolo, id operor <note>(Ibid. 19)</note>
          </hi>. Si quod
non vult operatur, quomodo stare potest hoc quod
dicitur, Posse hominem sine peccato esse, si velit?
Qua ratione potest esse quod velit, <emph>1027</emph> cum
<pb n="1149"/>
Apostolus asserat se quod cupiat, implere non
posse? Cumque ab eis quaerimus, qui sint illi, quos
absque peccato putent, nova stropha eludere cupiunt
veritatem: se non eos dicere, qui sint, vel
fuerint, sed qui esse possint. Egregii doctores dicunt
esse posse quod nunquam fuisse demonstrant, dicente
Scriptura: <hi>Omne quod futurum est, jam factum
est in priori tempore <note>(Eccles. 1. 9)</note>
          </hi>. Neque nunc mihi
necesse est ire per singulos Sanctorum, et quasi in
corpore pulcherrimo nevos quosdam et maculas
demonstrare: quod plerique Nostrorum simpliciter
faciunt, cum paucis sententiolis Scripturarum possint
Haereticorum, et per eos Philosophorum argumenta
convinci. Quid enim dicit vas electionis? <hi>Conclusit Deus omnia sub peccato, ut omnium misereatur <note>(Rom. 11. 32)</note>
          </hi>.
Et in alio loco, <hi>Omnes enim
peccaverunt, et indigent gloria Dei <note>(Ibid. 3. 23)</note>
          </hi>.
Ecclesiastes quoque, per quem se cecinit ipsa sapientia,
libere protestatur, et dicit: <hi>Non est enim
homo justus super terram, qui faciat bonum et non
peccet <note>(Eccles. 7. 21)</note>
          </hi>. Et iterum: <hi>Si peccaverit populus
tuus, non est enim homo qui non peccet (Ibidem)</hi>.
Et: <hi>quis gloriabitur castum se habere cor? <note>(Prov. 20. 9)</note>
          </hi>.
Et: <hi>non est mundus a sorde, nec si
unius diei fuerit super terram vita ejus.</hi> Unde et David
dicit: <hi>Ecce enim in iniquitatibus conceptus sum, et in
delictis concepit me mater mea <note>(Ps. 50. 7)</note>
          </hi>. Et in
alio Psalmo: <hi>Non justificabitur in conspectu tuo omnis
vivens <note>(Ps. 142. 2)</note>
          </hi>. Quod testimonium sub nomine
pietatis nova argumentatione deludunt. Aiunt
enim ad comparationem Dei nullum esse perfectum,
quasi Scriptura hoc dixerit. Neque enim ait: <hi>Non
justificabitur ad comparationem tui omnis vivens:</hi> sed, <hi>non justificabitur in conspectu tuo omnis vivens.</hi> 
Quando enim dicit, <hi>in conspectu tuo,</hi> hoc intelligi
vult, quod etiam qui hominibus sancti videntur,
Dei scientiae atque notitiae nequaquam sancti sint.
Homo enim <emph>1028</emph> videt in facie, Deus autem in
corde. Si autem inspiciente Deo et omnia contemplante,
quem cordis arcana non fallunt, nullus est
justus: perspicue ostenditur, haereticos, non hominem
in excelsa sustollere; sed Dei potentiae derogare:
multaque alia, quae si de Scripturis sanctis
voluero congregare, non dicam Epistolae, sed voluminis
quoque excedam modum.</p>
        </div3>
<div3>
          <head>3.</head>
          <p>
 Nihil novi asserunt, qui in hujuscemodi applaudente
sibi perfidia, simplices quidem et indoctos
decipiunt: sed Ecclesiasticos viros, qui in
lege Dei, die ac nocte meditantur, decipere non
valent. Pudeat ergo eos principium et sociorum
suorum, qui aiunt, posse hominem sine peccato
esse si velit, quod Graeci dicunt <foreign xml:lang="greek">ἀναμάρτητον</foreign>. Et quia
hoc Ecclesiarum per Orientem aures ferre non
possunt, simulant se, <hi>sine peccato,</hi> quidem dicere,
sed <foreign xml:lang="greek">ἀναμάρτητον</foreign> dicere non audere; quasi aliud
<pb n="1150"/>
sit <hi>sine peccato,</hi> aliud <foreign xml:lang="greek">ἀναμάρτητον</foreign>, et non Graecum
sermonem, qui apud illos compositus est, duobus
verbis sermo Latinus expresserit. Si <hi>absque peccato</hi> 
dicis, et <foreign xml:lang="greek">ἀναμάρτητον</foreign> dicere te, diffiteris, damna eos
ergo qui <foreign xml:lang="greek">ἀναμάρτητον</foreign> praedicant. Sed non facis.
Nosti enim quid intrinsecus discipulos tuos doceas,
aliud ore commemorans, et aliud caelans conscientia:
nobisque alienis et indoctis loqueris per parabolas,
tuis autem mysteria confiteris: et hoc juxta
Scripturam te facere jactas; quia dictum est: <hi>turbis
Jesus in parabolis loquebatur <note>(Luc 8. 20)</note>
          </hi>: et ad
discipulos in domo dicit: <hi>Vobis datum est scire mysteria
regni coelorum, illis autem non est datum <note>(Matth.
13. 11)</note>
          </hi>. Sed ut dicere coeperam, exponam breviter
principum et sociorum tuorum nomina, ut animadvertas,
qualium consortio gloriaris. Manichaeus electos
suos, quos inter <foreign xml:lang="greek">ἀψἱδας</foreign> Platonis <emph>1029</emph> in
coelestibus collocat, dicit omni carere peccato, nec
si velint, posse peccare. Ad tanta enim eos virtutum
culmina transcendisse, ut carnis operibus illudant.
Priscillianus in Hispania pars Manichaei (de turpitudine
cujus te discipuli diligunt plurimum) verbum
perfectionis, et scientiae tibi temere vindicantes, soli
cum solis clauduntur mulierculis, et illud eis inter
coitum amplexusque decantant:
</p>
          <l> <hi>Tum pater omnipotens foecundis imbribus aether</hi> </l>
<l> <hi>Conjugis in gremium laetae descendit: et omnes</hi> </l>
<l> <hi>Magnus alit, magno commixtus corpore, foetus.</hi> </l>
          <p> <note>(VIRGIL. Georg. 2)</note>.
</p>
          <p>Qui quidem partem habent Gnosticae haereseos, de
Basilidis impietate venientem. Unde et vos asseritis
eos, qui absque legis scientia sunt, peccata vitare
non posse. Quid loquor [al. <hi>loquar</hi> ] de Priscilliano,
qui et saeculi gladio, et totius orbis auctoritate
<pb n="1151"/>
damnatus est? Evagrius Ponticus Iberita, qui scribit
ad Virgines, scribit ad Monachos, scribit ad eam
 cujus nomen nigredinis testatur perfidiae tenebras,
edidit librum et sententias <foreign xml:lang="greek">περὶ ἀπαθεὶας</foreign> quam nos <hi>impassibilitatem</hi> 
 vel <hi>imperturbationem</hi> possumus dicere;
quando nunquam animus nullo perturbationis vitio
commovetur: et ut simpliciter dicam, vel saxum,
vel Deus est. Hujus libros per Orientem Graecos, et
interpretante discipulo <emph>1030</emph> ejus Ruffino, Latinos
plerique in Occidente lectitant. Qui librum quoque
scripsit, quasi de Monachis: multosque in eo enumerat,
 qui nunquam fuerunt, et quos fuisse describit
Origenistas: et ab Episcopis damnatos esse
non dubium est, Ammonium videlicet, et Eusebium,
et Euthymium, et ipsum Evagrium, Or quoque et
Isidorum, et multos alios, quos enumerare taedium
est: et juxta illud Lucretii:
<l> <hi>Ac veluti pueris absinthia tetra medentes</hi> </l>
<l> <hi>Cum dare conantur, prius oras pocula circum</hi> </l>
<l> <hi>Contingunt dulci mellis flavoque liquore</hi> </l> <note>(LUCRET. l. 4. de Nat. rerum)</note>.
Ita ille unum Joannem in ipsius libri posuit principio,
<pb n="1152"/>
quem et catholicum et sanctum fuisse non
dubium est, ut per illius occasionem caeteros quos
posuerat haereticos, Ecclesiae introduceret. Illam autem
temeritatem, imo insaniam ejus, quis digno
possit explicare sermone, quod librum Xysti Pythagorei,
hominis absque Christo atque Ethnici, immutato
nomine, Sixti Martyris, et Romanae Ecclesiae
Episcopi praenotavit? in quo juxta dogma Pythagoricorum,
qui hominem exaequant Deo, et de ejus dicunt
esse substantia, multa de perfectione dicuntur:
UT QUI VOLUMEN Philosophi nesciunt, sub Martyris nomine
bibant de aureo calice Babylonis. Denique in
ipso volumine <emph>1031</emph> nulla Prophetarum, nulla
Patriarcharum, nulla Apostolorum, nulla Christi fit
mentio: ut Episcopum et Martyrem sine Christi fide
fuisse contendat. Unde et vos plurima contra Ecclesiam
usurpatis testimonia. Fecerat hoc et in sancti
Pamphili Martyris nomine, ut librum primum sex
librorum defensionis Origenis, Eusebii Caesariensis,
quem fuisse Arianum, nemo est qui nesciat, nomine
Pamphili Martyris praenotaret, quo scilicet egregia
illa quatuor Origenis <foreign xml:lang="greek">περὶ Ἀρχῶν</foreign> volumina Latinis
infunderet auribus. Vis adhuc et alium nosse tui erroris
principem? Doctrina tua Origenis ramusculus
est. In eo enim Psalmo ubi scriptum est (ut de caeteris
taceam) <hi>Insuper et usque ad noctem erudierunt
me renes mei <note>(Psal. 15. 7)</note>
            </hi>. asserit virum sanctum,
de quorum videlicet et tu numero es, cum ad virtutum
venerit summitatem, ne in nocte quidem ea
pati, quae hominum sunt, nec cogitatione vitiorum
aliqua titillari. Nec erubescas de societate talium,
renuens eorum nomina, quorum blasphemiis jungeris.
 Joviniani secunda quaestio, tui ingenii disciplina
est. Quidquid illi responsum est, tibi responsum
credito. Nec fieri potest, ut diversus sit eorum
exitus, quorum est una sententia.</p>
        </div3>
<div3>
          <head>4.</head>
          <p>
 Cum haec ita se habeant, quid volunt miserae
mulierculae oneratae peccatis, quae circumferuntur
omni vento doctrinae, semper discentes et nunquam
ad scientiam veritatis pervenientes <note>(2. Tim. 3. 6 et
7)</note>; et caeteri muliercularum socii, prurientes auribus,
et ignorantes quid audiant, quid loquantur, qui
vetustissimum coenum, quasi novam suscipiunt temperaturam:
<pb n="1153"/>
qui, juxta Ezechielem, liniunt parietem
absque temperamento, et superveniente veritatis
pluvia, dissipantur? Simon Magus haeresim condidit,
Helenae meretricis adjutus auxilio. Nicolaus Antiochenus
omnium immunditiarum repertor, choros duxit
femineos. Marcion Romam praemisit mulierem,
quae decipiendos sibi animos praepararet. Apelles
Philumenem [al. <hi>Philomenem</hi> ] suarum comitem habuit
doctrinarum. Montanus immundi spiritus praedicator,
multas Ecclesias per <emph>1032</emph> Priscam et
Maximillam nobiles et opulentas feminas, primum
auro corrupit; deinde haeresi polluit. Dimittam vetera,
ad viciniora transcendam. Arius, ut orbem deciperet,
sororem principis ante decepit. Donatus per
Africam, ut infelices quosque [al. <hi>quousque</hi> ] foetentibus
pollueret aquis, Lucillae opibus adjutus est. In
Hispania Agape Elpidium, mulier virum, caecum caeca
duxit in foveam, successoremque qui Priscillianum
habuit, Zoroastris magi studiosissimum, et ex mago
Episcopum, cui juncta Galla non gente, sed nomine,
germanam huc illucque currentem alterius et vicinae
haereseos reliquit haeredem. Nunc quoque mysterium
iniquitatis operatur. Duplex sexus utrumque supplantat,
ut illud Propheticum cogamur assumere: <hi>Clamavit
perdix, congregavit quae non peperit, faciens divitias
suas, non cum judicio. In dimidio dierum derelinquet
eas, et novissimum ejus erit insipiens <note>(Jerem. 17.
11)</note>
          </hi>.</p>
        </div3>
<div3>
          <head>5.</head>
          <p>
 Illud vero quod ad decipiendos homines quosque
postea huic sententiae coaptarunt ( <hi>Non absque Dei
gratia</hi> ) cum prima legentes fronte decipiat, introspectum
et diligentissime ventilatum, decipere non
potest. Ita enim Dei gratiam ponunt, ut non per singula
opera ejus nitamur et regamur auxilio: sed ad
liberum referunt arbitrium, et ad praecepta legis ponentes
illud Isaiae: <hi>Legem enim Deus in adjutorium
posuit <note>(Isai. 8. sec. LXX)</note>
          </hi>, ut in eo Deo referendae
sint gratiae, quod tales nos condiderit, qui nostro
arbitrio possimus et eligere bona, et vitare mala. Et
non intelligunt ista dicentes, quod per os eorum, intolerabilem
blasphemiam diabolus sibilet. Si enim
in eo tantum Dei est gratia, quod propriae nos condidit
voluntatis, et libero arbitrio contenti sumus;
nec ultra ejus indigemus auxilio, ne si indiguerimus
liberum frangatur arbitrium: ergo nequaquam
ultra orare debemus: nec illius clementiam precibus
flectere, ut accipiamus quotidie, quod semel acceptum
in nostra est potestate. Istiusmodi homines
tollunt orationem, et per liberum arbitrium, non homines
propriae voluntatis, sed Dei potentiae factos se
esse jactant, qui nullius ope indigent. <emph>1033</emph> Tollantur
et jejunia, omnisque continentia. Quid enim
<pb n="1154"/>
mihi necesse est laborare, ut accipiam per industriam,
quod semel meae factum est potestatis? Hoc
quod dico, meum non est argumentum: Unus
discipulorum ejus, imo jam magister et totius ductor
exercitus, et contra Apostolum vas perditionis,
per soloecismorum, et non (uti jactitant) Syllogismorum
spineta decurrens, sic philosophatur et disputat.
 « Si nihil ago absque Dei auxilio, et per singula
opera, ejus est omne quod gessero, ergo non ego
qui laboro, sed Dei in me coronabitur auxilium,
frustraque dedit arbitrii potestatem, quam implere
non possum, nisi ipse me semper adjuverit. Destruitur
enim voluntas, quae alterius ope indiget. Sed liberum
dedit arbitrium Deus, quod aliter liberum
non erit, nisi fecero quod voluero. Ac per hoc ait:
Aut utor semel potestate, quae mihi data est, ut liberum
servetur arbitrium: aut si alterius ope indigeo,
libertas arbitrii in me destruetur. » </p>
        </div3>
<div3>
          <head>6.</head>
          <p>
 Qui haec dicit, quam non excedit blasphemiam?
quae haereticorum venena non superat? Asserunt se
per arbitrii libertatem nequaquam ultra necessarium
habere Deum; et ignorant scriptum: <hi>Quid habes quod
non accepisti? si autem accepisti, quid gloriaris, quasi
non acceperis? <note>(1. Cor. 4. 7)</note>
          </hi>. Magnas agit Deo gratias,
qui per libertatem arbitrii rebellis in Deum est:
quam nos libenter amplectimur, ita duntaxat, ut
agamus semper gratias largitori; sciamusque nos nihil
esse, nisi quod donavit, in nobis ipse servaverit,
dicente Apostolo: <hi>Non est volentis neque currentis, sed
miserentis Dei <note>(Rom. 9. 16)</note>
          </hi>. Velle et currere meum
est: sed ipsum meum, sine Dei semper auxilio non
erit meum. Dicit enim idem Apostolus: <hi>Deus est qui
operatur in nobis et velle et perficere <note>(Philip. 2. 13)</note>
          </hi>.
Et Salvator in Evangelio: <hi>Pater meus usque modo
operatur, et ego operor <note>(Joan. 5. 17)</note>
          </hi>. Semper largitor,
semperque donator est. Non mihi sufficit, quod semel
donavit, nisi semper donaverit. Peto, ut accipiam:
et cum accepero, rursus peto. Avarus sum ad accipienda
beneficia Dei, nec ille deficit in dando, nec
ego satior in accipiendo. <emph>1034</emph> Quanto plus bibero,
tanto plus sitio. Legi enim a Psalmista cantari. <hi>Gustate et videte, quoniam suavis est Dominus 
 <note>(Psal.
33. 9)</note>
          </hi>. Omne quod habemus bonum, gustus est Domini.
Cum me putavero ad calcem pervenisse virtutum,
tunc habebo principium. <hi>Principium enim sapientiae
timor Domini <note>(Ps. 110. 10)</note>
          </hi>, qui expellitur
atque destruitur caritate. HAEC HOMINIBUS sola perfectio,
si imperfectos esse se noverint. <hi>Et vos,</hi> inquit, <hi>cum omnia feceritis, dicite: Servi inutiles sumus: quod
debuimus facere, fecimus 
 <note>(Luc. 17. 10)</note>
          </hi>. Si inutilis est
qui fecit omnia, quid de illo dicendum est, qui explere
non potuit? Unde et Apostolus, ex parte accepisse, et
ex parte comprehendisse se dicit, et necdum esse
<pb n="1155"/>
perfectum, praeteritorumque oblivisci, et in futurum
se extendere <note>(1. Cor. 13. 10; et Philipp. 3. 13)</note>. Qui
semper praeteritorum obliviscitur, et futura desiderat,
ostendit se praesentibus non esse contentum. Quod
autem sursum deorsum jactitant, liberum a nobis arbitrium
destrui, audiant e contrario eos arbitrii destruere
libertatem, qui male eo abutuntur adversum
beneficium largitoris. Quis destruit arbitrium? ille,
qui semper Deo agit gratias, et quodcumque in suo
rivulo fluit, ad fontem refert? an qui dicit: <hi>Recede a
me quia mundus sum <note>(Isai. 65. 5)</note>
          </hi>: non habeo te necessarium?
Dedisti enim mihi semel arbitrii libertatem,
ut faciam quod voluero: quid rursum te ingeris,
ut nihil possim facere, nisi tu in me tua dona compleveris?
Fraudulenter praetendis Dei gratiam, ut
ad conditionem hominis referas, et non in singulis
operibus auxilium Dei requiras; ne scilicet liberum
arbitrium videaris amittere; et cum Dei contemnas
adminiculum, hominum quaeras auxilia.</p>
        </div3>
<div3>
          <head>7.</head>
          <p>
 Audite, quaeso, audite sacrilegum. « Si, inquit,
voluero curvare digitum, movere manum, sedere,
stare, ambulare, discurrere, sputa jacere, duobus
digitulis narium purgamenta decutere, relevare alvum,
urinam digerere, semper mihi auxilium Dei
necessarium erit? »  Audi ingrate, imo sacrilege, Apostolum
praedicantem: <hi>Sive manducatis, sive bibitis, sive
aliud quid agitis, omnia in nomine Dei agite <note>(1. Cor.
10. 31)</note>
          </hi>. Et illud Jacobi, <emph>1035</emph> <hi>Ecce nunc qui
dicitis, hodie aut cras proficiscemur in illam civitatem,
et faciemus illic annum unum, ut negotiemur et lucremur,
qui nescitis de crastino. Quae enim est vita vestra?
Aura est enim sive vapor paululum apparens: deinde
dissipatur, pro eo quod debeatis dicere: si Dominus voluerit,
et vixerimus, faciemus aut hoc aut illud. Nunc
autem exsultatis in superbiis vestris, omnis istiusmodi
gloriatio pessima est <note>(Jacob. 4. 13. et sqq.)</note>
          </hi>. Injuriam
tibi fieri putas et destrui arbitrii libertatem, si ad
Deum semper auctorem recurras, si ex illius pendeas
voluntate, et dicas: <hi>Oculi mei semper ad Dominum,
quoniam ipse evellet de laqueo pedes meos? <note>(Psal. 24.
15)</note>
          </hi>. Unde et audes lingua proferre temeraria,
unumquemque arbitrio suo regi? Si suo arbitrio regitur,
ubi est auxilium Dei? Si Christo rectore non indiget,
quomodo scribit Jeremias: <hi>Non est in homine
via ejus.</hi> Et: <hi>a Domino gressus hominis diriguntur? <note>(Jerem. 10. 23)</note>
          </hi>.
Facilia dicis Dei esse mandata, et
tamen nullum proferre potes, qui universa compleverit.
Responde mihi, facilia sunt, an difficilia? Si
facilia, profer quis ea impleverit, et cur David in
Psalmo canat: <hi>Qui fingis laborem in praecepto <note>(Psal.
93. 20)</note>
          </hi>. Et iterum: <hi>Propter verba labiorum tuorum
ego custodivi vias duras <note>(Psal. 16. 4)</note>
          </hi>. Et Dominus in
Evangelio: <hi>Intrate per angustam portam <note>(Matth. 7.
13)</note>
          </hi>. Et: <hi>Diligite inimicos vestros <note>(Luc. 6. 35)</note>
          </hi>. Et: <hi>Orate pro iis qui persequuntur vos? 
 <note>(Matth. 5. 44)</note>
          </hi>. Sin
<pb n="1156"/>
autem difficilia, cur ausus es dicere, facilia esse Dei
mandata, quae nullus impleverit? Non intelligis tuas
inter se repugnare sententias? Aut enim facilia sunt,
et infinita est multitudo hominum, qui ea impleverint:
aut difficilia, et temere dixisti esse facile, quod
difficile est.</p>
        </div3>
<div3>
          <head>8.</head>
          <p>
 Soletis et hoc dicere, aut possibilia esse mandata,
et recte a Deo data: aut impossibilia, et non
in his esse culpam qui accipere mandata, sed in eo
qui dedit impossibilia. Numquid praecepit mihi Deus,
ut essem quod Deus est: ut nihil inter me esset et
Dominum Creatorem: ut major essem Angelorum
fastigio, ut haberem quod Angeli non habent? De illo
scriptum est quasi proprium: <hi>Qui peccatum</hi> <emph>1036</emph> <hi>non fecit, nec dolus inventus in ore ejus 
 <note>(Isai. 53.
9)</note>
          </hi>. Si hoc et mihi cum Christo commune est,
quid ille habuit proprium? alioqui per se tua sententia
destruetur. Asseris posse hominem esse sine
peccato, si velit: et post gravissimum somnum ad
decipiendas rudes animas frustra conaris adjungere. <hi>Non absque Dei gratia.</hi> 
 Si enim semel homo per se
potest esse sine peccato, quid necessaria est Dei gratia?
Sin autem sine illius gratia nihil potest facere,
quid necesse fuit dicere, posse quod non potest? Potest,
inquit, esse sine peccato, potest esse perfectus,
si voluerit. Quis enim Christianorum non vult esse
sine peccato, aut quis perfectionem recusat, si sufficit
ei velle; et statim sequitur posse, si velle praecesserit?
Nullus Christianorum est, qui nolit esse sine
peccato: omnes ergo sine peccato erunt, quia utique
omnes cupiunt esse sine peccato. Et in hoc ingratis
teneberis, ut quia nullum, aut rarum quemquam
sine peccato proferre potes, omnes sine peccato esse
posse fatearis. Possibilia, inquit, mandata dedit Deus.
Et quis hoc negat? Sed quomodo haec intelligenda sit
sententia, vas electionis apertissime docet; ait enim: <hi>Quod erat impossibile legis</hi> 
 [al. <hi>legi], in quo infirmabatur
per carnem, Deus filium suum mittens in similitudinem
carnis peccati, et de peccato condemnavit peccatum
in carne <note>(Rom. 8. 3)</note>
          </hi>. Et iterum: <hi>Ex operibus
legis non justificabitur omnis caro <note>(Ibid. 3. 30)</note>
          </hi>. Quod
ne de lege Moysi tantum dictum putes, et non de omnibus
mandatis, quae uno legis nomine continentur,
idem Apostolus scribit, dicens: <hi>Consentio enim legi
Dei juxta interiorem hominem: video autem aliam legem
in membris meis, repugnantem legi mentis meae, et
captivantem me in lege peccati, quae est in membris
<pb n="1157"/>
meis. Miser ego homo, quis me liberabit de corpore
mortis hujus? Gratia Dei per Jesum Christum Dominum
nostrum <note>(Rom. 7. 22. et sqq.)</note>
          </hi>. Cur autem hoc
dixerit, alio sermone demonstrat. <hi>Scimus enim quod
lex spiritualis est, ego autem carnalis sum, venundatus
sub peccato. Quod enim operor, non cognosco. Non
enim quod volo,</hi> <emph>1037</emph> <hi>illud operor, sed quod odi,
illud facio. Sin autem quod nolo, hoc facio, consentio
legi, quoniam bona est. Nunc autem nequaquam operor
illud, sed quod in me habitat, peccatum. Scio enim
quod non habitat in me, hoc est, in carne mea, bonum.
Velle enim adjacet mihi, perficere autem bonum non
invenio. Non enim quod volo bonum, hoc facio: sed
quod nolo, malum, hoc ago. Si autem quod nolo, hoc
facio, nequaquam ego operor illud, sed quod habitat in
me, peccatum <note>(Rom. 7. 14, et sqq.)</note>
          </hi>.</p>
        </div3>
<div3>
          <head>9.</head>
          <p>
 Reclamabis, et dices, Manichaeorum dogma
nos sequi, et eorum qui de diversis naturis Ecclesiae
bella concinnant, asserentium malam esse naturam
quae immutari nullo modo possit. Et hoc non mihi,
sed Apostolo imputa, qui novit aliud esse Deum,
aliud esse hominem, aliam carnis fragilitatem, aliam
spiritus fortitudinem. <hi>Caro enim desiderat contra spiritum,
et spiritus contra carnem, et haec invicem sibi adversantur,
ut non quae volumus, ipsa faciamus <note>(Gal. 5.
17)</note>
          </hi>. A me nunquam audies malam esse naturam.
Sed quomodo sit carnis fragilitas disserenda, ipso qui
scripsit docente, discamus. Interroga eum quare
dixerit: <hi>non enim quod volo, hoc operor: sed quod odi
malum, illud facio.</hi> Quae necessitas illius impediat
voluntatem, quae tanta vis, odio digna imperet facere,
ut non quod vult, sed quod odit, et non vult, facere
compellatur? Respondebit tibi: <hi>O homo, tu quis es
qui respondeas Deo? Numquid dicit figmentum figulo,
quare me fecisti sic? An non habet potestatem figulus
luti, de eadem massa, aliud quidem vas facere in honorem,
aliud autem in contumeliam <note>(Rom. 9. 20. 21)</note>
          </hi>?
Objice Deo fortiorem calumniam, quare adhuc cum in
utero essent Esau, et Jacob dixerit: <hi>Jacob dilexi, Esau
autem odio habui <note>(Malach. 1. 3)</note>
          </hi>. Accusa eum iniquitatis,
cur Achan filius Charmi de Jerichuntina praeda
aliqua furatus sit, et tanta millia hominum illius vitio
trucidata sint <note>(Jos. 7)</note>. Quamobrem filii Eli peccaverint,
et omnis pene populus exstinctus, arcaque sit
capta. David peccavit, ut enumeraret populum, et cur
in toto Israele tanta hominum caesa sint millia <note>(1. Reg.
2. et seqq.)</note>. Et ad extremum (quod solet nobis objicere
contubernalis vester Porphyrius) qua ratione clemens,
et misericors <emph>1038</emph> Deus ab Adam usque
ad Moysen, et a Moyse usque ad adventum Christi
passus sit universas gentes perire ignorantia Legis et
mandatorum Dei. Neque enim Britannia fertilis provincia
tyrannorum, et Scoticae gentes, omnesque
<pb n="1158"/>
usque ad Oceanum per circuitum barbarae nationes
Moysen Prophetasque cognoverant. Quid necesse fuit
eum in ultimo venire tempore, et non priusquam innumerabilis
periret hominum multitudo? Quam quaestionem
beatus Apostolus ad Romanos scribens, prudentissime
ventilat, ignorans haec, et Dei concedens
scientiae. Dignare igitur et tu ista nescire, quae quaeris.
Concede Deo potentiam sui, nequaquam te indiget
defensore. Ego miserabilis, qui tuas exspecto contumelias,
qui illud semper lego: <hi>Gratia salvi facti estis <note>(Ephes. 2. 8)</note>
          </hi>.
Et: <hi>Beati quorum remissae sunt iniquitates,
et quorum tecta sunt peccata <note>(Psal. 31. 1)</note>
          </hi>, ut de
mea fragilitate loquar, novi me multa velle, quae facienda
[al. <hi>sancta</hi> ] sunt, et tamen implere non posset
SPIRITUS ENIM fortitudo ducit ad vitam, sed carnis
fragilitas ducit ad mortem. Et audio Dominum commonentem: <hi>Vigilate et orate, ne intretis in tentationem.
Spiritus promptus est, caro autem infirma 
 <note>(Matth.
26. 41; et Marc. 14. 38)</note>
          </hi>.</p>
        </div3>
<div3>
          <head>10.</head>
          <p>
 Frustra blasphemas et ignorantium auribus ingeris,
nos liberum arbitrium condemnare. Damnetur
ille qui damnat. Caeterum non ex eo differimus a brutis
animalibus, quod liberi arbitrii conditi sumus;
sed ipsum liberum, ut diximus, arbitrium Dei nititur
auxilio, illiusque per singula ope indiget, quod vos
non vultis; sed id vultis, ut qui semel habet liberum
arbitrium, Deo adjutore non egeat. Liberum arbitrium
dat liberam voluntatem, et non statim ex libero arbitrio
homo facit; sed Domini auxilio, qui nullius ope
indiget. Tu ipse qui perfectam, et Deo aequalem in
hominibus justitiam jactitas, et peccatorem te esse
confiteris, responde mihi, velis, an nolis carere peccato?
Si vis, quare juxta sententiam tuam non imples
quod desideras? Sin autem non vis, contemptorem
te praeceptorum Dei esse demonstras. Si contemptor
es, utique et peccator. Si peccator, audi tibi
Scripturam <emph>1039</emph> loquentem: <hi>Peccatori dixit
Deus: Quare tu enarras justitias meas, et assumis testamentum
meum per os tuum? Tu vero odisti disciplinam,
et projecisti verba mea retrorsum <note>(Ps. 49. 16)</note>
          </hi>.
Verba Dei dum non vis facere, post tergum tuum projicis.
Et novus Apostolus, orbi terrarum facienda, et
non facienda decernis. Sed non est ita, ut loqueris:
aliud in tua mente versatur. Quando enim te dicis
peccatorem, et posse hominem sine peccato esse, si
velit; illud vis intelligi, te quidem sanctum esse, et
omni carere peccato: sed per humilitatem, peccati
[f. <hi>peccatoris</hi> ] nomen assumere: ut alios potius laudes,
et tibi detrahas.</p>
        </div3>
<div3>
          <head>11.</head>
          <p>
 Illud quoque argumentum vestrum ferre quis
possit? Dicitis his verbis. « Aliud est esse, aliud esse
posse. Esse non est in nostra positum potestate, esse
autem posse, generaliter dici: quod licet aliquis
non fuerit, tamen possit esse qui esse voluerit, »  Rogo
<pb n="1159"/>
quae est ista argumentatio, posse esse, quod nunquam
fuerit? posse fieri, quod [al. <hi>qui</hi> ] nullum fecisse testeris?
id cuilibet tribuere, qui an futurus sit ignores:
et dare nescio cui, quod in Patriarchis, Prophetis,
Apostolis fuisse nequeas approbare? Audi Ecclesiasticam
simplicitatem, sive rusticitatem, aut imperitiam,
ut vobis videtur. Loquere, quod credis: publice
praedica, quod secreto discipulis loqueris. Qui dicis
te habere arbitrii libertatem, quare non libere quod
sentis loqueris? Aliud audiunt cubiculorum tuorum
secreta, aliud rostrorum populi. Etenim vulgus
indoctum non potest arcanorum tuorum onera sustentare,
nec capere solidum cibum, quod infantiae lacte
contentum est. Necdum scripsi, et comminaris mihi
rescriptorum tuorum fulmina, ut scilicet hoc timore
perterritus, non audeam ora reserare, et non animadvertis
idcirco nos scribere, ut vos respondere cogamini,
et aperte aliquando dicere, quod pro tempore
personis et locis vel loquimini, vel tacetis. Nolo vobis
liberum esse, negare quod semel scripseritis. Ecclesiae
victoria est, vos aperte dicere quod sentitis.
Aut enim idem responsuri estis, quod et nos loquimur,
et nequaquam eritis adversarii, sed <emph>1040</emph> 
amici; aut si contraria nostro dogmati dixeritis, in
eo vincemus, quod omnes cognoscent Ecclesiae, quid
sentiatis. Sententias vestras prodidisse, superasse est.
Patet prima fronte blasphemia. Non necesse habet
convinci, quod sua statim professione blasphemum
est. Minamini nobis responsionem, quam vitare nullus
potest, nisi qui omnino non scribit. Unde nostis
quid dicturi simus, ut responsionem paretis?
Forsitan vestra dicemus, et frustra ingenii vestri
acuetis stilum. Eunomiani, Ariani, Macedoniani, nominibus
separati, impietate concordes, nullum nobis
laborem faciunt. Loquuntur enim quod sentiunt. Sola
haec haeresis est, quae publice erubescit loqui, quod
secreto docere non metuit. Magistrorum silentia profert
rabies discipulorum. Quod audierunt in cubiculis,
in tectis praedicant: ut si placuerit auditoribus quod
dixerint, referatur ad gloriam magistrorum; si displicuerit,
culpa sit discipuli, non magistri. Ideo crevit
vestra haeresis, et decepistis plurimos: maximeque
eos, qui adhaerent mulieribus, et sciunt se peccare
non posse: quia semper docetis, semper negatis,
et audire meremini illud Propheticum: <hi>Gloriam in
partubus, et parturitionibus da illis, Domine. Quid dabis
illis? Vulvam sterilem, et ubera arentia <note>(Osee, 11. et
14. juxta LXX)</note>
          </hi>. Fervet animus, nec possum verba
cohibere. Epistolaris angustia non patitur longi operis
magnitudinem. Nullius in hoc opusculo nomen
proprie tangitur. Adversus magistrum perversi dogmatis
locuti sumus. Qui si iratus fuerit atque rescripserit,
suo quasi mus prodetur indicio, ampliora in
vero certamine vulnera suscepturus.
<pb n="1160"/>
</p>
        </div3>
<div3>
          <head>12. </head>
          <p>
Multi anni sunt, quod ab adolescentia usque ad
hanc aetatem, diversa scripsi opuscula, semperque habui
studio audientibus loqui, quod publice in Ecclesia
didiceram: nec Philosophorum argumenta sectari,
sed Apostolorum simplicitati acquiescere, sciens illud
scriptum: <hi>Perdam sapientiam sapientium, et prudentiam
prudentium reprobabo <note>(Isai. 29. 14; et 1. Cor. 1.
19)</note>
          </hi>. Et: <hi>Fatuum Dei, sapientius est hominibus <note>(1. Cor.
1. 25)</note>
          </hi>. Cum haec se ita habeant, provoco adversarios,
ut omnes retro chartulas <emph>1041</emph> ex integro discutiant,
et si quid in meo ingeniolo vitii repererint,
proferant in medium. Aut enim bona erunt, et contradicam
eorum calumniae: aut reprehensibilia, et
confitebor errorem: malens emendare quam perseverare
in pravitate sententiae. Et tu ergo, doctor
egregie, aut defende quod locutus es, et sententiarum
tuarum acumina astrue eloquio subsequenti, ne
quando tibi placuerit, neges quod locutus es: aut si
certe errasti, quasi homo, libere confitere, et discordantium
inter se redde concordiam. In mentem tibi
veniat, tunicam Salvatoris nec a militibus fuisse conscissam.
Fratrum inter se cernis jurgia, et rides atque
laetaris, quod alii tuo nomine, alii Christi appellentur.
Imitare Jonam, et dicito: <hi>Si propter me est
ista tempestas, tollite me, et mittite in mare <note>(Jonae, 1.
12)</note>
          </hi>. Ille humilitate dejectus est in profundum, ut in
typum Domini gloriosus resurgeret. Tu per superbiam
ad astra sustolleris, ut de te loquatur Jesus: <hi>Videbam Satanam sicut fulgur cadentem de coelo 
 <note>(Luc.
10. 18)</note>
          </hi>.</p>
        </div3>
<div3>
          <head>13.</head>
          <p>
 Quod autem in Scripturis sanctis multi justi
appellentur, ut Zacharias, et Elizabeth, Job, Josaphat,
et Josias, et multi quorum nominibus sacra
Scriptura contexta est, quanquam in promisso opere
plenius (si gratiam Dominus dederit) dicturus sim
[al. <hi>sum</hi> ]: tamen in praesenti Epistola hoc breviter
perstrinxisse sufficiat, quod justi appellentur, non
quod omni vitio careant; sed quod majori parte
virtutum commendentur. Denique et Zacharias silentio
condemnatur <note>(Luc. 1)</note>, et Job sub sermone reprehenditur,
et Josaphat, et Josias, qui justi absque dubio
dicti sunt, fecisse narrantur quae Domino displicerent.
Quorum alter impio auxilium tulit <note>(3. Reg. 22)</note>, et
correptus est a Propheta: alter contra praeceptum
Domini ex ore Jeremiae, occurrit Nechao regi Aegyptio,
et interfectus est <note>(4. Reg. 23; et 2. Paral. 35)</note>,
et tamen uterque justus appellatur. De caeteris non est
hujus temporis scribere: neque enim a me librum, sed <emph>1042</emph> 
 epistolam flagitasti, qui dictandus est ex
otio, et omnes oblatrationes [al. <hi>oppositiones</hi> ] eorum
Christi auxilio destruendae: quod nobis sanctarum
Scripturarum testimoniis asserendum est, in quibus
quotidie credentibus loquitur Deus. Illudque per
<pb n="1161"/>
te sanctae et illustris domus conciliabulum precor,
atque commoneo, ne per unum, aut ut multum, tres
homunculos, suscipiant tantarum feces haereseon,
aut (ut parum dicam) infamiam: ut ubi primum virtus,
et sanctitas laudabatur, sordidissimae societatis turpitudo versetur.
Sciantque qui hujuscemodi hominibus opes suggerunt,
haereticorum multitudinem congregare, et
Christi hostes facere et enutrire adversarios ejus;
frustraque aliud lingua praetendere, cum manu [al. <hi>animus</hi> 
] sentire aliud comprobentur [al. <hi>comprobetur.</hi> ]
</p>
        </div3>
      </div1>

<div1>
        <head>EPISTOLA CXXXIV AD AUGUSTINUM.</head>
<p> <hi>Indicat se ab Orosio accepisse duos libros sibi inscriptos,
sive duas superiores Augustini epistolas 131 et</hi> 132. <hi>quibus cur non responderit, excusat.</hi> </p>
<p divs_removed="true">Domino vere sancto et omni mihi affectione venerabili
Papae AUGUSTINO HIERONYMUS in Christo
salutem.

        </p>
        <div3 moved_from_p="true">
            <head>1.</head>
          <p>
 Virum honorabilem fratrem meum, filium dignationis
tuae, Orosium Presbyterum, et sui merito et te
jubente suscepi. Sed incidit tempus difficillimum,
quando mihi tacere melius fuit quam loqui: ita ut
nostra studia cessarent, et juxta Appium canina
exerceretur facundia. Itaque duobus libellis tuis, quos
meo nomini dedicasti, eruditissimis et omni eloquentiae
splendore fulgentibus, ad tempus respondere non
potui. Non quo quidquam in illis reprehendendum
putem; <emph>1043</emph> sed quia juxta Apostolum, <hi>unusquisque in suo sensu abundet: alius quidem sic,
alius autem sic 
 <note>(Rom. 14. 5)</note>
            </hi>. Certe quidquid dici potuit,
et sublimi ingenio de Scripturarum sanctarum
hauriri fontibus, a te positum atque dissertum est.
Sed quaeso reverentiam tuam, parumper patiaris me
tuum laudare ingenium. Nos enim inter nos erudiditionis
causa disserimus. Caeterum aemuli et maxime
haeretici, si diversas inter nos sententias viderint, de
animi calumniabuntur rancore descendere. Mihi autem
decretum est te amare, te suspicere, colere,
mirari, tuaque dicta quasi mea defendere. Certe et
in Dialogo quem nuper edidi, tuae beatitudinis ut
dignum fuerat recordatus sum: magisque demus
operam, ut perniciosissima haeresis de Ecclesiis
<pb n="1162"/>
auferatur, quae semper simulat poenitentiam; ut
docendi in Ecclesiis habeat facultatem: ne si aperta
se luce prodiderit, foras expulsa moriatur.</p>
        </div3>
<div3>
          <head>2.</head>
          <p>
 Sanctae ac venerabiles filiae tuae Eustochium et
Paula ( <hi>Junior</hi> ), et genere suo, et exhortatione tua
digne gradiuntur; specialiterque salutant beatitudinem
tuam: omnis quoque fraternitas, quae nobiscum
Domino Salvatori servire conatur. Sanctum Presbyterum
Firmum, anno praeterito ob rem earum Ravennam,
et inde Africam, Siciliamque direximus: quem
putamus jam in Africae partibus commorari. Sanctos
tuo adhaerentes lateri, ut meo obsequio salutes, precor.
Litteras quoque meas ad sanctum Presbyterum
Firmum direxi, quae si ad te venerint, ei dirigere
non graveris. Incolumem te et mei memorem Christus
Dominus custodiat, domine vere sancte et
beatissime Papa.
</p>
          <p>
            <emph> <hi>Et subter.</hi> </emph>
          </p>
<p>Grandem Latini sermonis in ista provincia <emph>1044</emph> 
notariorum patimur penuriam; et idcirco praeceptis
tuis parere non possumus, maxime in editione Septuaginta,
quae asteriscis verubusque distincta est.
Pleraque enim prioris laboris fraude cujusdam amisimus.
</p>
        </div3>
      </div1>

<div1>
        <head>EPISTOLA CXXXV INNOCENTII PAPAE AD AURELIUM.</head>
<p> <hi>Litteras Aurelio mittit Innocentius Hieronymo reddendas.</hi> </p>
<p> <hi>Dilectissimo fratri</hi> AURELIO INNOCENTIUS.</p>
<p> <hi>Piissimam etiam ad nos perveniendi tuam affectionem
bene compresbyter noster credidit Hieronymus. Compatimur
<pb n="1163"/>
gregis nostri membro, et quod faciendum duximus,
vel facere potuimus, sumus velociter exsecuti.
Germanitas tua, frater carissime, citius litteras memorato
reddere festinet.</hi> </p>
</div1>

<div1>
        <head>EPISTOLA CXXXVI INNOCENTII AD HIERONYMUM.</head>
<p> <hi>Innocentius Hieronymum, ob ea quae passus est, consolatur,
et quid pro tempore faciendum duxerit, ac
jam fecerit, declarat.</hi> </p>
<p> <hi>Dilectissimo filio</hi> HIERONYMO <hi>Presbytero</hi> INNOCENTIUS.</p>
<p> <hi>Nunquam boni aliquid contentionem fecisse in Ecclesia
testatur Apostolus <note>(Tit. 3. 10)</note>
          </hi>; <hi>et ideo haereticorum
correptiones primum fieri jubet magis, quam
diuturna duci collatione. Quae regula dum negligenter 
 aspicitur,</hi> <emph>1045</emph> <hi>malum non vitatur quod cavendum
est; sed augetur. Tamen quoniam dolor gemitusque
tuus ita qualit viscera nostra ut ratio non
tractandi consulendique sit: primum constantiae tuae
alloquor fidem. Pro veritate quisque injuria, aut,
ut dicis, periculo percelletur, qui exspectet beatitudinem,
multis saepe narrasti; et tuarum te praedicationum
bene memorem commonemus. Itaque excitati tanta malorum
scena, arripere auctoritatem Sedis Apostolicae
ad omne comprimendum nefas, festinavimus; sed in
quem insurgeremus, nec nomine appellatum legimus,
nec criminis aliqua ratione taxatum. Quod ergo possumus,
condolemus. Si deposueris autem apertam manifestamque
in homines aliquos accusationem, aut judices
competentes tribuam, aut si aliquid urgentius sollicitiusque
a nobis fieri potest, non retardabo, fili dilectissime.
Tamen Episcopo fratri meo Joanni scripsi, ut
circumspectius agat: ne quid circa Ecclesiam sibi creditam
adhuc tale aliquid fiat, quale providere et propellere,
ne accideret, vel ne accidat, etiam ipsi sit
et postea molestissimum.</hi> </p>
</div1>

<div1>
        <head>EPISTOLA CXXXVII INNOCENTII AD JOANNEM.</head>
<p> <hi>Joannem Jerosolymitanum prospicere debuisse, ne tot
ac tantis malis, quibus afflicti sunt Hieronymus, Eustochium
et Paula, opprimerentur, ac nisi haec deinceps
<pb n="1164"/>
aut corrigantur, aut retundantur, rationem inde
redditurum.</hi> </p>
<p> <hi>Dilectissimo fratri</hi> JOANNI INNOCENTIUS.</p>
<p> <hi>Direptiones, caedes, incendia, omne facinus extremae
clementiae, generosissimae sanctae virgines Eustochium
et Paula deploraverunt in locis ecclesiae suae perpetrasse</hi> <emph>1046</emph> 
 <hi>Diabolum: nomen enim hominis causamque
reticuerunt. Quod etsi ambiguum non sit a quo commissum,
oportuit tamen custodire germanitatem tuam,
et gregi illius sollicitius providere, ne quid hujusmodi
oriretur, quod cum aliorum pericula tua lacescit
negligentia admittere in gregem Domini, et tales agnas
incendio, armis et persecutionibus, nudas, debiles, post
suorum caedes et mortes, vix vivere audivimus. Nihil
movet pietatem illam sacerdotii tui de tanta diaboli
in te atque in tuos potestate admissa? in te, inquam,
prorsus enim Sacerdotis gravitatem condemnat tantum
nefas in ecclesia fuisse completum. Ubi provisiones tuae?
ubi certe, si casus evenerant, auxilia, vel consolationes,
cum plus se adhuc metuere dicant, quam conqueruntur
esse perpessas? Altius censerem, si essent aliquid de hac
re mecum apertius collocutae. Vide, frater, antiqui hostis
insidias, et spiritu boni rectoris pervigila, ut haec, quae
ad nos opinione magis quam accusatione manifesta
delata sunt, vel corrigantur, vel retundantur; ne jus
ecclesiasticum de labefactatis causas, eum, qui non
defenderit, praestare compellat.</hi> </p>
</div1>

<div1>
        <head>EPISTOLA CXXXVIII. AD RIPARIUM.</head>
<p divs_removed="true"> <hi>Riparium presbyterum, quomodo Pelagiana dogmata
rejecta, illorumque disseminator veluti alter Catilina
expulsus sit, et quid ei illa contigerit in re docet.</hi> 

        </p>
        <div3 moved_from_p="true">
            <head>1.</head>
          <p>
 Christi te adversum hostes Catholicae fidei bella
<pb n="1165"/>
bellare, et tuis litteris, et multorum relatione cognovi,
ventosque esse contrarios, et in perditionem mutuam
fautores esse perditionis, qui defensores saeculi esse
deberent: tamen scias in hac provincia nullis <emph>1047</emph> 
humanis auxiliis, sed proprie Christi sententia
pulsum esse, non solum de urbe, sed de Palestinae
quoque finibus Catilinam: nosque dolere plurimum,
quod cum Lentulo multi conjurationis socii
remanserunt, qui in Joppe remorantur. Nobis autem
melius visum est locum mutare, quam fidei veritatem;
aedificiorumque et mansionis amoenitatem amittere,
quam eorum communione maculari, quibus
impraesentiarum, aut cedendum erat, aut certe quotidie
non lingua, sed gladiis dimicandum. Quanta
autem passi simus, et quomodo excelsa manus Christi
pro nobis in hostem saevierit, puto te celebri nuntio
 omnium cognovisse. Quaeso ergo te, ut arreptum
opus impleas; nec patiaris, te praesente, non
habere Christi Ecclesiam defensorem. Certe scit
unusquisque, quod vel tibi sufficiat pro virili parte:
quia non viribus corporis, sed caritate animi dimicandum,
quae superari nunquam potest. Sancti fratres,
qui cum nostra sunt parvitate, plurimum te salutant.
Puto autem et sanctum fratrem Alentium Diaconum
tuae dignationi cuncta narrare fideliter. Incolumem
te et memorem mei, Christus dominus noster tueatur
omnipotens, domine vere sancte et suscipiende
frater.</p>
        </div3>
</div1>

<div1>
        <head>EPISTOLA CXXXIX. AD APRONIUM.</head>
<p divs_removed="true">APRONIUM, <hi>quod in fide contra Pelagianos manserit,
laudat, et, ut sancta Jerosolymae loca petat, hortatur.</hi> 

        </p>
        <div3 moved_from_p="true">
            <head>1.</head>
          <p>
 Nescio qua tentatione diaboli factum sit, ut et
tuus labor, et sancti Innocentii Presbyteri industria,
et nostrum desiderium ad praesens nequaquam
videatur habere effectum. Deo gratia, quod te sospitem,
et fidei calore ferventem, inter ipsa tentamenta
<pb n="1166"/> <emph>1048</emph> 
diaboli cognovi. Hoc meum gaudium
est, quando in Christo audio filios meos dimicare;
et istum zelum in nos ipse confirmet, cui credimus:
ut pro fide ejus sanguinem voluntarie fundamus.
Eversam nobilem domum funditus doleo, et tamen
quid in causa sit, scire non potui. Neque enim portitor
litterarum nosse se dixit. Unde dolere possumus
pro amicis communibus, et Christi, qui solus potens
et Dominus est, clementiam deprecari: licet ex
parte Dei mereamur offensam, qui inimicos Domini
foverimus. Optimum autem facies, si cunctis rebus
omissis, Orientem et praecipue sancta loca petas: hic
enim quieta sunt omnia. Et licet venena pectoris non
amiserint, tamen os impietatis non audent aperire:
sed sunt sicut aspides surdae, et obturantes aures
suas <note>(Psal. 57. 5)</note>. Sanctos fratres saluta. Nostra autem
domus secundum carnales opes, haereticorum
persecutionibus penitus eversa, Christo propitio spiritualibus divitiis plena est. Melius est enim panem
manducare, quam fidem perdere.</p>
        </div3>
</div1>

<div1>
        <head>EPISTOLA CXL. AD CYPRIANUM PRESBYTERUM.</head>
<p divs_removed="true"> <hi>Psalmum octogesimum nonum, cujus initium est,</hi> Domine,
refugium factus es nobis, <hi>Cypriano Presbytero
ad fidem Hebraicae veritatis, post</hi> LXX., <hi>et Vulgatam
editionem, pie eloquenterque exponit.</hi> 

        </p>
        <div3 moved_from_p="true">
            <head>1.</head>
          <p>
 Prius te, Cypriane Presbyterorum studiosissime,
de illorum numero, super quibus audivit Moyses: <hi>Elige Presbyteros, quos tu ipse scis esse Presbyteros <note>(Exod. 12)</note>
            </hi>,
tantum Epistolis noveram, et beati viri
vocabulum consecutum, qui in Lege Dei die ac nocte
meditatur <note>(Psal. 1)</note>. Nunc autem quia exterioris quoque
hominis nobis invicem facta est cognitio, et post
salutationem dulcesque <emph>1049</emph> complexus, quibus
sibi amicitia copulatur, ut probes verum esse quod
audieras, statim a me postulas, ut difficillimum Psalmum,
qui apud Graecos et Latinos octogesimus nonus
inscribitur, tibi edisseram, non composita verborum
oratione plausuque populari, qui solet imperitorum
aures decipere atque palpare; sed oratione simplici,
et Ecclesiastici eloquii veritate: ut scilicet interpretatio
nostra non alio interprete indigeat, quod plerisque
nimium disertis accidere solet, ut major sit intelligentiae
difficultas in eorum explanationibus, quam
in his quae explanare conantur. Aggrediar opus difficillimum,
et sanctarum precum tuarum fultus auxilio,
illius versiculi recordabor: <hi>Dominus dabit verbum
evangelizantibus virtute multa <note>(Ps. 67. 12)</note>
            </hi>.</p>
        </div3>
<div3>
          <head>2.</head>
          <p>
 Ac primum sciendum quod Psalmi istius juxta
Hebraicum titulus sit, <hi>Oratio Moysi viri Dei:</hi> juxta
<pb n="1167"/>
Septuaginta, <hi>Oratio Moysi hominis Dei.</hi> Inter hominem
autem et virum quid intersit sancta Scriptura nos
doceat. Loquitur quinquagenarius ad Eliam: <hi>Homo
Dei, rex vocat te.</hi> Cui ille respondit, <hi>Si homo Dei ego
sum, descendat ignis de coelo, et comedat te et quinquaginta
viros tuos <note>(4. Reg. 1. 9 et 10)</note>
          </hi>. Ad Timotheum
quoque Apostolus scribit: <hi>Tu autem, o homo Dei,
haec fuge <note>(1. Tim. 6. 11)</note>
          </hi>. Porro de viro Dei idem
Apostolus instruit: <hi>Volo autem vos scire, quod omnis
viri caput Christus sit: caput autem mulieris vir: caput
vero Christi Deus <note>(1. Cor. 11. 3)</note>
          </hi>. Iste vir est, qui caput
velare non debet, cum sit imago et gloria Dei, et
quotidie orans loquitur: <hi>Nos autem omnes revelata
facie gloriam Domini contemplantes, in eamdem imaginem
transformamur, a gloria in gloriam sicut a Domini
spiritu <note>(2. Cor. 3. 18)</note>
          </hi>. Et in alio loco: <hi>Donec
perveniamus omnes in virum perfectum, in mensuram
aetatis plenitudinis Christi <note>(Eph. 4. 13)</note>
          </hi>. Sive igitur
viri, sive hominis appellatio sancto viro competit, et
ei qui vidit Deum facie ad faciem, et salva facta est
anima ejus: cujus ore, creaturam mundi, eorum <emph>1050</emph> 
 duntaxat quae visibilia sunt, conditionem
hominis, et omnis retro historiae didicimus veritatem,
qui non solum nobis quinque reliquit libros, Genesim,
Exodum, Leviticum, Numeros et Deuteronomium:
 sed undecim quoque Psalmos, ab octogesimo
nono, cujus principium est: <hi>Domine, refugium
factus es nobis,</hi> usque ad nonagesimum nonum, qui
inscribitur, <hi>Psalmus in confessione.</hi> Quod autem in
plerisque codicibus nonagesimus octavus habet titulum, <hi>Psalmus David,</hi> 
 in Hebraico non habetur; hanc
habente Scriptura sancta consuetudinem, ut omnes
Psalmi qui cujus sint, titulos non habent, his deputentur,
quorum in prioribus Psalmis nomina continentur.</p>
        </div3>
<div3>
          <head>3.</head>
          <p>
 Quatuor autem Psalmi sunt qui habent orationis
titulum, sextus decimus, qui inscribitur, <hi>Oratio David,
et</hi> incipit: <hi>Exaudi, Domine, justitiam meam.</hi> Et octogesimus
quintus: <hi>Inclina, Domine.</hi> Et octogesimus
nonus, qui nunc in manibus est: <hi>Domine, refugium
factus es nobis.</hi> Et centesimus primus, qui titulum
habet, <hi>Oratio pauperis cum anxius fuerit, et in conspectu
<pb n="1168"/>
Domini effuderit precem suam.</hi> David et pauper,
qui cum dives esset, pro nobis pauper factus est, refertur
ad Christum, qui sedit super pullum asinae,
juxta Zachariam <note>(Cap. 9. v. 9)</note>, pauper atque mansuetus.
Moyses autem per quem Dominus legem dedit,
cujus ore audivimus loquentem Deum: <hi>Faciamus
hominem ad imaginem et similitudinem nostram <note>(Gen.
1. 26)</note>
          </hi>: statimque infertur: <hi>Et fecit Deus hominem
ad imaginem suam, ad imaginem Dei fecit illum:
masculum et feminam fecit illos,</hi> ab initio conditionis
hominis usque ad mortem et resurrectionem omnia
explicat, qualis creatus sit, quanto vivat tempore,
quid agat in saeculo, quem fructum vitae habeat, propter
quid laboret, quo ire contendat. Et quoniam
ipse qui haec scribit homo est, sub persona sua de
omni generis humani conditione testatur. Sunt autem
qui hunc <emph>1051</emph> Psalmum, sive Orationem,
ad Israeliticum populum referant: quomodo in solitudine
offenderit Deum atque conciderit, et non meruerit
terram promissionis intrare; proque patribus
ingressi sunt filii, et rursum placatum exspectent
Deum, quod in Christi compleatur adventu.</p>
        </div3>
<div3>
          <head>4.</head>
          <p>
 <hi>Oratio quid in Scripturis.</hi> --Oratio, juxta Grammaticos,
omnis sermo loquentium est, cujus etymologiam
sic exprimunt; <hi>Oratio est oris ratio.</hi> In Scripturis
autem Sanctis, difficile Orationem juxta hunc
sensum legimus; sed eam quae ad preces et obsecrationes
pertinet. Aiunt Hebraei uno Psalmorum volumine
 quinque libros contineri; a primo usque ad
quadragesimum; et a quadragesimo primo usque ad
septuagesimum primum; et a septuagesimo secundo
usque ad octogesimum octavum; et ab octogesimo
nono qui quarti libri initium est, et quem nunc disserimus,
usque ad centesimum quintum. In quorum
omnium fine duplex AMEN positum est, quod Septuaginta
transferunt, <hi>fiat, fiat:</hi> et a centesimo sexto usque
ad finem. Instar duodecim Prophetarum, qui et
ipsi cum proprios libros [al. <hi>libellos</hi> ] ediderint, unius
voluminis nomine continentur. Illud autem quod pene
praeterii, asserens inter undecim Moysi Psalmos,
etiam nonagesimum octavum esse, in quo positum
est: <hi>Exaltate Dominum Deum nostrum, et adorate scabellum
pedum ejus, quoniam sanctum est: Moyses et
Aaron in sacerdotibus ejus, et Samuel in eis qui invocant
nomen illius;</hi> videtur nostrae sententiae contraire;
quomodo Moysi sit, qui Samuelem nominet, quem
multa post tempora fuisse cognoscimus. Cujus quaestionis
facilis solutio est; prophetatum nomen esse
<pb n="1169"/>
Samuelis, qui tanti meriti fuit, ut cum Moyse poneretur
in Jeremia; <hi>Si steterint Moyses et Samuel <note>(Jer.
15. 1)</note>
          </hi>: juxta illud exemplum, quando homo Dei loquitur
in Samaria: <hi>Altare, altare, haec dicit Dominus:
ecce filius nascetur domui David, Josias nomen ejus <note>(5. Reg. 13. 2)</note>
          </hi>.
Sciamus quoque errare eos, qui <emph>1052</emph> 
 omnes Psalmos David arbitrantur, et non
eorum, quorum nominibus inscripti sunt. Unde et
hunc Psalmum volunt sub nomine Moysi a David esse
compositum, quod scilicet Legislator communem humani
generis offensam et calamitatem, et deinde
exspectationem salutis, sacro ore describat.</p>
        </div3>
<div3>
          <head>5.</head>
          <p>
 <hi>Domine, habitaculum factus es nobis, in generatione
et generatione.</hi> Septuaginta: <hi>Domine refugium factus es
nobis, in omni generatione et generatione.</hi> Pro habitatione
et refugio in Hebraico MAON ponitur, quod magis habitationem
quam refugium sonat. Narraturus autem tristia,
et genus deploraturus humanum, a laudibus Dei incipit,
ut quidquid postea homini accidit adversorum,
non Creatoris duritia, sed ejus qui creatus est culpa
accidisse videatur. Qui sustinet tempestatem, vel
petrae vel tecti quaerit refugium. Quem hostis persequitur,
ad muros urbium confugit. Fessus viator tam
sole quam pulvere, umbrae quaerit solatium. Si saevissima
bestia hominis sanguinem sitiat, cupit et nititur,
utcumque poterit, praesens vitare discrimen.
Ita et homo a principio conditionis suae Deo utitur
adjutore: et cum illius sit gratiae quod creatus est,
illiusque misericordiae quod subsistit et vivit; nihil
boni operis agere potest absque eo, qui ita concessit
liberum arbitrium, ut suam per singula opera gratiam
non negaret. Ne libertas arbitrii redundaret ad
injuriam conditoris, et ad ejus contumaciam, qui
ideo liber conditus est, ut absque Deo nihil esse se
noverit. Quod autem dixit, <hi>in generatione, et generatione,</hi> 
omnia significat tempora et ante Legem et in
Lege, et in Evangelii gratia. Unde et Apostolus dicit: <hi>Gratia salvi facti estis per fidem, et hoc non ex vobis, sed
ex dono Dei 
 <note>(Ephes. 2. 8)</note>
          </hi>. Et omnes Epistolae ejus in
salutationis principio, non prius pacem habent, et
sic gratiam: sed ante gratiam, et sic pacem, ut donatis
nobis peccatis nostris, pacem Domini consequamur. <emph>1053</emph>
</p>
        </div3>
<div3>
          <head>6.</head>
          <p>
 <hi>Antequam montes nascerentur, et parturiretur
terra et orbis, a saeculo usque in saeculum tu es
Deus.</hi> Septuaginta: <hi>Antequam montes firmarentur, et
fingeretur terra et orbis, a saeculo et usque in saeculum
tu es Deus.</hi> Hunc locum quidam prava distinctione
<pb n="1170"/>
subvertunt, maxime hi qui volunt ante fuisse animas,
quam homo in sexti diei numero conderetur. Ita enim
legunt atque distinguunt: <hi>Domine, refugium factus
es nobis, a generatione in generationem, prius quam
montes firmarentur, et fingeretur terra et orbis:</hi> ut scilicet
postea consequatur, <hi>a saeculo et usque in saeculum
tu es Deus.</hi> Ita enim edisserunt. Si Dominus, antequam
montes firmarentur, et fingeretur terra orbisque
terrarum, refugium fuit hominum; ergo fuerunt
animae in coelestibus, antequam hominum corpora
formarentur. Nos autem, ut proposuimus, lectionem
ita debemus distinguere: <hi>Antequam montes firmarentur
et fingeretur terra et orbis terrarum, a saeculo et
usque in saeculum tu es Deus;</hi> ut non refugium nostrum
fuerit ante conditionem mundi, qui necdum eramus;
sed quod Deus ab aeterno usque in aeternum sit semper
Deus. Pro eo enim quod Latinus interpres posuit, <hi>a saeculo usque in saeculum,</hi> 
 et Hebraice dicitur OLAM,
rectius interpretabimur, <hi>a sempiterno usque ad sempiternum.</hi> 
Simile quid et in Proverbiis ex persona sapientiae,
qui Christus est, legitur: <hi>Dominus creavit
me initio viarum suarum in opera sua, ante saecula
fundavit me in principio, antequam terram faceret et
abyssos priusquam procederent</hi> [al. <hi>produceret] fontes
aquarum, priusquam montes firmarentur, ante</hi> <emph>1054</emph> <hi>omnes colles generavit me 
 <note>(Prov. 8. 22. et seqq.)</note>
          </hi>. Nullum
autem debet verbum <hi>creationis</hi> movere, cum in
Hebraeo non sit <hi>creatio</hi> quae dicitur BARA; sed <hi>possessio.</hi> 
Ita enim scriptum est: ADONAI CANANI BRESITH
DERCHO, quod in lingua nostra exprimitur: <hi>Dominus
possedit me initio viarum suarum.</hi> Inter possessionem
autem et creationem multa diversitas est. Possessio
<pb n="1171"/>
significat, quod semper Filius in Patre et Pater in
Filio fuerit. Creatio autem ejus qui prius non erat,
conditionis exordium. Potest juxta leges tropologiae
hoc quod dicitur: <hi>Antequam montes firmarentur
et fingeretur terra et orbis terrarum,</hi> significare, quod
antequam in anima nostra [al. <hi>animae nostrae</hi> ] sublimia
dogmata firmarentur, et terra corporis nostri fingeretur
sive stabiliretur a Deo, et orbis terrarum qui
Hebraice dicitur THEBEL; Graece significantius dicitur <foreign xml:lang="greek">οἰκουμένη</foreign>,
quam nos, <hi>habitatam,</hi> transferre possumus,
firmaretur, sive stabiliretur, Deus nobis semper refugium
fuerit. Habitata est autem anima, non deserta,
quae hospitem meretur habere Deum, dicente Salvatore: <hi>Ego et Pater veniemus, et mansionem apud eum
faciemus 
 <note>(Joan. 14. 23)</note>
          </hi>. Illud autem quod et Hebraicum
habet, et omnes alii Interpretes: <hi>Antequam
montes nascerentur, et parturiretur terra,</hi> manifeste ad
tropologiam nos trahit. Neque enim montes et terra
nativitatem parturitionemque recipiunt, sed conditionem.
Ex quo liquido demonstratur, sanctos quoque
excelsasque virtutes, Dei semper misericordia procreari.</p>
        </div3>
<div3>
          <head>7.</head>
          <p>
 <hi>Convertes hominem usque ad contritionem,</hi> <emph>1055</emph> 
 <hi>et dices, revertimini filii Adam.</hi> Septuaginta: <hi>Ne
avertas hominem in humilitatem, et dixisti: convertimini
filii hominum.</hi> Juxta Hebraicum, quod dicitur, hoc
est: O Deus, qui hominem condidisti, et ab initio ejus
es refugium et habitatio, convertes eum usque ad contritionem:
fecisti eum atque plasmasti, ut contereretur
in mortem, et vas tuum extremo vitae suae tempore frangeretur;
cui cum immineat ista conditio, ut ortus intereat,
et quamvis longo vixerit tempore, tamen fine dissolvatur
extremo; quotidie ei loqueris per Prophetas: <hi>Revertimini filii Adam,</hi> 
 qui vestra culpa offendistis
Deum, et de immortalibus facti estis mortales.
Praecipientis enim noluisti audire imperium: <hi>De omni
ligno quod est in paradiso comedes: de ligno autem
scientiae boni et mali non comedes. In quocumque enim
die gustaveris de eo, morte morieris <note>(Gen. 2. 17)</note>
          </hi>. Porro
illud quod Septuaginta transtulerunt: <hi>Ne avertas hominem
in humilitatem, et dixisti: Convertimini filii
hominum,</hi> hunc habet sensum: Obsecro, ut hominem
quem ad tuam imaginem et similitudinem condidisti,
et tantum eum honorare dignatus est, ut de servo filium
nuncupares; ne eum humilies peccato perpetuo,
ne super illum vigeat antiqua sententia: <hi>Terra es et
in terram ibis <note>(Gen. 3. 19)</note>
          </hi>. Tu enim nobis promisisti
<pb n="1172"/>
poenitentiam, dicens: <hi>Nolo mortem peccatoris: tantum
ut convertatur et vivat <note>(Ezech. 18. 23)</note>
          </hi>: Tu dixisti,
omnium Sanctorum tuorum eloquio: Convertimini,
sive revertimini, filii hominum, ad clementissimum
Patrem, qui occurrit venientibus, et signum quod suo
vitio perdiderunt, offert, et stolam incorruptionis
largitur antiquam.</p>
        </div3>
<div3>
          <head>8.</head>
          <p>
 <hi>Quia mille anni in oculis tuis, ut dies hesterna,
quae praeteriit,</hi> vel <hi>transiit, et ut vigilia nocturna,</hi> 
sive <hi>in nocte.</hi> Qui per Prophetas semper nos ad poenitentiam
provocas, dicens: <hi>Revertimini filii hominum,</hi> 
petimus (ut ante jam dixi) ne facias hominem
in humilitate sempiterna retineri. Nec enim putamus
longum esse quod promittis, salutem nobis <emph>1056</emph> 
 post tempora multa tribuendam. Aeternitati
enim comparata, brevis est omnium temporum
longitudo. In conspectu enim tuo mille anni quasi una
dies reputantur. Statimque se ipse reprehendit. Male
dixi, unam diem, et unius diei spatio mille annorum
apud te longitudinem computari, cum magis debuerim
dicere, unius vigiliae spatium, instar habere mille
annorum prolixitatem. Nox in quatuor vigilias dividitur,
quae singulae trium horarum spatio supputantur.
Unde et Dominus quarta vigilia ad navigantes
venit Apostolos <note>(Matth. 14; et Marc. 6)</note>. Sicut igitur
una noctis vigilia cito pertransiit, maxime vigiliarum
labore defessis: sic et mille annorum spatia apud te,
qui semper es, et futurus es, et fuisti, pro brevissimo
tempore computantur. Quodque infert: <hi>Sicut dies
hesterna, quae praeteriit,</hi> juxta illud Apostoli sentiamus
quod scribit ad Hebraeos: <hi>Jesus Christus heri et hodie,
ipse et in sempiternum <note>(Hebr. 13. 8)</note>
          </hi>. Ergo arbitror ex
hoc loco, et ex Epistola quae nomine Petri Apostoli
inscribitur, mille annos pro una die solitos appellari:
ut scilicet quia mundus in sex diebus fabricatus
est, sex millibus annorum tantum credatur
subsistere: et postea venire septenarium numerum,
et octonarium, in quo verus exercetur sabbatismus,
et circumcisionis puritas redditur. Unde et octo beatitudinibus
bonorum operum praemia promittuntur. Scribit
autem Petrus hoc modo: <hi>Unum hoc vos ne praetereat,
dilectissimi, quia una dies apud Deum quasi mille
anni, et mille anni quasi unus dies. Non moratur Dominus
in promisso, ut quidam morari existimant <note>(2.
Petr. 3. 8. et 9)</note>
          </hi>.
<pb n="1173"/>
</p>
        </div3>
<div3>
          <head>9. </head>
          <p>
 <hi>Percutiente te eos, somnium erunt, mane quasi
herba transiens. Mane floruit et abiit, ad vesperam conteretur
atque siccabitur.</hi> Septuaginta: <hi>Quae pro nihilo
habentur, eorum anni erunt: Mane sicut herba transeat,
mane floreat et transeat, vespere decidat, induret, et
arescat.</hi> Juxta Hebraicum hic sensus est: Multum
conversioni nostrae contulit et saluti, <emph>1057</emph> quod
omnis vita mortalium, quasi somnium, ita veloci
morte contracta est: quae in similitudinem florum
atque foeni, eodem pene tempore siccatur atque deperit. <hi>Percutiente te,</hi> 
 inquit, <hi>eos,</hi> id est, homines; et
illo sermone completo: <hi>Stulte, hac nocte repetent
animam tuam a te: quae autem praeparasti cujus erunt <note>(Luc. 12. 20)</note>
          </hi>?
Omnis humana conditio somnio comparabitur.
Sicut enim mane virens herba, et suis floribus
vernans, delectat oculos contemplantium, paulatimque
marcescens, amittit pulchritudinem, et in
foenum quod conterendum est, vertitur: ita omnis
species hominum vernat in parvulis, floret in juvenibus,
viget in perfectae aetatis viris: et repente dum
nescit, incanescit caput, rugatur facies, cutis prius
extenta contrahitur; et extremo fine, quod hic dicitur
vespere, id est, senectute, vix moveri potest:
ita ut non cognoscatur quis prior fuerit, sed pene in
alium commutetur. Quid loquimur de infantiae temporibus
usque ad extremam et decrepitam senectutem,
cum hoc et languor faciat, et inediae moeror, ut
vultus prius pulcherrimus feminarum, ad tantam
transeat foeditatem, ut amor in odia commutetur?
Super hac conditione mortalium et Isaias loquitur: <hi>Omnis caro foenum, et omnis gloria ejus quasi flos foeni.
Foenum aruit, flos decidit 
 <note>(Isai. 40. 6)</note>
          </hi>. Juxta Septuaginta
quoque similiter explicandum est. Omne
quod in saeculo longum videtur, apud te, Deus, breve
est. Dies enim et anni quibus humana vita contracta
est, si comparentur aeternitati, reputabuntur pro
nihilo. Sicut enim herba mane crevit, floruit et siccatur,
ad vesperamque indurescit et deperit: ita erit
omnis hominum pulchritudo.</p>
        </div3>
<div3>
          <head>10.</head>
          <p>
 <hi>Consumpti enim sumus in furore tuo, et in indignatione
tua conturbati sumus.</hi> Septuaginta: <hi>Quia defecimus
in ira tua, et in furore tuo turbati sumus.</hi> Pro
eo quod nos diximus, <hi>turbati sumus,</hi> Symmachus
et Aquila transtulerunt, <hi>acceleravimus.</hi> Brevitatem
autem vitae significat humanae. Quodque intulit: <hi>in
ira tua et in furore tuo,</hi> sententiae Dei ostendit perseverantiam,
cui omnes homines subjacemus, illi videlicet: <emph>1058</emph> 
 <hi>Terra es et in terram ibis.</hi> Pulchre
autem, non ut in Septuaginta habetur, <hi>turbati sumus,</hi> 
sed juxta Hebraicum, <hi>acceleravimus</hi> dicitur; ut quamvis
aetas hominum longa videatur, tamen comparatione
aeternitatis brevis sit. Quod et illustris Poeta
testatur, dicens:
</p>
          <l> <hi>Sed fugit interea, fugit irreparabile tempus.</hi> </l>
          <p> <note>(Georgic. lib. 3.)</note> 

<pb n="1174"/>
Et iterum . . . .
</p>
          <l> <hi>Rhoebe diu (res si qua diu mortalibus ulla est)</hi> </l>
<l> <hi>Viximus.</hi> </l>
          <p> <note>(Aeneid. 10.)</note> </p>
        </div3>
<div3>
          <head>11.</head>
          <p>
 <hi>Posuisti iniquitates nostras coram te: negligentias
nostras in luce vultus tui.</hi> Septuaginta: <hi>Posuisti
iniquitates nostras in conspectu tuo, saeculum nostrum
in illuminatione vultus tui.</hi> Ubi nos juxta Hebraicum
et Symmachum posuimus, <hi>negligentias nostras,</hi> pro
quo Septuaginta, <hi>saeculum nostrum</hi> transtulerunt, in
Hebraico scriptum est ALOMENU, quod quinta Editio
interpretatur, <hi>adolescentiam;</hi> Aquila <foreign xml:lang="greek">παροράσεις</foreign>, et nos
in linguam nostram vertere possumus, <hi>errores,</hi> sive <hi>ignorantias.</hi> 
 Unde dixit in alio loco: <hi>Delicta juventutis
meae, et ignorantias meas ne memineris <note>(Ps. 24. 7)</note>
          </hi>. Et
iterum: <hi>Delicta quis intelligit?</hi> Et: <hi>Ab occultis meis
munda me Domine: et ab alienis parce servo tuo <note>(Psal.
18. 13)</note>
          </hi>. Aliena enim nobis sunt vitia, quae saepe voluntate,
interdum ignorantia et errore committimus:
et tamen cum non sit voluntas in crimine, error in
culpa est. Miror autem cur Septuaginta voluerint pro <hi>adolescentia, negligentiis, et erroribus,</hi> 
 sive <hi>ignorationibus,
saeculum</hi> dicere: nisi forte, quod in saeculo
et in vitae hujus tempore vitia committantur. Quodque
intulit: <hi>in illuminatione,</hi> sive <hi>in luce vultus tui,</hi> 
hunc habet sensum. Nihil te nostrorum latuit peccatorum:
secreta quoque nostra tuus oculus inspexit:
juxta illud quod scriptum est: <hi>Tenebrae non abscondentur</hi> 
[al. <hi>obscurabuntur] a te <note>(Psal. 138. 12)</note>
          </hi>. Et, <hi>Scrutans corda et renes Deus 
 <note>(Psal. 7. 10)</note>
          </hi>. Et iterum: <hi>Sicut tenebrae ejus, ita et lumen ejus 
 <note>(Psal. 138. 12)</note>
          </hi>.
Homo enim videt in facie, Deus autem in corde.</p>
        </div3>
<div3>
          <head>12.</head>
          <p>
 <hi>Omnes enim dies nostri transierunt, et in furore
tuo consumpsimus annos nostros, quasi sermonem loquens.</hi> 
Septuaginta: <hi>Quoniam dies nostri defecerunt:
et in ira tua defecimus. Anni nostri sicut aranea meditati
sunt.</hi> Brevitatem humanae vitae, quae sententiae
Dei hucusque subjecta est; et quam in priori versiculo
somnio <emph>1059</emph> comparavit, dicens: <hi>Percutiente
te eos, somnium erunt,</hi> nunc sermoni loquentium
comparat: ut quomodo sermo qui in ore versatur
dum profertur, intercipitur, et esse desistit; sic
et omnis vita nostra pertranseat atque desistat: et
hoc in ira et in furore Dei, cui merito subjacemus, vivente
in nobis, ut supra diximus, sententia Dei. Quae
sit autem ira et furor Dei, crebrius diximus, non
quod Deus ulciscatur iratus, sed quod patientibus
poenas iratus esse videatur. Quod enim in nos ex
perturbatione descendit, in illo est ex judicii veritate.
 Pro <hi>sermone loquentis,</hi> Septuaginta <hi>meditationem
<pb n="1175"/>
araneae transtulerunt.</hi> Quomodo enim loquentis
sermo praetervolat: ita et opus araneae incassum
texitur. De quo super persona haereticorum scriptum
est in Isaia: <hi>Telam araneae texunt <note>(Isai. 59. 5)</note>
          </hi>; quae
parva et levia potest capere animalia, ut muscas, culices
et caetera hujusmodi; a fortioribus autem rumpitur.
Instar levium in Ecclesia simpliciumque, qui
eorum decipiuntur erroribus, cum viros in fidei veritate
robustos non valeant obtinere.</p>
        </div3>
<div3>
          <head>10.</head>
          <p>
 <hi>Dies annorum nostrorum in ipsis septuaginta
anni: sin autem multum, octoginta anni; et quod amplius
est, labor et dolor.</hi> Septuaginta: <hi>Dies annorum
nostrorum in ipsis septuaginta anni. Si autem in potentatibus
octoginta anni: et amplius eorum labor et dolor.</hi> 
Pro eo quod nos posuimus, <hi>in ipsis,</hi> et in Hebraeo
habetur BAEM; Symmachus significantius transtulit <foreign xml:lang="greek">ὁλόκληροι</foreign>
 quod magis ad sensum quam ad verbum
transferre possumus, <hi>universi.</hi> Quidquid igitur vivimus,
et in quo delectabilis est vita mortalium,
septuaginta annorum spatio comprehenditur. <hi>Sin autem
multum,</hi> et ut interpretatus est Symmachus, <hi>contra
opinionem,</hi> octoginta sunt anni; quidquid supra
fuerit, morbis et infirmitate transigitur, quae est socia
senectutis, caligantibus oculis, dolentibus vel cadentibus
prius durissimis dentibus, quod plenius divinus
sermo in Ecclesiaste describit: <hi>Venient dies malitiae,
et in quibus dicemus, non est nobis voluntas. Quando
obscurabitur sol et luna, et stellae; et convertentur nubes
post</hi> <emph>1060</emph> <hi>pluviam. In die qua movebuntur custodes
domus, et subvertentur viri virtutis: cessabuntque
molentes, quia paucae factae sunt: et obscurabuntur quae
vident in foraminibus, et claudentur januae in foro: in
infirmitate vocis molentis, et exsurget ad vocem avis, et
humiliabuntur omnes filiae cantici, et quidem ab alto
aspicient; et pavores in via: et florebit amygdalus, et
incrassabitur locusta, et scindetur capparis. Quoniam
abibit homo in domum aeternitatis suae; et gyrabunt in
foro qui plangunt, quoadusque non pulsetur funiculus
argenti et conteratur ornamentum auri, et confringatur
hydria ad fontem, et impediatur rota in lacu,
et convertatur pulvis in terram sicut fuit; et spiritus
revertatur ad Dominum, qui dedit eum. Vanitas vanitatum,
dicit Ecclesiastes, et universa vanitas.</hi> Quae omnia
humanae vitae et maxime senectutis miserias comprehendunt:
et quem sensum habeant, in suo
loco disseruimus. Sunt qui istum locum allegorice
interpretantes, ad sabbati circumcisionisque mysterium
referunt: quod primum requiescamus in Lege,
et postea verae circumcisionis in Evangelio sacramenta
nos teneant, admonentes et illud: <hi>Da partem
septem, et da partem octo.</hi> Et septuaginta millia, et
octoginta millia hominum multitudines, a quibus
<pb n="1176"/>
templum sub Salomone constructum est. Sed quid
hoc ad praesentem locum, cui sufficit simplex et pura
explanatio, quae non doctrinae gloriam in multiplicatione
sermonum; sed legentis debet intelligentiam
quaerere?</p>
        </div3>
<div3>
          <head>14.</head>
          <p>
 <hi>Quoniam transivimus cito et avolavimus.</hi> Septuaginta: <hi>Quoniam supervenit mansuetudo super nos, et
corripiemur.</hi> 
 Pro quo in Graeco scriptum est <foreign xml:lang="greek">παιδευθησόμεθα,</foreign>
quod verbum ambiguum est; et tam correptionem,
quam eruditionem doctrinamque significat. <hi>Quem enim diligit Dominus, corripit,</hi> 
 sive erudit, <hi>ac
flagellat omnem filium quem recipit.</hi> Quem locum ita
Symmachus transtulit: <hi>Succidimus enim repente, et
avolamus.</hi> Quinta Editio hoc modo: <hi>Quoniam transivimus
celeriter et dissolvimur.</hi> Et est sensus. Post
septuaginta annos, et, ut multum octoginta, quibus
hominum vita transigitur, <emph>1061</emph> cum anima fuerit
a corpore segregata, vento similes avolamus; sive
quia supra herbae virenti et florum pulchritudini, et
ad vesperam siccitati hominem comparat: nunc pro
ariditate vesperae, succisionem florum ponit. Et cum
pertransierit, inquit, omne quod vivimus, subita
morte dissolvimur. Quod autem Septuaginta dixere, <hi>Quoniam superveniet</hi> 
 [al. <hi>supervenit] mansuetudo, et
corripiemur,</hi> hunc habet sensum. Post septuaginta
annos et octoginta, cum venerit Domini mansuetudo,
et dies nobis mortis ingruerit, non judicabimur juxta
meritum, sed juxta clementiam: et quae putatur correptio
esse, eruditio est et doctrina. Satisque miramur
quid voluerint verbum Hebraicum AIS, Septuaginta,
Theodotion, et Sexta Editio transferre <hi>mansuetudinem:</hi> 
cum Aquila, Symmachus et Quinta Editio <hi>festinationem</hi> 
 et <hi>repente celeriter</hi> que transtulerint.</p>
        </div3>
<div3>
          <head>15.</head>
          <p>
 <hi>Quis novit fortitudinem irae tuae, et secundum
timorem tuum, indignationem tuam?</hi> Septuaginta: <hi>Quis
novit potestatem irae tuae, et prae timore tuo iram tuam
dinumerare?</hi> Inter Hebraicum et Septuaginta diversa
distinctio est. Septuaginta enim dinumerationem timori
et furori Domini copulant. Porro Hebraicum
sequenti aptat versiculo, ut sequatur: <hi>Ut numerentur
dies nostri, sic ostende</hi>: <hi>et veniemus corde sapienti.</hi> 
Quod breviter ita nobis disserendum videtur.
Quis potest nosse quamdiu ira tua, ex qua timor nascitur
humano generi, perseveret, nisi te docente,
qui Deus es? Itaque obsecro, ut tempus vitae nostrae
indices nobis, quo possimus corde sapienti, tuo nos
judicio praeparare. Quod autem dixit: <hi>Quis novit fortitudinem
sive potestatem irae tuae; et secundum timorem
tuum, indignationem tuam?</hi> ostendit esse difficile,
irae timorisque et indignationis Dei secretum rationemque
cognoscere: unde et Propheta lacrymabiliter
deprecatur: <hi>Domine ne in ira tua arguas me; neque
in furore tuo corripias me <note>(Psal. 6. 1)</note>
          </hi>. Non enim
<pb n="1177"/>
corripit, ut interficiat atque disperdat; sed ut corrigat
et emendet. Quamobrem et in Osee <note>(Cap. 4. 14)</note>,
populo Judaeorum, cui multum iratus est, dicit se
nequaquam irasci, nec visitare nurus eorum, cum
adulteraverint. Et <emph>1062</emph> per Ezechielem loquitur
ad Jerusalem: <hi>Jam non irascar tibi, et zelus meus
recessit a te <note>(Ezech. 16. 42)</note>
          </hi>. Et in verbis Dierum sonat,
quando pergit Israel adversum hostes in praelium
 corde pacifico.</p>
        </div3>
<div3>
          <head>16.</head>
          <p>
 <hi>Ut numerentur dies nostri, sic ostende, et veniemus
corde sapienti.</hi> Septuaginta: <hi>Dexteram tuam ita
notam fac, et eruditos corde in sapientia.</hi> Quod Aquila,
Symmachus et Quinta Editio sic verterunt: <hi>Dies nostros
sic ostende, ut veniamus corde sapienti.</hi> Errorque
perspicuus est, cur pro <hi>diebus,</hi> Septuaginta <hi>dexteram</hi> 
dixerint: JAMENU quippe verbum compositum est,
significans <hi>dies nostros.</hi> Quod in singulari numero si
scribatur, extrema littera, quae appellatur NUN, exprimit <hi>dexteram;</hi> 
 sicut est illud in nomine BENJAMIN,
qui interpretatur, <hi>filius dexterae.</hi> Sin autem MEM habeat, <hi>diem</hi> 
 vel <hi>dies</hi> sonat. Est autem sensus: Numerum
annorum dierumque nostrorum, quibus in hoc
saeculo nos vivere decrevisti, ostende nobis, ut praeparemus
nos adventui tuo; et contempto errore mortalium,
ad te pergere festinemus, cupiamusque praesentiam
tuam, et ad te festinemus corde sapienti. Nihil
enim ita decipit humanum genus, quam dum ignorant
spatia vitae suae, longiorem sibi saeculi hujus
possessionem repromittunt. Unde et illud egregie dictum
est: Nullum tam senem esse et sic decrepitae
aetatis, ut non se adhuc uno plus anno vivere
suspicetur. Ad hunc sensum pertinet et illud quod
dicitur: <hi>Memento mortis tuae, et non peccabis <note>(Eccl.
7. 40)</note>
          </hi>. Qui enim se recordatur quotidie esse moriturum,
contemnit praesentia, et ad futura festinat.
Hoc est quod David in alio precatur loco, dicens: <hi>Ne auferas me in dimidio dierum meorum, prius quam
abeam, et non subsistam 
 <note>(Ps. 101. 25. et Psal. 38. 14)</note>
          </hi>.
Quod ita exponitur: Ne eo tempore facias me mori,
quando adhuc putabam me victurum, ut possim peccata
corrigere poenitentia. Si enim hoc feceris, inventus
in delictis meis esse desistam. Non, quo [al. <hi>quod</hi> 
] spem resurrectionis neget; sed quo coram eo
se neget posse subsistere, apud quem omnes qui in
vitiis perseverant, pro nihilo computantur [al. <hi>reputantur</hi> ].
Ubi nos interpretati sumus, <hi>eruditos</hi> corde
in sapientia [verius <hi>sapienti</hi> ], alii transtulerunt <hi>compeditos,</hi> 
verbi ambiguitate <emph>1063</emph> decepti. Si enim
dicas <foreign xml:lang="greek">πεπεδημένους</foreign>, <hi>compeditos</hi> significat.</p>
        </div3>
<div3>
          <head>17.</head>
          <p>
 <hi>Revertere Domine usquequo? et exorabilis esto
super servos tuos.</hi> Septuaginta similiter. Quia agimus
<pb n="1178"/>
poenitentiam, et scientes vitae nostrae brevitatem, ad
te corde sapienti cupimus pervenire: et tu, Domine,
revertere ad nos. Peccatis enim nostris longe recesseras,
et dimiseras nos; ut ambularemus secundum
voluntatem et cogitationes nostras. Quod autem infert, <hi>usquequo,</hi> 
 illam habet intelligentiam, quam in
duodecimo Psalmo legimus: <hi>Usquequo Domine
oblivisceris mei in finem?</hi> Qui enim in angustia constitutus
est, serum ei videtur Dei auxilium: et propterea
impensius deprecatur, ut cito adjutorem Dominum
[al. <hi>Deum</hi> ] sentiat; et nequaquam iratum
judicem, sed placatum.</p>
        </div3>
<div3>
          <head>18.</head>
          <p>
 <hi>Imple nos matutina misericordia tua, et laudabimus
et laetabimur in cunctis diebus nostris.</hi> Septuaginta: <hi>Repleti
sumus mane misericordia tua, et exultavimus et delectati
sumus in omnibus diebus nostris.</hi> In cunctis pene
locis hanc habent Septuaginta consuetudinem, ut
quod apud Hebraeos in futurum ostenditur [al. <hi>ponitur</hi> ],
hoc illi quasi jam factum et praeteritum referant.
Hic ergo, non, ut illi voluerunt, dicunt se impletos
esse matutina misericordia Dei, atque laetatos: alioqui
si hoc factum erat, quomodo postea deprecantur,
et dicunt: <hi>Respice in servos tuos et in opera tua?</hi> 
sed totum quod postulant, ideo deprecantur, ut mereantur
matutinam misericordiam ejus, quam cum
fuerint consecuti, laudent Deum atque laetentur in
cunctis diebus vitae suae. Videntur autem mihi in
resurrectionis spem aeternae vitae praemia deprecari,
dicentes: <hi>Imple nos matutina misericordia tua.</hi> Quod
quidem et vicesimi primi Psalmi titulus sonat, qui
proprie ad mysterium Domini et ad resurrectionem
ejus pertinens, inscribitur: <hi>Pro assumptione matutina.</hi> </p>
        </div3>
<div3>
          <head>19.</head>
          <p>
 <hi>Laetifica nos pro diebus, quibus nos</hi> <emph>1064</emph> <hi>afflixisti, et annis, quibus vidimus mala.</hi> 
 Septuaginta: <hi>Laetati sumus pro diebus, quibus nos humiliasti,
annis, quibus vidimus mala.</hi> 
 Et Lazarus, qui receperat
mala in vita sua, in sinu Abraham aeterno quiescit
gaudio <note>(Luc. 16)</note>. Mala autem non ea appellat quae
contraria bonis sunt, sed pro afflictione ponit et angustiis.
Quibus malis et Sara afflixit Agar ancillam
suam; et de quibus in Evangelio scribitur: <hi>Sufficit
diei malitia sua <note>(Matth. 6. 34)</note>
          </hi>. Quanto igitur magis in
hoc saeculo, persecutionibus, paupertate, inimicorum
potentia, vel morborum cruciatibus fuerimus afflicti;
tanto post resurrectionem in futuro majora praemia
consequemur. Pulchre autem non dixit, <hi>sustinuimus
mala;</hi> sed <hi>vidimus.</hi> Quis enim est homo qui vivat, et
non videat mortem <note>(Psal. 88. 49)</note>? Quae non tam ad
dissolutionem corporis referenda est, quam ad multitudinem
peccatorum, juxta quam dicitur: <hi>Anima
quae peccaverit, ipsa morietur <note>(Ezech 18)</note>
          </hi>.
<pb n="1179"/>
</p>
        </div3>
<div3>
          <head>20. </head>
          <p>
 <hi>Appareat apud servos tuos opus tuum, et gloria
tua super filios eorum.</hi> Septuaginta: <hi>Respice in servos
tuos, et in opera tua, et dirige filios eorum.</hi> Ergo
in servis suis ipse Dominus operatur opus suum. Nec
propria qui postulat salute contentus est, sed quaerit
gloriam filiorum, id est, servorum Dei. Filios autem
non tam illos qui de eorum stirpe generati sunt,
quam discipulos debemus accipere; de quibus et
Paulus loquebatur: <hi>Filioli mei, quos iterum parturio <note>(Gal. 4. 19)</note>
          </hi>.
Unde et Joannes Apostolus secundum
merita filiorum suorum, profectusque operum singulorum,
scribit ad parvulos, scribit ad juvenes, scribit
ad patres.</p>
        </div3>
<div3>
          <head>21.</head>
          <p>
 <hi>Et sit decor Domini Dei nostri super nos, et opus
manuum nostrarum fac stabile super nos: et opus manuum
nostrarum confirma.</hi> Septuaginta; <hi>Et sit splendor
Domini Dei nostri super nos; et opera manuum
nostrarum dirige super nos: et opus manuum nostrarum
dirige.</hi> Ubi sunt qui liberi arbitrii sibi potestate
plaudentes, in eo putant se Dei gratiam consecutos, <emph>1065</emph> 
 si habeant potestatem faciendi, vel
non faciendi bona, sive mala? Ecce hic beatus Moyses
post resurrectionem quam postulaverat, dicens: <hi>Imple
nos matutina misericordia tua, et laudabimus et
laetabimur in cunctis diebus nostris,</hi> nequaquam surrexisse
contentus est, et aeternae vitae praemia consecutum;
sed postulat, ut decor Domini Dei sui sit
super eos qui surrexerint, et splendeat in animabus
eordibusque sanctorum: et opera manuum eorum
ipse dirigat, faciatque esse perpetua: ipseque confirmet
quidquid in sanctis videtur boni. Sicut enim
humilitas deprecantis meretur praemia: ita superbia
comtemnentis [al <hi>confidentis</hi> ] Dei auxilio deseretur.
</p>
        </div3>
      </div1>

<div1>
        <head>EPISTOLA CXLI. AD AUGUSTINUM.</head>
<p> <hi>Gratulatur ejus industriae, per quam haereticorum factionibus
obstiterit, eaque in re suum quoque studium
testificatur.</hi> </p>
<p>Domino sancto ac beatissimo Papae AUGUSTINO
HIERONYMUS.</p>
<p>Omni quidem tempore beatitudinem tuam, eo quo
<pb n="1180"/>
decet honore, veneratus sum; et habitantem in te
dilexi dominum Salvatorem: sed [al. <hi>et</hi> ] nunc, si
fieri potest, cumulo aliquid addimus, et plene complemus,
ut absque tui nominis mentione, ne unam
quidem horam praeterire patiamur, qui contra flantes
ventos ardore fidei perstitisti. Maluisti, quantum in
te fuit, solus liberari de Sodomis, quam cum pereuntibus
commorari. Scit quid dicam prudentia tua.
Macte virtute, in orbe [al. <hi>urbe</hi> ] celebraris. Catholici
te conditorem antiquae rursum fidei venerantur atque
suspiciunt; et, quod signum majoris gloriae est,
omnes haeretici detestantur: et me pari persequuntur
odio; ut quos gladiis nequeunt, voto interficiant.
Incolumem et mei memorem te Christi Domini clementia
tueatur, domine venerande et beatissime
Papa.</p>
</div1>

<div1>
        <head> <emph>1066</emph> EPISTOLA CXLII. AD AUGUSTINUM.</head>
<p> <hi>Significat damnatas haereses clam et oblique adhuc moliri,
et non neminem potentem esse, qui dissimulanter
eis faveat.</hi> </p>
<p>Domino sancto ac beatissimo Papae AUGUSTINO
HIERONYMUS.</p>
<p>Multi utroque claudicant pede; et ne fractis
quidem cervicibus inclinantur, habentes affectum
erroris pristini, cum praedicandi eamdem
non habeant libertatem. Sancti fratres, qui cum nostra
sunt parvitate, praecipue sanctae ac venerabiles
filiae tuae, suppliciter te salutant. Fratres tuos, dominum
meum Alypium, et dominum meum Evodium,
ut meo nomine salutes, precor coronam
tuam. Capta Jerusalem tenetur a Nabuchodonosor,
nec Jeremiae vult audire consilia: quin potius
<pb n="1181"/>
Aegyptum desiderat, ut moriatur in Taphnes, et ibi
servitute pereat sempiterna.</p>
</div1>

<div1>
        <head>EPISTOLA CXLIII. AD ALYPIUM ET AUGUSTINUM.</head>
<p> <hi>Alypio et Augustino gratulatur, quorum opera Celestiana
haeresis sit exstincta: simulque excusat quod
nondum scripserit adversus libros Anniani Diaconi
Pelagiani.</hi> </p>
<p>Dominis vere sanctis atque omni affectione ac jure
venerandis ALYPIO et AUGUSTINO Episcopis,
HIERONYMUS in Christo salutem.</p>
<p>Sanctus Innocentius Presbyter, qui hujus sermonis
est portitor, anno praeterito, quasi nequaquam in
Africam reversurus, mea ad dignationem vestram scripta
non sumpsit. Tamen Deo gratias agimus, quod ita
evenit, ut nostrum silentium vestris epistolis <emph>1067</emph> 
vinceretis. Mihi enim omnis occasio gratissima est,
per quam scribo vestrae reverentiae; testem invocans
Deum, quod si posset fieri, assumptis alis columbae,
vestris amplexibus implicarer: semper quidem pro
merito virtutum vestrarum; sed nunc maxime,
quia cooperatoribus et auctoribus vobis, haeresis
Celestiana jugulata est, quae ita infecit corda multorum,
ut cum superatos damnatosque esse se sentiant,
tamen venena mentium non omittant [f. <hi>amittant</hi> ]:
et quod solum possunt, nos oderint, per quos
putant se libertatem docendae haereseos perdidisse.</p>
<div3>
          <head>2.</head>
          <p>
 Quod autem quaeritis, utrum rescripserim contra
libros Anniani [al. <hi>Amandi</hi> ], Pseudodiaconi
Celedensis, qui copiosissime pascitur, ut alienae
blasphemiae verba frivola subministret, sciatis me
ipsos libros in schedulis missos a sancto fratre nostro
Eusebio Presbytero suscepisse, non ante multum
temporis; et exinde vel ingruentibus morbis, vel
dormitione sanctae et venerabilis filiae vestrae Eustochii,
ita doluisse, ut propemodum contemnendos
putarem. In eodem enim luto haesitat, et exceptis
verbis tinnulis atquo emendicatis, nihil aliud loquitur.
Tamen multum egimus; ut dum epistolae meae
respondere conatur, apertius se proderet, et blasphemias
suas omnibus patefaceret. Quidquid enim
in illa miserabili Synodo Diospolitana dixisse se denegat,
<pb n="1182"/>
in, hoc opere confitetur; nec grande est ineptissimis
naeniis respondere. Si autem Dominus vitam <emph>1068</emph> 
 tribuerit, et notariorum habuerimus copiam,
paucis lucubratiunculis respondebimus: non ut convincamus
haeresim emortuam [al. <hi>mortuam</hi> ]; sed ut imperitiam
atque blasphemiam ejus, nostris sermonibus
confutemus. Meliusque hoc faceret sanctitas vestra;
ne compellamur contra haereticum nostra laudare.
Sancti filii communes Albina, Pinianus et Melania
plurimum vos salutant. Has litteras de sancta Bethleem,
sancto Presbytero Innocentio dedi perferendas.
Neptis vestra Paula miserabiliter deprecatur,
ut memores ejus sitis, et multum vos salutat.
Incolumes vos et memores mei, Domini nostri Jesu
Christi tueatur clementia, Domini vere sancti atque
omnium affectione venerabiles patres.
</p>
        </div3>
      </div1>

<div1>
        <head>EPISTOLA CXLIV. S. AUGUSTINI AD OPTATUM EPISCOPUM MILEVITANUM.</head>
<p> <hi>De Natura et origine animae.</hi> </p>
<p> <hi>Nondum se abs Hieronymo responsum epistolae suae
heic 131. de Origine animae accepisse, nec eam interim
consultationem in vulgus edi se probare.</hi> </p>
<p divs_removed="true">Domino beatissimo, sinceriterque carissimo, et
desideratissimo fratri, et Coepiscopo OPTATO AUGUSTINUS
in Domino salutem.

        </p>
        <div3 moved_from_p="true">
            <head>1.</head>
          <p>
 « Per religiosum Presbyterum Saturninum
<pb n="1183"/>
tuae venerationis litteras sumpsi <emph>1069</emph> hoc a me
magno studio quod nondum habeo flagitantis. Sed
eur hoc leceris causam mihi aperuisti, quod scilicet
eredas de hac re mihi consulenti jam fuisse responsum.
Utinam ita esset! Absit ut te, cujus exspectationem
avidissimam noverim, hujus muneris communicationem
fraudarem; sed si quid credis, frater
carissime, quinque ferme anni ecce evoluti sunt, ex
quo in Orientem misi Librum non praesumptionis,
sed consultationis meae, et adhuc rescripta non merui,
quibus mihi enodaretur haec quaestio, in qua me
cupis ad te certam ferre sententiam. Utrumque ego
misissem, si utrumque haberem. Hoc autem quod
habeo, sine altero, quod nondum habeo, cuiquam
debere me jam mittere, vel edere non videtur, ne
ille, qui mihi fortasse, ut desidero responsurus est,
interrogationem meam disputatione operosissima
elaboratam, sine sua responsione, quae adhuc desperanda
non est, per manus hominum notitiamque diffundi
jure succenseat, idque jactantius, quam utilius
fecisse me judicet, quasi ego potuerim quaerere,
quod ille non potuerit enodare, cum forsitan possit,
idque dum faciat, exspectandum sit. Magis enim scio
quod aliis occupatur, quae minime differenda sunt,
plurisque pendenda. Quod ut tua quoque Sanctitas
noverit, attende paulisper, quod mihi alio anno
per latorem per quem scripseram remeantem scripserit.
Nam hoc ex ejus epistola in istam transtuli. » 
Incidit, <hi>inquit,</hi> tempus difficillimum, quando mihi
tacere melius fuit quam loqui; ita ut nostra studia
cessarent ne, juxta Appium, canina exerceretur
facundia. Itaque duobus libellis tuis, quos meo nomini
dedicasti, eruditissimis et omni eloquentiae
splendore fulgentibus, ad tempus respondere non
potui. Non quo quidquam in illis reprehendendum
putem: sed quia juxta Apostolum, <hi>unusquisque in
suo sensu abundet: alius quidem sic, alius autem
sic <note>(Rom. 14. 5)</note>
            </hi>. Certe quidquid dici potuit, et sublimi
ingenio de Scripturarum sanctarum hauriri
fontibus, a te positum atque dissertum est. Sed
quaeso reverentiam tuam, parumper patiaris me
tuum laudare ingenium. Nos enim inter nos eruditionis
causa disserimus. Caeterum aemuli, et maxime
haeretici, si diversas inter nos sententias viderint, de
animi calumniabuntur rancore <emph>1070</emph> descendere.
Mihi autem decretum est te amare, te suspicere,
colere, mirari, tuaque dicta quasi mea defendere.
Certe et in Dialogo quem nuper edidi, tuae
beatitudinis ut dignum fuerat recordatus sum: magisque
demus operam, ut perniciosissima haeresis de
Ecclesiis auferatur, quae semper simulat poenitentiam;
ut docendi in Ecclesiis habeat facultatem:
<pb n="1184"/>
ne si aperta se luce prodiderit, foras expulsa moriatur. » </p>
        </div3>
<div3>
          <head>2.</head>
          <p>
 « Cernis nempe, venerande frater, haec mei
carrissimi verba, inquisitioni meae reddita, non eam
negasse responsionem, sed excusasse de tempore,
quod in alia magis urgentia curam cogeretur impendere.
Vides etiam quam benevolum animum erga
me gerat, quidve commoneat, ne scilicet quod inter
nos, salva utique caritate ac sinceritate amicitiae,
eruditionis causa facimus, calumnientur aemuli, et
maxime haeretici de animi rancore descendere. Proinde
si utrumque opus nostrum, et ubi ego inquisivi,
et ubi ipse ad inquisita responderit, homines legerint,
quia etiam oportet, ut si eadem quaestio secundum
ejus sententiam sufficienter fuerit explicata, me
instructum esse gratias agam, non parvus erit fructus,
cum hoc exierit in notitiam plurimorum, ut
minores nostri non solum sciant, quid de hac re sentire
debeant, quae inter nos diligenti disceptatione
discussa est, verum etiam discant exemplo nostro,
Deo miserante, atque propitio, quemadmodum inter
carissimos fratres, ita non desit alterna inquisitionis
gratia disputatio, ut tamen maneat inviolata dilectio. » </p>
        </div3>
<div3>
          <head>3.</head>
          <p>
 « Si autem scriptum meum, ubi res obscurissima
tantummodo legitur inquisita, sine illius rescripto,
ubi forsitan apparebit inventum, emanarit, latius pergat,
perveniat etiam ad illos, qui <hi>comparantes,</hi> ut
ait Apostolus, <hi>semetipsos sibimetipsis,</hi> non intelligunt,
quo animo a nobis fiat, quo ipsi eo animo facere
nesciunt, et voluntatem meam erga honorandum
pro suis ingentibus meritis dilectissimum amicum,
non sicut eam vident, quomodo nec vident, sed
sicut eis libitum est, et sicut odio suo dictante suspicantur,
exponent: quod profecto, quantum in
nobis est, cavere debemus. At si forte, quod per nos
innotescere nolumus, etiam invitis nobis, eis quibus
nolumus innotuerit, quid restabit, nisi aequo animo
habere Domini voluntatem? Neque <emph>1071</emph> enim hoc
scribere ad quemquam deberem, quod semper latere
voluissem. Nam si (quod absit) aliquo vel casu, vel
necessitate nunquam ille rescripserit, procul dubio
nostra consultatio, quam ad eum misimus, quandoque
manifestabitur. Nec inutilis legentibus erit, quia
etsi non illa invenient, quae requirunt, invenient
certe, quemadmodum sint inquirenda, nec temere
affirmanda, quae nesciunt, et dum ea, quae ibi legerint,
consulere etiam ipsi, quos potuerint, studiosa
caritate, non discordiosa contentione curabunt; donec
aut id, quod volunt reperiant, aut ipsa inquisitione
aciem mentis exerceant, ut ulterius inquirendum non
esse cognoscant. Nunc tamen, quamdiu jam consulti
amici nondum est desperanda responsio, edendam
non esse consultationem nostram, quantum quidem
in nobis est, puto quod persuaserim dilectioni tuae;
quanquam et ipse non eam solam poposceris, sed
adjunctam etiam ejus quem consului, responsionem
<pb n="1185"/>
tibi desideraveris mitti, quod utique facerem, si
haberem. Si autem ut verbis tuae sanctitatis utar,
quae in tua epistola posuisti, <hi>sapientiae meae lucidam
demonstrationem, quam mihi promerito</hi> (ut scribis) <hi>vitae
meae auctor lucis attribuit,</hi> non ipsam dicis consultationem,
et inquisitionem meam, sed mihi jam ejus
rei, quam quaesivi, provenisse inventionem putas,
et ipsam potius poscis ut mittam; facerem si ita esset,
ut putas. Ego enim adhuc, fateor, non inveni,
quemadmodum Anima, et peccatum ex Adam trahat,
(unde dubitare fas non est) et ipsa ex Adam non
trahatur, quod mihi diligentius inquirendum, quam
inconsultius asserendum est. » </p>
        </div3>
<div3>
          <head>4.</head>
          <p>
 « Habent litterae tuae, <hi>nescio quot senes et a doctis
sacerdotibus institutos viros, quos ad tuae modicitatis
intelligentiam, assertionemque veritate plenissimam
revocare non poteras;</hi> nec tamen exprimis quaenam
sit assertio tua veritate plenissima, ad quam senes,
et a doctis sacerdotibus institutos viros revocare
non poteras. Si enim hoc tenebant, vel tenent hi
senes, quod a doctis sacerdotibus acceperunt, quomodo
tibi rustica, et minus instructa clericorum
turba molestias generaverat in his rebus, in quibus <hi>a doctis sacerdotibus fuerat instituta?</hi> 
 Si autem senes
isti, vel turba clericorum ab eo quod a doctis sacerdotibus
acceperat, sua pravitate deviabat, illorum
potius auctoritate fuerat corrigenda, et a tumultu contentiosissimo
comprimenda. <emph>1072</emph> Sed rursus cum
dicis <hi>Te novellum rudemque doctorem, tantorum ac
talium Episcoporum traditiones timuisse corrumpere,
et convertere homines in meliorem partem ob defunctorum
injuriam formidasse,</hi> quid das intelligi, nisi
quod illi, quos corrigere cupiebas, doctorum, atque
magnorum jam defunctorum episcoporum traditiones
nolendo deserere, <hi>novello, rudique doctori</hi> acquiescere
recusabant? Qua in re de illis interim taceo, tuam
vero <hi>assertionem,</hi> quam dicis esse <hi>veritate plenissimam,</hi> 
vehementer scire desidero; non ipsam dico
sententiam, sed ejus assertionem. » </p>
        </div3>
<div3>
          <head>5.</head>
          <p>
 « Improbari enim abs te eos, qui affirmant,
omnes animas hominum ex illa una, quae protoplasto
data est, per generationum successionem
propagari, atque traduci, sufficienter quidem in
nostram notitiam protulisti; sed qua ratione, quibusve
divinarum Scripturarum testimoniis id falsum
esse monstraveris, quia tuae litterae non continent,
ignoramus. Deinde quid ipse pro isto, quod improbas,
teneas, legenti mihi epistolam tuam, et quam
fratribus antea Caesariensibus, et quam mihi nuperrime
direxisti, non evidenter apparet, nisi quod
te video credere, sicut scribis, <hi>Deum fecisse homines,
et facere, et facturum esse, neque aliquid esse in coelis,
aut in terra, quod non ipso constiterit, et constet
auctore.</hi> Hoc sane ita verum est, ut dubitare hinc
<pb n="1186"/>
nullus debeat. Sed adhuc te oportet exprimere,
unde faciat animas Deus, quas negas ex propagine
fieri, utrum aliunde? Et si ita est, quidnam illud
sit, an omnino de nihilo? Nam illud Origenis, et
Priscilliani, vel si qui alii tale aliquid sentiunt: quod
pro meritis vitae prioris terrena, atque mortalia
contrudantur in corpora, absit, ut sentias; huic
quippe opinioni prorsus Apostolica contradicit auctoritas,
dicens, Esau, et Jacob, antequam nati fuissent;
nihil operatos boni, vel mali. Igitur non ex toto,
sed ex parte, nobis est tua de hac re nota sententia;
assertio vero ejus, id est unde doceatur verum esse,
quod sentis, nos penitus latet. Propterea petiveram
prioribus litteris meis, ut <hi>libellum Fidei,</hi> quem te
scripsisse commemoras, eique nescio quem <hi>presbyterum
fallaciter subscripsisse</hi> conquereris, mihi mittere
dignareris: quod etiam nunc peto, et quid testimoniorum
divinorum huic quaestioni reserandae
adhibere potuisti. Dicis enim in epistola ad Caesarienses, <hi>Placuisse vobis, ut omnem veritatis approbationem
etiam Judices cognoscerent</hi> 
 <emph>1073</emph> <hi>saeculares,
quibus ex communi deprecatione residentibus, et ad
fidem universa rimantibus, id Divinitas,</hi> ut scribis, <hi>misericordiae suae infusione largita est, ut majorem
affirmationem pro suis sensibus assertionemque proferrent,
quam vestra circa eos mediocritas cum ingentium
testimoniorum auctoritatibus retentabat.</hi> 
 Has ergo <hi>testimoniorum ingentium auctoritates</hi> 
 ingenti studio
scire desidero. Solam quippe unam causam videris
secutus, qua contradictores tuos refelleres, quod
scilicet negarent esse opus Dei animas nostras.
Quod si sentiunt, merito eorum sententia judicatur
esse damnanda. Nam hoc si de ipsis corporibus
dicerent, procul dubio fuerant emendandi, vel detestandi.
Quis enim Christianus neget opera Dei esse
corpora singulorum quorumque nascentium? Nec
tamen ea propterea negamus a parentibus gigni, quia
fatemur divinitus fingi. Quando ergo dicitur, sic
etiam animarum nostrarum incorporea quaedam
sui generis semina, et a parentibus trahi, et tamen
ex eis animas Dei opere fieri, ad hoc refutandum
non humana conjectura, sed divina Scriptura testis
adhibenda est. Nam de sanctis libris canonicae auctoritatis
potuit nobis testimoniorum suppetere copia,
qua probatur Deus animas facere; sed testimoniis
talibus ii redarguuntur, qui opera Dei esse singulas
quasque animas in hominibus nascentibus negant;
non ii qui hoc fatentur, et tamen eas, sicut corpora,
Deo quidem operante, formari, sed ex parentum
propagatione, contendunt. Ad hos refellendos tibi
divina testimonia certa quaerenda sunt, aut si jam
invenisti, nobis, qui nondum invenimus, cum impensissime,
quantum possumus, inquiramus, mutua
<pb n="1187"/>
dilectione mittenda. Tua quippe consultatio brevis,
atque postrema in litteris, quas ad fratres Caesarienses
misisti, ita se habet: <hi>Exoro, inquis, ut me filium
vestrum, atque discipulum, et ad haec mysteria nuper,
proximeque, Deo juvante, venientem, qua debetis, et
dignum est, et qua prudentes respondere convenit Sacerdotes,
informatione doceatis: utrum magis illa sit
tenenda sententia, quae animam dicit esse de traduce,
et per occultam quamdam originem, ordinemque secretum
in omne hominum genus, coeteras animas ex Adae
protoplasti transfusione defluere, an potius ea, quam
omnes fratres vestri, et sacerdotes hic positi retinent,
et affirmant, eligenda definitio, credulitasque retinenda,
quae Deum auctorem universarum rerum, hominumque
cunctorum et fuisse, et esse, et futurum esse testatur,
et credit.</hi> » <emph>1074</emph>
</p>
        </div3>
<div3>
          <head>6.</head>
          <p>
 « Horum igitur duorum, quae consulens
proposuisti, vis ut eligatur, tibi respondeatur alterutrum,
quod fieri deberet ab scientibus, si essent
inter se duo ista contraria, ut altero electo, consequenter
esset alterum respuendum. Nunc autem, si
quispiam non alterum e duobus his eligat, sed utrumque
verum esse respondeat, id est, in omne hominum
genus caeteras animas ex Adae protoplasti transfusione
defluere, et nihilominus Deum auctorem universarum
rerum, hominumque cunctorum et fuisse, et esse,
et futurum esse credat, et dicat, quid huic contradicendum
esse censes? Numquid nam dicturi sumus: <hi>Si ex parentibus animae propagantur, non est Deus
auctor omnium rerum quia non facit animas?</hi> 
 Respondebitur
enim, si hoc dixerimus: ergo <hi>quia corpora
ex parentibus propagantur, non est Deus auctor omnium
rerum, si propter hoc dicendus est non facere corpora.</hi> 
Quis autem neget, auctorem humanorum omnium
corporum Deum, sed illius dicat solius, quod de
terra primitus finxit, aut certe etiam conjugis ipsius,
quia et ipsam de latere ejus ipse formavit, non autem
etiam exterorum, quia ex illis caetera hominum corpora
defluxisse negare non possumus? » </p>
        </div3>
<div3>
          <head>7.</head>
          <p>
 « Ac per hoc, si, adversus quos tibi est in hac
quaestione conflictus, sic asseverant animarum ex
illius unius derivatione propaginem, ut eas jam Deum
negent facere, atque formare, insta eis redarguendis,
convincendis, corrigendis, quantum Domino adjuvante
potueris. Si autem initia quaedam ex illo uno,
et deinceps a parentibus attrahi, et tamen singulas
in hominibus singulis affirmant ab auctore omnium
rerum Deo creari, atque formari, quid eis respondeatur,
inquire de Scripturis maxime sanctis, quod non
sit ambiguum, nec aliter possit intelligi: aut si jam
invenisti, ut superius postulavi, dirige et nobis. Quod
si te adhuc, sicut me latet; insta quidem omnibus
viribus eos confutare, qui dicunt <hi>animas non ex overe
Divino,</hi> quod eos dixisti in epistola tua prima <hi>inter
secretiores fabulas murmurasse, deinde propter hanc
sententiam stultam, atque impiam a tuo consortio, et
Ecclesiae servitio recessisse,</hi> atque adversus eos omnibus
modis defende, et tuere, quod in eadem epistola
posuisti, <hi>Deum fecisse animas, et facere, et facturum
<pb n="1188"/>
esse, neque aliquid esse in coelis, aut in terra, quod non
ipso constiterit, aut constet auctore.</hi> Hoc enim de omni
omnino genere creaturae verissime, atque rectissime
creditur, dicitur, defenditur, comprobatur. <emph>1075</emph> 
Deus enim auctor universarum rerum, hominumque
cunctorum et fuit, et est, et futurus est, quod in extrema
tua ad Coepiscopos nostros Provinciae Caesariensis
Consultatione posuisti, atque ut id potius
eligerent, exemplo omnium fratrum, et consacerdotum,
qui sunt apud vos, atque id retinent, quodammodo
hortatus es. Sed alia quaestio est ubi quaeritur, utrum
omnium animarum, et corporum auctor, effectorque
Deus sit, quod veritas habet, an aliquid naturarum
exoriatur, quod ipse non faciat, quae opinio prorsus
erroris est; alia vero ubi quaeritur, utrum Deus animas
humanas ex propagine, an sine propagine faciat,
quas tamen ab illo fieri, dubitare fas non est. In
qua quaestione sobrium te esse, ac vigilantem volo;
ne sic animarum propaginem destruas, ut haeresim
Pelagianam incautus incurras. Nam si humanorum
corporum, quorum propagatio est omnibus nota, dicimus
tamen Deum, vereque dicimus, non illius tantum
primi hominis, conjugumve primorum, sed
omnium ex illis propagatorum esse creatorem, puto
facile intelligi, eos qui animarum defendunt propaginem,
non ex hoc nos habere velle destruere,
quando Deus animas facit, cum et corpora facit, quae
de propagine fieri negare non possumus; sed alia
documenta esse quaerenda, quibus hi qui sentiunt
propagari animas, repellantur, si eos errare veritas
loquitur; de qua re illi magis fuerant, si fieri posset,
interrogandi, propter quorum injuriam defunctorum,
sicut scribis in Epistola, quam mihi posteriorem
misisti, <hi>in meliorem partem convertere homines
formidabas.</hi> Hos enim <hi>defunctos, tales tantosque, et tam
doctos Episcopos fuisse</hi> dixisti, <hi>ut earum traditiones
timeres doctor novellus, rudisque corrumpere velle.</hi> 
Itaque si scire possem, <hi>tales ac tanti et tam docti viri</hi> 
istam de animarum propagatione sententiam, quibus
 vel testimoniis asserebant: quam tamen in
litteris ad Caesarienses datis, illorum auctoritatem
nequaquam respiciens, inventionem novam, et inauditum
dogma esse dixisti, cum profecto, et si error
est, novum tamen eum non esse noverimus, sed vetustum,
et antiquum.</p>
        </div3>
<div3>
          <head>8.</head>
          <p>
 « Quando autem nos aliquae causae in aliqua
quaestione non immerito dubitare compellunt,
<pb n="1189"/> <emph>1076</emph> 
 non etiam hinc dubitare debemus, utrum
dubitare debeamus. De dubiis quippe rebus sine dubitatione
dubitandum est. Vides, quemadmodum
Apostolus de se ipso dubitare non dubitet, <hi>utrum in
corpore, an extra corpus</hi> raptus sit in tertium coelum:
sive hoc, sive illud, <hi>nescio, Deus scit. <note>(1. Cor. 12.
2. 3)</note>
          </hi>. Cur ergo mihi, quamdiu nescio, dubitare non
liceat, utrum Anima mea in istam vitam ex propagine,
an sine propagine venerit, cum eam utrolibet
modo a summo, et vero Deo factam esse non dubitem?
Cur mihi fas non sit dicere: Scio <hi>Animam meam ex
opere Dei subsistere, et prorsus opus Dei esse, sive ex
propagine, sicut corpus, sive extra propaginem, sicut
illa, quae primo homini data est, nescio, Deus scit</hi>?
Unum horum vis ut confirmem? Possem, si nossem.
Quod si ipse nosti, en habes me cupidiorem discere,
quod nescio, quam docere, quod scio. Si autem nescis,
sicut ego, ora sicut ego, ut sive per quemlibet
servum suum, sive per se ipsum Magister ille nos
doceat, qui dixit discipulis suis: <hi>Ne velitis dici ab
hominibus Rabbi, unus est enim Magister vester Christus <note>(Matth. 23. 8)</note>
          </hi>.
Si tamen scit expedire nobis, ut
etiam talia noverimus, qui novit non solum quid doceat,
verum etiam quid nobis discere expediat; nam
confiteor dilectioni tuae cupiditatem meam; cupio
quidem et hoc scire, quod quaeris; sed multo magis
cuperem scire, si fieri posset, quando praesentetur
desideratus omnibus gentibus, et quando regnum futurum
sit Sanctorum, quam unde in hanc terram venire
ceperim. Et tamen illud, cum ab illo, qui scit
omnia, discipuli sui, nostri Apostoli, quaererent,
responsum acceperunt: <hi>Non est vestrum nosse tempus,
aut tempora, quae Deus posuit in sua potestate <note>(Act. 1. 7)</note>
          </hi>.
Quid si et hoc scit non esse nostrum
scire, qui profecto scit, quid nobis sit utile scire? Et
illud quidem per illum scio, non esse nostri scire
tempora, quae Pater posuit in sua potestate; utrum
autem originem Animarum, quam nondum scio, nostrum
sit scire, id est pertineat ad nos id scire, ne
hoc quidem scio. Nam si saltem hoc scirem, quod
nostrum non sit id scire, non solum affirmare,
quamdiu nescio, verum etiam quaerere jam desisterem.
Nunc autem quamvis tam sit obscurum, ac profundum, <emph>1077</emph> 
 ut plus illic docendi caveam temeritatem,
quam discendi habeam cupiditatem,
tamen etiam hoc volo scire, si possum. Et licet multo
amplius sit necessarium, quod ait ille Sanctus: <hi>Notum
mihi fac Domine finem meum <note>(Psal. 38. 5)</note>
          </hi> (non
enim ait: <hi>initium meum</hi> ) quod ad istam quaestionem
attinet, me lateret.</p>
        </div3>
<div3>
          <head>9.</head>
          <p>
 « Verum de ipso quoque initio meo ingratus
doctori meo non sum, quod Animam humanam spiritum
esse, non corpus, eumque rationabilem, vel
<pb n="1190"/>
intellectualem scio, nec eam Dei esse naturam, sed
potius creaturam aliquatenus mortalem, in quantum
in deterius commutari, et a vita Dei, cujus participatione
beata sit, alienari potest; et aliquatenus immortalem,
quoniam sensum, quo ei post hanc vitam
vel bene, vel male sit, amittere non potest.
Scio etiam, non eam pro actibus ante carnem gestis
includi in carne meruisse, sed nec ideo esse in homine
sine sorde peccati, etsi <hi>unius diei,</hi> sicut scriptum
est, <hi>fuerit vita ejus super terram <note>(Job 14. 5.
juxta LXX)</note>
          </hi>. Ac per hoc scio ex Adam per seriem
generationis sine peccato neminem nasci, unde et
parvulis necessarium est per gratiam regenerationis
in Christo renasci. Haec tam multa, nec parva, de
initio, vel origine Animarum nostrarum, in quibus
plura sunt ad eam scientiam pertinentia, quae fide
constant, et didicisse me gratulor, et nosse confirmo.
Quapropter, si nescio in origine Animarum, utrum
illas Deus hominibus ex propagine, an sine propagine
faciat, quas tamen ab ipso fieri non ambigo, scire
quidem et hoc magis eligo, quam nescire; sed quamdiu
non possum, melius hinc dubito, quam velut
certum confirmare aliquid audeo, quod illi rei sit
forte contrarium, de qua dubitare non debeo.</p>
        </div3>
<div3>
          <head>10.</head>
          <p>
 « Tu itaque, mi frater bone, quoniam consulis
me, et vis unum horum definiam: utrum Animae
caeterae ex illo uno homine, <emph>1078</emph> sicut corpora
per propaginem, an sine propagine, sicut illius unius
a Creatore, singulis singulae fiant (ab ipso enim fieri,
sive sic, seu sic non negamus) patere, ut etiam ipse
consulam, quomodo inde Anima peccatum originaliter
trahat, unde originaliter ipsa non trahitur? Omnes
enim Animas ex Adam trahere originale peccatum
similiter non negamus, ne in Pelagianam haeresim
detestabilem irruamus. Si hoc, quod ego interrogo,
nec tu scis, sine me patienter utrumque nescire, et
quod tu interrogas, et quod ego. Si autem jam scis
quod interrogo, cum hoc etiam me docueris, tunc et
illud, quod vis ut respondeam, nihil ibi jam metuens,
respondebo. Peto ergo, ne succenseas, quia non
potui confirmare quod quaeris, sed potui demonstrare
quid quaeras, quod cum inveneris, confirmare non
dubites quod quaerebas. Et hoc quidem sanctitati tuae
scribendum existimavi, qui propaginem Animarum
jam quasi certus improbandam putas. Caeterum si
illis, qui hanc asserunt, rescribendum fuisset, fortassis
ostenderem, quemadmodum id quod se nosse
arbitrantur, ignorent, et ne hoc asserere auderent,
quantum formidare deberent. Sane in rescripto amici
quod huic Epistolae inserui, ne te forte moveat, quod
duos libros a me missos commemoravit, quibus respondere
vacuum sibi tempus non fuisse respondit.
Unus est de hac quaestione, non ambo; in alio autem
 aliud ab illo consulendo, et pertractando
<pb n="1191"/>
quaesivi. Quod vero admonet, et hortatur, <hi>ut magis
demus operam, ut perniciosissima haeresis de Ecclesiis
auferatur,</hi> illam ipsam Pelagianam haeresim dicit,
quam cautissime ut devites, quantum possum, frater
<pb n="1192"/>
admoneo, cum de Animarum origine sive cogitas,
sive jam disputas, ne tibi subripiat esse credendum,
ullam prorsus Animam, nisi unius Mediatoris,
non ex Adam trahere originale peccatum generatione
devinctum, regeneratione solvendum.
</p>
        </div3>
      </div1>


<div1>
        <head> <hi>QUINTA CLASSIS</hi> COMPLECTENS TRES EPISTOLAS QUARUM TEMPUS MINUS COMPERTUM EST; QUIBUS TRES ALIAE SUBDUNTUR, QUARUM INCERTUS EST AUCTOR.</head>
        <pb n="1191"/>
        <head> <emph>1079</emph> EPISTOLA CXLV. AD EXUPERANTIUM</head>

<pb n="1191"/>
<p divs_removed="true"> <hi>Exuperantium adhortatur, ut relicta militia, conferat
se ad perfectam Christiani vitam, unaque cum fratre
suo Quintiliano Bethleem commigret.</hi> 

        </p>
        <div3 moved_from_p="true">
            <head>1.</head>
          <p>
 Inter omnia quae mihi sancti fratris Quintiliani
amicitiae praestiterunt, hoc vel maximum est,
quod te mihi ignotum corpore, mente sociavit. Quis
enim non diligat eum, qui sub paludamento et habitu
militari agat opera Prophetarum, et exteriorem hominem
aliud promittentem, vincat interiori homine,
qui formatus est ad imaginem Creatoris? Unde
et prior ad officium provoco litterarum, et precor,
ut mihi occasionem tribuas saepius rescribendi: quo
de caetero scribam audacius. Illud autem prudentiae
tuae breviter significasse sufficiat, ut memineris Apostolicae
sententiae: <hi>Vinctus es uxori, ne quaeras solutionem,
solutus es, ne quaeras uxorem <note>(1. Cor. 7. 27)</note>
            </hi>,
id est, alligationem, quae solutioni contraria est. Qui
igitur servit officio conjugali, vinctus est; qui vinctus
est, servus est; qui autem solutus est, liber est.
Cum ergo Christi gaudeas libertate, et aliud agas,
aliud repromittas, ac propemodum in domate constitutus
sis, non debes ad tollendam tunicam tecto descendere <note>(Luc. 17)</note>,
nec respicere post tergum, nec
aratri semel arrepti stivam dimittere <note>(Luc. 9. 62)</note>:
Sed si fieri potest, imitare Joseph, et Aegyptiae dominae
pallium relinque, ut nudus sequaris Dominum
Salvatorem, qui dicit in Evangelio: <hi>Nisi quis dimiserit
omnia, et tulerit crucem suam, et secutus me
fuerit, non potest meus esse discipulus <note>(Matth. 10. 38)</note>
            </hi>.
Projice sarcinam saeculi, ne quaeras <emph>1080</emph> divitias,
quae camelorum pravitatibus comparantur <note>(Matth. 19. 24)</note>.
Nudus et levis ad coelum evola, ne
alas virtutum tuarum auri deprimant pondera. Hoc
<pb n="1192"/>
autem dico, non quod te avarum didicerim; sed
quod subintelligam, idcirco adhuc militiae operam
dare, ut impleas sacculum, quem evacuare Dominus
praecepit. Si igitur qui habent possessiones et divitias,
jubentur omnia vendere, et dare pauperibus, et
sic sequi Salvatorem: dignatio tua, aut dives est, et
debet facere quod praeceptum est; aut adhuc tenuis,
et non debet quaerere, quod erogatura est. Certe
Christus pro animi voluntate omnia in acceptum refert.
Nemo Apostolis pauperior fuit: et nemo tantum
pro Domino dereliquit. Vidua illa in Evangelio
paupercula, quae duo minuta misit in Gazophylacium,
cunctis praefertur divitibus, quia totum quod
habuit dedit <note>(Luc. 21)</note>. Et tu igitur eroganda non
quaeras; sed quaesita jam tribue, ut fortissimum tyrunculum
suum Christus agnoscat; ut laetus tibi de
longissima regione venienti occurrat Pater; ut stolam
tribuat, ut donet annulum, ut immolet pro te
vitulum saginatum <note>(Luc. 15)</note>, ut expeditum cum
sancto fratre Quintiliano ad nos cito faciat navigare.
Pulsavi amicitiarum fores: si aperueris, nos crebro
habebis hospites.</p>
        </div3>
</div1>

<div1>
        <head>EPISTOLA CXLVI. AD EVANGELUM.</head>
<p divs_removed="true"> <hi>Refellit eorum errorem, qui diaconum Presbytero aequabant,
ostendens quid sit discriminis inter Episcopum,
Presbyterum, et Diaconum.</hi> 

        </p>
        <div3 moved_from_p="true">
            <head>1.</head>
          <p>
 Legimus in Isaia: <hi>Fatuus fatua loquetur <note>(Isai.
32. 6)</note>
            </hi>. Audio quemdam in <emph>1081</emph> tantam erupisse
<pb n="1193"/>
vecordiam, ut Diaconos, Presbyteris, id est,
Episcopis anteferret. Nam cum Apostolus perspicue
doceat eosdem esse Presbyteros quos Episcopos,
quid patitur mensarum et viduarum minister, ut supra
eos se tumidus efferat, ad quorum preces Christi
Corpus Sanguisque conficitur? Quaeris auctoritatem?
Audi testimonium: <hi>Paulus et Timotheus servi
Christi Jesu, omnibus sanctis in Christo Jesu, qui sunt
Philippis, cum Episcopis et Diaconis <note>(Philipp. 1. 1)</note>
            </hi>.
Vis et aliud exemplum? In Actibus Apostolorum, ad
unius Ecclesiae Sacerdotes ita Paulus loquitur: <hi>Attendite
vobis et cuncto gregi, in quo vos Spiritus Sanctus
posuit Episcopos, ut regeretis Ecclesiam Domini,
quam acquisivit sanguine suo <note>(Act. 20. 18)</note>
            </hi>. Ac ne quis
contentiose in una Ecclesia plures Episcopos fuisse
contendat, audi et aliud testimonium, in quo manifestissime
comprobatur eumdem esse Episcopum
atque Presbyterum. <hi>Propter hoc reliqui te in Creta, ut
quae deerant corrigeres, et constitueres Presbyteros per
civitates, sicut et ego tibi mandavi. Si quis est sine crimine,
unius uxoris vir, filios habens fideles, non in accusatione
luxuriae, aut non subditos. Oportet enim
Episcopum sine crimine esse, quasi Dei dispensatorem <note>(Tit. 1. 5 et seqq.)</note>
            </hi>.
Et ad Timotheum: <hi>Noli negligere
gratiam quae in te est, quae tibi data est prophetiae, per
impositionem manuum Presbyterii <note>(1. Tim. 4. 14)</note>
            </hi>. Sed
et Petrus in prima Epistola: <hi>Presbyteros,</hi> inquit, <hi>in
vobis precor Compresbyter, et testis passionum Christi,
et futurae gloriae quae revelanda est, particeps, regere
gregem Christi, et inspicere</hi> <emph>1082</emph> <hi>non ex necessitate,
sed voluntarie juxta Deum <note>(1. Petr. 5)</note>
            </hi>. Quod
quidem Graece significantius dicitur <foreign xml:lang="greek">ἐπισκοποῦντες</foreign>
id est, <hi>super intendentes,</hi> unde et nomen Episcopi
tractum est. Parva tibi videntur tantorum virorum
testimonia? Clangat tuba Evangelica, filius tonitrui,
quem Jesus amavit plurimum, qui de pectore Salvatoris
doctrinarum fluenta potavit <note>(Joan. 21)</note>: <hi>Presbyter,
Electae dominae et filiis ejus, quos ego diligo in
veritate <note>(2. Joan. 1)</note>
            </hi>. Et in alia Epistola: <hi>Presbyter,
<pb n="1194"/>
Gaio carissimo, quem ego diligo in veritate <note>(3. Joan. 1)</note>
            </hi>.
Quod autem postea unus electus est, qui caeteris praeponeretur,
in schismatis remedium factum est: ne
unusquisque ad se trahens Christi Ecclesiam rumperet.
Nam et Alexandriae a Marco Evangelista usque
ad Heraclam et Dionysium Episcopos, Presbyteri
semper unum ex se electum, in excelsiori gradu collocatum,
Episcopum nominabant: quomodo si exercitus
Imperatorem faciat: aut Diaconi eligant de se,
quem industrium noverint, et Archidiaconum vocent.
Quid enim facit excepta ordinatione Episcopus,
quod Presbyter non faciat? Nec altera Romanae urbis
Ecclesia, altera totius orbis existimanda est. Et Galliae,
et Britanniae, et Africa, et Persis, et Oriens et
India, et omnes barbarae nationes, unum Christum
adorant, unam observant regulam veritatis. Si auctoritas
quaeritur, orbis major est Urbe. Ubicumque
fuerit Episcopus, sive Romae, sive Eugubii, sive Constantinopoli,
sive Rhegii, sive Alexandriae, sive
Tanis, ejusdem meriti, ejusdem <emph>1083</emph> est et Sacerdotii.
Potentia divitiarum, et paupertatis humilitas,
vel sublimiorem, vel inferiorem Episcopum
non facit. Caeterum omnes Apostolorum successores
sunt.</p>
        </div3>
<div3>
          <head>2.</head>
          <p>
 Sed dices [al. <hi>dicis</hi> ], quomodo Romae ad testimonium
Diaconi, Presbyter ordinatur? Quid mihi
profers unius urbis consuetudinem? quid paucitatem,
de qua ortum est supercilium, in leges Ecclesiae vindicas?
Omne quod rarum est, plus appetitur. Pulegium
apud Indos pipere pretiosius est. Diaconos paucitas
honorabiles, Presbyteros turba contemptibiles
facit. Caeterum etiam in Ecclesia Romae, Presbyteri
sedent, et stant Diaconi: licet paulatim increbrescentibus
vitiis, inter Presbyteros, absente Episcopo, sedere
Diaconum viderim: et in domesticis conviviis,
benedictiones Presbyteris dare. Discant qui hoc
faciunt, non se recte facere, et audiant Apostolos: <hi>Non
est dignum, ut relinquentes verbum Dei, ministremus mensis <note>(Actor. 6. 2)</note>
          </hi>.
Sciant quare Diaconi constituti sint.
Legant Acta Apostolorum, recordentur conditionis
suae. Presbyter et Episcopus, aliud aetatis, aliud dignitatis
<pb n="1195"/>
est nomen. Unde et ad Titum, et ad Timotheum
de ordinatione Episcopi et Diaconi dicitur <note>(Tit. 1; 1. Tim. 3)</note>:
de Presbyteris omnino reticetur:
quia in Episcopo et Presbyter continetur. Qui
provehitur, de minori ad majus provehitur. Aut igitur
ex Presbytero ordinetur Diaconus, ut Presbyter
minor Diacono comprobetur, in quem crescit ex
parvo, aut si ex Diacono ordinatur Presbyter, noverit
se lucris minorem, Sacerdotio esse majorem. Et ut
sciamus traditiones Apostolicas sumptas de veteri
Testamento, quod Aaron et filii ejus atque Levitae in
Templo fuerunt, hoc sibi Episcopi et Presbyteri et
Diaconi vindicent in Ecclesia.
</p>
        </div3>
      </div1>

<div1>
        <head> <emph>1084</emph> EPISTOLA CXLVII. AD SABINIANUM LAPSUM.</head>
<p divs_removed="true"> <hi>Sabinianum Diaconum, qui perpetrato adulterio, in Bethleem
fugerat, per litteras Episcopi sui Hieronymo
commendatus, manensque in sanctis locis, et Diaconi
officio fungens, virginem quamdam sacram ad stuprum,
fugamque sollicitaverat: deprehensum objurgat,
utque in Monasterio poeniteat, hortatur.</hi> 

        </p>
        <div3 moved_from_p="true">
            <head>1.</head>
          <p>
 Samuel quondam lugebat Saulem, quia poenituerat
Dominum, quod unxisset eum regem super
Israel <note>(1. Reg. 16)</note>: et Paulus Corinthios, in quibus
audiebatur fornicatio, et talis fornicatio, quae ne
inter gentes quidem, voce flebili commonebat, dicens: <hi>Ne cum rursus venero, humiliet me Deus apud
vos, et lugeam multos ex his qui ante peccaverunt, et
non egerunt poenitentiam super immunditiis, quas gesserunt
in impudicitia et fornicatione 
 <note>(1. Cor. 12. ultim)</note>
            </hi>.
Si hoc Propheta et Apostolus nulla ipsi labe maculati,
clementi in cunctos mente faciebant, quanto
magis ego ipse peccator, in te debeo facere peccatorem,
qui non vis erigi post ruinam, nec oculos
ad coelum levas; sed prodacta Patris substantia,
porcorum siliquis delectaris <note>(Luc. 15)</note>, et superbiae
praerupta conscendens, praeceps laberis in profundum?
Deum ventrem vis habere pro Christo: servis
libidini, gloriaris in carne et confusione tua, et
quasi pinguis hostia in mortem propriam saginaris,
imitarisque eorum vitam, quorum tormenta non
metuis: ignorans, quoniam benignitas Dei ad poenitentiam
te hortetur. Secundum autem duritiam tuam
et cor impoenitens, thesaurizas tibi iram in die irae <note>(Rom. 2. 5)</note>.
An idcirco induratur juxta Pharaonem <note>(Exod. 4 et seqq.)</note> 
 cor tuum, quia non statim percuteris,
<pb n="1196"/>
et differeris ad poenam <emph>1085</emph> diu? Et
ille dilatus est, et decem plagas non quasi ab irato
Deo, sed quasi a patre commonente sustinuit, donec
in perversum acta poenitentia, populum quem dimiserat,
per deserta sequeretur, et ingredi auderet
maria; per quae vel sola doceri potuit, timori
habendum eum, cui etiam elementa servirent. Dixerat
et ille, <hi>Non novi Dominum, neque dimitto Israel.</hi> 
Quem tu imitans loqueris: <hi>Visio quam hic videt, in
dies longos est, et in tempora longa iste prophetat <note>(Ezech. 12. 27)</note>
            </hi>.
Propter quod dicit idem Propheta: <hi>Haec dicit Adonai Dominus: Non prolongabuntur
amplius omnes sermones mei, quoscumque loquar;
quia loquar verbum, et faciam 
 <note>(Ibid. v. 28)</note>
            </hi>.
Sanctus David de impiis et de scelestis dicit (quorum
tu pars non modica, sed princeps es) quod saeculi felicitate
fruerentur et dicerent: <hi>Quomodo cognovi
Deus, et si est scientia in excelso? Ecce ipsi peccatores
et abundantes in saeculo obtinuerunt divitias <note>(Psal. 72.
11. et 12)</note>
            </hi>: pene lapso pede et fluctuanti vestigio
causabatur, dicens: <hi>Ergo sine causa justificavi cor
meum, et lavi inter innocentes manus meas <note>(Ibid. v. 13)</note>
            </hi>.
Praemiserat enim, <hi>Quia aemulatus sum super iniqua
agentes, pacem peccatorum videns: quia non est respectus
morti</hi> [al. <hi>in morte] eorum, et solida plaga in
flagella</hi> [al. <hi>flagello] eorum. In laboribus hominum non
sunt, et cum hominibus non flagellabuntur. Propterea
tenuit eos superbia, circumdati sunt iniquitate et impietate
sua. Egredietur sicut ex adipe iniquitas eorum:
transierunt in affectum cordis. Cogitaverunt, et locuti
sunt mala, iniquitatem in excelso</hi> [al. <hi>excelsum] locuti
sunt. Posuerunt in coelum os suum, et lingua eorum
pertransiit super terram <note>(Ibid. v. 3 et seqq.)</note>
            </hi>.</p>
        </div3>
<div3>
          <head>2.</head>
          <p>
 Nonne tibi videtur de te omnis iste Psalmus
esse compositus? Vegeto quippe es corpore, et novus
Antichristi Apostolus, cum in una notus fueris civitate,
transgrederis ad aliam. Non indiges sumptibus;
non plaga forti percuteris; et cum hominibus, qui
non sunt, ut tu, velut irrationabilia jumenta, corripi
non mereris. Propterea elatus es in superbiam, et
vestimentum tuum est facta luxuria, et quasi ex
arvina pingui et quodam adipe eructans verba mortifera,
non te respicis <emph>1086</emph> esse moriturum, nec
umquam post expletam libidinem, poenitentia remorderis.
Transisti in affectum cordis, et ne tibi solus
videaris errasse, simulas nefanda de servis Dei, nesciens
quod iniquitatem in altum loquaris, et ponas
in coelum os tuum. Nec mirum si a te qualescumque
servi Dei blasphementur, cum patremfamilias Beelzebub
vocaverint patres tui. Non est discipulus supra
magistrum, nec servus supra dominum suum.
Si illi in viridi ligno tanta fecerunt, tu in me, arido
<pb n="1197"/>
ligno, quid facturus es <note>(Luc. 23. 31)</note>? Tale quid et
in Malachia plebs scandalizata credentium, de
corde tuo loquitur: <hi>Dixerunt, vanus est qui servit Deo.
Et quid plus? Quia custodivimus mandata ejus, et quoniam
ivimus supplicantes ante faciem Domini omnipotentis.
Et nunc nos beatos dicimus alienos. Reaedificantur
omnes qui faciunt iniqua. Adversati sunt Deo, et
salvi facti sunt. <note>(Malach. 3. 3. 14. juxta LXX)</note>
          </hi>. Quibus
postea diem judicii Dominus comminatur, et quid inter
justum et injustum futurum sit, multo ante praenuntians,
ait: <hi>Et convertimini: et videbitis quid sit inter
justum, et injustum: inter servientem Domino, et non
servientem <note>(Ibid. ultim.)</note>
          </hi>.</p>
        </div3>
<div3>
          <head>3.</head>
          <p>
 Haec tibi ridicula forte videantur, qui comoedis,
et lyricis scriptoribus, et mimis Lentuli delectaris:
quamquam ne ista tibi quidem prae nimia cordis hebetudine
intelligenda concesserim. Prophetarum verba
contemnes [al. <hi>contemnas</hi> ]; sed respondebit tibi
Amos: <hi>Et in tribus et in quatuor impietatibus, nonne
aversabor eum, dicit Dominus <note>(Amos 1. 3. juxta LXX)</note>
          </hi>?
Quoniam enim Damascus, Gaza, Tyrus, Idumaea, Ammonitae,
et Moabitae, Judaei quoque et Israel, saepe
ad se Dei vaticinio destinato, ut agerent aliquando
poenitentiam, audire contempserunt, irae suae, quam
illaturus est, Dominus causas justissimas profert,
dicens: <hi>In tribus et quatuor impietatibus nonne aversabor
eos?</hi> Sceleratum est, inquit, mala cogitare:
concessi. Nequius est male cogitata velle perficere,
et hoc pro mea misericordia benignus indulsi. Numquid
et opere implendum peccatum fuit? et mea superbe
calcanda <emph>1087</emph> clementia? Tamen et post
factum, quia malo poenitentiam peccatoris, quam
mortem: <hi>Non enim sani opus habent medico, sed male
habentes <note>(Luc. 5. 31)</note>
          </hi>, jacenti manum porrigo, et conspersum
in sanguine suo, ut propriis fletibus lavetur,
exhortor. Quod si nec sic poenitentiam vult agere,
et fracto navigio tabulam, per quam salvari poterat,
non retentat, cogor dicere: <hi>Super tribus et quatuor
impietatibus, nonne aversabor eum, dicit Dominus?</hi> 
Aversionem aestimans esse pro poena, dum suae
peccator relinquitur voluntati. Inde est quod peccata
patrum in tertiam et quartam generationem restituit <note>(Exod. 20)</note>,
dum non vult statim punire peccantes,
sed ignoscens primis, postrema condemnat.
Alioqui si protinus scelerum ultor existeret: et multos
alios, et certe Paulum Apostolum Ecclesiae non
haberent. Ezechiel Propheta, cujus supra fecimus
mentionem, Dei verbum ad se factum referens, ait: <hi>Aperi os tuum, et manduca quae ego dabo tibi. Et vidi,</hi> 
<pb n="1198"/>
inquit, <hi>et ecce manus extenta ad me; et in ipsa volumen
libri. Et revolvit illud in conspectu meo, et in ipso</hi> [al. <hi>eo.] scriptum erat, a facie et retrorsum, lamentum, et
carmen, et vae 
 <note>(Ezech. 2. 8. et sqq.)</note>
          </hi>. Prima Scriptura
ad te pertinet, si tamen volueris agere poenitentiam,
post delictum. Secunda ad sanctos, qui ad Dei canticum
provocantur. Non est enim pulchra laudatio in
ore peccatoris. Tertia ad tui similes, qui desperantes
semetipsos tradiderunt immunditiae, et fornicationi,
et ventri, et his quae infra ventrem sunt; qui putant
omnia morte finiri, et nihil esse post mortem, et dicunt: <hi>Tempestas si transierit, non veniet super nos <note>(Isai. 28. 15)</note>
          </hi>.
Liber ille, quem Propheta devorat,
omnis series Scripturarum est. In quibus et poenitens
plangitur, et justus canitur, et maledicitur desperanti
[al. <hi>desperans.</hi> ]. Nihil ita repugnat Deo, quam
cor impoenitens. Solum crimen est, quod veniam consequi
non potest. Si enim ei ignoscitur post peccatum,
qui peccare desistit, et ille flectit judicem qui
rogat: impoenitens autem omnis ad iracundiam provocat
judicantem: solum <emph>1088</emph> desperationis
crimen est, quod mederi nequeat. Porro ut scias
Deum quotidie peccatores ad poenitentiam provocare,
qui si rigidi perstiterint, de clemente eum severum
et trucem faciunt, audi Isaiae verba dicentis: <hi>Et vocabit,</hi> 
inquit, <hi>Dominus sabaoth in die illa ad fletum,
et planctum magnum, et decalvationem, et accinctionem
ciliciorum. Ipsi vero fecerunt laetitiam et exsultationem.
mactantes vitulos, et immolantes oves, ut comederent
carnes, et biberent vinum, dicentes: Manducemus et
bibamus, cras enim moriemur <note>(Isai. 22. 12. et seqq.)</note>
          </hi>.
Post quas voces et perditae mentis audaciam, Scriptura
commemorat, dicens. <hi>Et revelata sunt haec in
auribus Domini sabaoth, non remittetur vobis hoc peccatum,
donec moriamini <note>(Ibidem v. 14)</note>
          </hi>. Si enim peccato
mortui fuerint, tunc eis remittetur peccatum.
Quod quamdiu in peccato vixerint, non dimittitur.</p>
        </div3>
<div3>
          <head>4.</head>
          <p>
 Parce quaeso animae tuae. Crede Dei futurum
esse judicium. Recordare a quali Episcopo Diaconus
ordinatus sis. Nec mirum quamvis sanctum hominem,
tamen in homine deligendo potuisse falli, cum et
Deum poeniteat, quod Saul in regem unxerit <note>(1. Reg.
15)</note>. et in duodecim Apostolis Judas sit proditor repertus;
et de quondam ordinis tui hominibus Nicolaus
<pb n="1199"/>
Antiochenus, immunditiarum omnium, et Nicolaitarum
haereseos auctor exstitisse referatur. Non
tibi illa nunc replico, quod plures virgines stuprasse
narreris; quod a te nobilium violata matrimonia, publico
caesa sint gladio; quod per lupanaria impurus,
et helluo cucurristi. Magna quidem ista sunt pondere
suo, sed fiunt eorum quae illaturus sum comparatione
leviora. Rogo quantum crimen est ubi stuprum et
adulterium parum est? Infelicissime mortalium, tu
speluncam illam, in qua Dei Filius natus est, et veritas
de terra orta est, et terra dedit fructum suum,
de stupro condicturus ingrederis. Non times, ne de
praesepi infans vagiat; ne puerpera Virgo te videat;
ne mater Domini contempletur? Angeli clamant, pastores
currunt, stella desuper rutilat, Magi <emph>1089</emph> 
adorant, Herodes terretur, Jerosolyma conturbatur;
et tu cubiculum virginis, decepturus virginem
irrepis? Paveo miser, et tam mente, quam corpore
perhorresco, ponere tibi volens ante oculos tuos,
opus tuum. Tota Ecclesia nocturnis vigiliis Christum
Dominum personabat, et in diversarum gentium linguis
unus in laudibus Dei spiritus concinebat. Tu inter
ostia quondam praesepis Domini, nunc altaris,
amatorias epistolas fulciebas, quas postea illa miserabilis,
quasi flexo adoratura genu, inveniret et legeret;
et stabas deinceps in choro psallentium, et impudicis
nutibus loquebaris.</p>
        </div3>
<div3>
          <head>5.</head>
          <p>
 Proh nefas, non possum ultra progredi. Prorumpunt
singultus antequam verba, et indignatione
pariter ac dolore, in ipso meatu faucium spiritus coarctatur.
Ubi mare illud eloquentiae Tullianae? ubi torrens
fluvius Demosthenis?
</p>
          <p>Nunc [al. <hi>Nunc, nunc.</hi> ] profecto muti essetis ambo,
et vestra lingua torpesceret. Inventa est res, quam
nulla eloquentia explicare [al. <hi>explicari.</hi> ] queat. Repertum
est facinus, quod nec mimus fingere, nec scurra
ludere, nec Atellanus possit effari. Moris est in
Aegypti et Syriae monasteriis, ut tam virgo, quam
vidua, quae se Deo voverint, et saeculo renuntiantes,
omnes delicias saeculi conculcarint, crinem monasteriorum
matribus offerant desecandum, non intecto
postea contra Apostoli voluntatem incessurae capite;
sed ligato pariter ac velato. Nec hoc quispiam,
praeter tondentes novit et tonsas, nisi quod quia ab
omnibus fit, pene scitur ab omnibus. Hoc autem duplicem
ob causam, de consuetudine versum est in
naturam, vel quia lavacrum non adeunt, vel quia
<pb n="1200"/>
oleum nec capite, nec ore norunt, ne a parvis animalibus,
 quae inter cutem et crinem gigni solent, et
concretis sordibus, opprimantur [al. <hi>obruantur</hi> ].</p>
        </div3>
<div3>
          <head>6.</head>
          <p>
 Videamus igitur, tu vir bone inter ista quid feceris.
Futuro matrimonio, in spelunca illa venerabili,
quasi quosdam <emph>1090</emph> obsides accipis capillos,
sudariola infelicis, et cingulum, dotale pignus, reportas
[al. <hi>deportas</hi> ], jurans ei te nullam similiter
amaturum. Deinde curris ad pastorum locum, et Angelorum
desuper strepitu concinente, in eadem verba
testaris. Nihil dico amplius, quod in oscula rueris,
quod amplexatus sis. Totum quidem de te credi potest,
sed veneratio praesepis et loci [al. <hi>campi</hi> ] non
me sinunt plus credere, quam te voluntate tantum et
animo corruisse. Miser: nonne quando in spelunca
cum virgine stare cepisti, caligaverunt oculi, lingua
torpuit, conciderunt brachia, pectus intremuit,
nutavit incessus? Post Apostoli Petri Basilicam, in
qua Christi flammeo consecrata est: post Crucis et
Resurrectionis et Ascensionis Dominicae sacramenta,
in quibus rursum se in monasterio victuram spoponderat,
audes crinem accipere tecum noctibus dormiturae
[al. <hi>dormiturum</hi> ], quem Christo messuerat in
spelunca? Deinde a vespere usque mane fenestrae illius
assides, et quia propter altitudinem, haerere vobis
cominus non licebat, per funiculum, vel accipis
aliquid, vel remittis. Vide quanta diligentia Dominae
fuerit, ut nunquam virginem, nisi in Ecclesia
videris: et cum talem uterque vestrum habuerit voluntatem,
nisi per fenestram nocte facultas vobis non
fuerit colloquendi. Oriebatur tibi, ut postea didici,
sol invito. Exanguis, marcidus, pallidus, ut suspicione
omni careres, Evangelium Christi, quasi Diaconus
lectitabas. Nos pallorem jejunii putabamus, et exangue
os contra institutum ac morem tuum, quasi confectum
vigiliis mirabamur. Jam tibi et scalae, per
quas deponeres miseram, parabantur; jam iter dispositum,
decreta navigia, condicta dies, fuga animo
pertractata [al. <hi>praeparata</hi> ]; et ecce Angelus ille cubiculi
Mariae janitor, cunarum Domini custos, et infantis
Christi gerulus, coram quo tanta faciebas, ipse
te prodidit.</p>
        </div3>
<div3>
          <head>7.</head>
          <p>
 O funestos oculos meos! o diem illum <emph>1091</emph> 
omni maledictione dignissimum, in quo epistolas illas
tuas, quas hucusque retinemus, consternata mente
legi! quae ibi turpitudines? quae blanditiae? quanta de
condicto stupro exultatio? Haeccine Diaconum,
<pb n="1201"/>
non dicam loqui, sed scire potuisse? Ubi miser ista
didicisti, qui in Ecclesia te nutritum esse jactabas?
Nisi quod in eisdem epistolis juras te nunquam pudicum,
nunquam fuisse Diaconum. Si negare volueris,
manus tua te redarguet ipsi apices proclamabunt,
Habeto interim lucrum sceleris, non possum tibi ingerere
quae scripsisti.</p>
        </div3>
<div3>
          <head>8.</head>
          <p>
 Jaces itaque advolutus genibus meis, et heminam,
ut tuis verbis utar, sanguinis deprecaris, Et,
o te miserum, neglecto judicio Dei, me tantum quasi
vindicem times! Ignovi fateor; quid enim aliud possum
tibi facere, Christianus? Hortatus sum ut ageres
poenitentiam, et in cilicio et cinere volutareris,
ut solitudinem peteres, ut viveres in monasterio, ut
Dei misericordiam jugibus lacrymis implorares. At
tu bonae spei columen, excetrae stimulis inflammatus,
factus es mihi in arcum perversum, et contra
me conviciorum sagittas jacis. Inimicus tibi factus
sum, vera dicens. Non dolebo [al. <hi>doleo</hi> ] de maledictis;
quis enim nesciat, nihil nisi flagitiosum tuo
ore laudari? Hoc plango, quod te ipse non plangis,
quod te non sentis mortuum [al. <hi>esse mortuum</hi> ]; quod
quasi gladiator paratus libithynae, in proprium
funus ornaris. Amiciris linteis, digitos annulis oneras,
dentes pulvere teris, raros in rubenti calvaria digeris
capillos: taurina cervix toris adipeis intumescens,
nec quia propter libidinem fracta est, inclinatur.
Super haec, unguenta fragras, mutas balneas, et contra
renascentes pilos pugnas; per forum ac plateas,
nitidus ac politus amator incedis. Facies meretricis
facta est tibi, nescis erubescere. Convertere miser
ad Dominum, ut ad te Dominus convertatur. Age poenitentiam,
ut et ille agat poenitentiam super <emph>1092</emph> 
omnibus quae locutus est malis ut faceret tibi.</p>
        </div3>
<div3>
          <head>9.</head>
          <p>
 Quid neglecto vulnere proprio, alios niteris infamare?
Quid me bene tibi et sedulo consulentem,
quasi phreneticus morsu lace ras? Esto, ego flagitiosus
sim, ut vulgo jactitas saltem mecum age poenitentiam;
criminosus, ut simulas, imitare lacrymas
criminosi. Num mea peccata virtutes tuae sunt? An
malorum tuorum putas solatium, si multos tui similes
habeas? Fluant paululum de oculis lacrymae intersericum
et linteamina, quibus tibi videris fulgidus et
formosus; intellige te nudum, conscissum, sordidatum
[al. <hi>sordidum</hi> ], mendicantem. Nunquam est
<pb n="1202"/>
sera poenitentia. Quamvis de Jerosolymis descenderis,
et sis in itinere vulneratus, inde te Samaritanus
impositum jumento, curandumque ad stabulum referet.
Sed et si mortuus jaces [al. <hi>jaceas</hi> ] in sepulcro,
tamen et foetentem Dominus suscitabit. Imitare saltem
caecos illos, propter quos Salvator dimittens domum
suam et haereditatem suam, Jericho venit. Sedentibus
in tenebris et umbra mortis lux orta est eis,
Qui postquam praeterire Dominum cognovissent, ceperunt
clamare, dicentes: <hi>Fili David, miserere nostri.</hi> 
Poteris et tu videre, si clames; si accitus ab eo, sordida
vestimenta projicias. <hi>Cum conversus ingemueris,
tunc salvus eris, et tunc scies ubi fueris <note>(Isai. 30.
15)</note>
          </hi>. Tangat modo cicatrices tuas, pertractet luminum
quondam tuorum vestigia. Licet ab utero sic
genitus sis, et in delictis conceperit te mater tua,
asperget te hyssopo, et mundaberis: lavabit te, et
super nivem dealbaberis. Quid incurvus terrae haeres,
et totus in coeno jaces? Illa quam decem et octo annis
Satanas vinxerat, postquam a Salvatore curata
est, coelum erecta suspexit. Quod ad Cain dictum
est, tibi dictum puta, <hi>Peccasti, quiesce <note>(Genes. 4.
13)</note>
          </hi>: Quid longius recedis a-facie Dei, et habitas in
terra Naid? Quid totus in salo fluctuas, nec statuis
supra petram pedem tuum? <emph>1093</emph> Cave ne te
Phinees cum Madianitide fornicantem seiromaste
configat. Quid postquam Thamar virginem frater et
consanguineus polluisti, versus in Absalom, occidere
eum cupis, qui te rebellantem plangit et mortuum?
Clamat contra te sanguis Nabuthae: et vinea <hi>Jezrael,</hi> 
hoc est, <hi>seminis Dei;</hi> quam in hortum voluptatum,
lasciviae olera convertisti, dignam de te ultionem reposcit.
Mittitur tibi Elias, tormenta et interitum nuntians.
Incurvare, et sacco vestire paulisper, et de te
poterit dicere Deus: <hi>Vidisti, quia reveritus fuerit Achab
a facie mea? Non superducam malitiam in diebus ejus <note>(3. Reg. 21. 29)</note>
          </hi>.</p>
        </div3>
<div3>
          <head>10.</head>
          <p>
 Sed forte blandiris tibi, quod a tali Episcopo
Diaconus ordinatus es. Jam superius dixi, nec patrem
pro filio, nec filium pro patre puniri. <hi>Anima enim quae
peccaverit, ipsa morietur <note>(Ezech. 18. 4)</note>
          </hi>. Et Samuel
habuit filios qui recesserunt a timore Dei, et abierunt
post avaritiam et iniquitatem. Et Heli Sacerdos sanctus
fuit; sed habuit filios, qui, ut in Hebraeorum
 volumine legimus, fornicabantur cum mulieribus
<pb n="1203"/>
in tabernaculo Dei, et in similitudinem tui, impudenter
sibi Dei ministerium vindicabant <note>(1. Reg. 8)</note>.
Unde et locus tabernaculi ipse subversus est et propter
vitia Sacerdotum Dei, sanctuarium, destitutum
est [al. <hi>destructum</hi> ]. Quanquam et ipse Heli dum est
nimium lenis in filios, offendit Deum; tantumque
abest, ut te valeat Episcopi tui justitia liberare, ut
timendum sit, ne propter te de solio suo corruens
 <foreign xml:lang="greek">ὀπισθοτόνῳ</foreign> pereat insanabili. Si Oza Levites Arcam
Domini, quam portare ipse debuerat, quasi ruentem
sustentare voluit, et percussus est: quid de te fututurum
putas, qui stantem Arcam Domini praecipitare
conatus es? Quanto magis Episcopus qui te ordinavit
probabilis est, tanto tu amplius detestandus, qui talem
hominem fefellisti. Solemus mala domus nostrae
scire novissimi, ac liberorum et conjugum vitia, vicinis
canentibus, ignorare. Noverat te omnis Italia.
Universi te stare ante altare Christi ingemiscebant.
Nec tu tam callidus eras, <emph>1094</emph> ut prudenter tua
vitia celares. Sic aestuabas, sic subantem te et lascivientem
huc atque illuc rapiebat voluptas, ut quasi
quosdam triumphos, palmamque vitiorum de expletis
libidinibus sublevares.</p>
        </div3>
<div3>
          <head>11.</head>
          <p>
 Denique inter gladios barbari, et barbari
mariti, et mariti potentis excubias, impudicitiae flamma
te rapuit. Non timuisti in illa domo adulterium
facere, in qua sine judice laesus vir se poterat ulcisci.
Duceris ad hortulos, ad suburbana pertraheris: tam
libere et insane te agis, ut absente marito, uxorem
te putes habere, non adulteram. Inde [al. <hi>Unde</hi> ] per
quosdam cuniculos dum illa tenetur, erumpis. Romam
occultus ingrederis, latitas inter Samnitas latrones,
et ad primum mariti nuntium, quod novus tibi
ex Alpibus Hannibal descendisset, navigio te credis
in tuto. Tanta fugae celeritas fuit, ut tempestatem
terra duceres tutiorem. Venis [al. <hi>Venisti</hi> ] utcumque
in Syriam, inde te velle Jerosolymam transcendere,
et serviturum Domino polliceris. Quis non susciperet
eum, qui se Monachum promittebat, praesertim ignorans
tragoedias tuas, et Episcopi tui Commendatitias
ad caeteros Sacerdotes epistolas legens? At tu infelix
transfigurabas te in Angelum lucis, et minister Satanae,
ministrum justitiae simulabas. Sub vestitu ovium
latebas lupus, et post adulterium hominis, adulter
Christi esse cupiebas.</p>
        </div3>
<div3>
          <head>12.</head>
          <p>
 Haec idcirco retuli, ut totam tibi scenam operum
tuorum, quasi in brevi depingerem tabella, et
gesta tua ante oculos tuos ponerem, ne misericordiam
Domini nimiamque clementiam, materiam existimes
delictorum, rursum crucifigens tibimetipsi
<pb n="1204"/>
Filium Dei, et ostentui habens, et non legens illud
quod sequitur. <hi>Terra enim venientem saepe super se
bibens imbrem, et generans herbam opportunam illis a
quibus colitur, accipit benedictionem a Domino: Proferens
autem spinas et tribulos, reproba est et maledicto
proxima, cujus consummatio fit in combustionem <note>(Heb. 6. 7. et 8)</note>
          </hi>.
</p>
        </div3>
      </div1>

<div1>
        <head> <emph>1095</emph> EPISTOLA CXLVIII. AD CELANTIAM MATRONAM. <hi>De ratione pie vivendi.</hi> </head>
<p divs_removed="true"> <hi>Celantiam nobilem matronam docet, quomodo inter saeculi
honores, divitias, ac Matrimonii onera vitam
suam sancte ac religiose ducat. Ad divinae Scripturae
lectionem primum hortatur, deinde ne de generis
nobilitate superbiat, in quo sita sit vera nobilitas,
docet; denique quod aliquot jam ante annos absque
pacto, et consensu viri, continentiam servare sibi
proposuisset in animo, acriter redarguit, et quid viro
suo debeat, ostendit.</hi> 

        </p>
        <div3 moved_from_p="true">
            <head>1.</head>
          <p>
 Vetus Scripturae celebrata sententia est, esse
pudorem, quo gloria inveniatur et gratia; et esse
rursus pudorem, qui soleat parere peccatum. Cujus
dicti veritas, quanquam satis ad omnium intelligentiam
ipsa sui luceat claritate, mihi tamen,
nescio quomodo in praesenti causa propius innotuit.
Provocatus enim ad scribendum litteris tuis, quae
miris hoc a me obsecrationibus flagitabant, diu fateor
de responsione dubitavi: silentium mihi imperante
verecundia. Cui tamen fortissime resistebat, et
vim faciebat precum tuarum fidelis ambitio. Pugnabatque
acriter cum haesitatione mea humilitas obsecrantis,
et magna quadam fidei violentia, oris claustra
pulsabat. Cumque sic animum in utroque nutantem,
cogitatio diversa libraret, pene pudor exclusit
officium. Sed me illa, quam supra posui, sapientis
sententia, armavit ad depellendam inutilem verecundiam,
<pb n="1205"/>
et damnosum silentium resolvendum, cum utique
ipsam scribendi causam tam honestam viderem
esse, tam sanctam, ut peccare me crederem, si tacerem:
illud <emph>1096</emph> mecum Scripturae reputans: <hi>Tempus tacendi, et tempus loquendi 
 <note>(Eccl. 3. 7)</note>
            </hi>. Et
iterum: <hi>Ne retineas verbum in tempore salutis <note>(Eccli.
4. 28)</note>
            </hi>. Et illud B. Petri: <hi>Parati semper ad satifactionem
omni poscenti vos rationem <note>(1. Petr. 3. 15)</note>
            </hi>.</p>
        </div3>
<div3>
          <head>2.</head>
          <p>
 Petis namque, et sollicite ac violenter petis, ut
tibi certam ex Scripturis sanctis praefiniamus regulam,
ad quam ordines cursum vitae tuae, ut cognita
Domini voluntate, inter honores saeculi et divitiarum
illecebras morum magis diligas supellectilem, atque
ut possis in conjugio constituta, non solum conjugi
placere, sed etiam ei qui ipsum indulsit conjugium.
Cui tam sanctae petitioni, tamque pio desiderio, non
satisfacere: quid aliud est, quam profectum alterius
non amare? Parebo igitur precibus tuis, teque paratam
ad implendam Domini voluntatem, ipsius nitar
incitare sententiis. Idem est enim verus omnium Dominus
ac magister, qui nos placere sibi jubet, et docet
quomodo placere ei possimus. Ipse itaque te informet,
ipse te doceat, qui interroganti in Evangelio
adolescenti, quid faceret, ut mereretur vitam aeternam,
divina continuo mandata proponit <note>(Matth. 19)</note>,
ostendens nobis ejus voluntatem esse faciendam, a
quo speramus et praemia. Propter quod alio testatur
loco: <hi>Non omnis qui dicit mihi, Domine, Domine, intrabit
in regnum coelorum: sed qui facit voluntatem
Patris mei qui in coelis est, ipse intrabit in regnum
coelorum <note>(Ibid. 7. 21)</note>
          </hi>. Quo manifeste illud ostenditur,
nos non sola Dei confessione tanti praemii magnitudinem
promereri, nisi fidei et justitiae opera conjuncta
sint.</p>
        </div3>
<div3>
          <head>3.</head>
          <p>
 Qualis enim est illa confessio, quae sic Deo credit,
ut pro nihilo ejus ducat imperium? Aut quomodo
ex animo, ac vere dicimus, Domine, Domine,
si ejus, quem Dominum confitemur, praecepta contemnimus?
Unde ipse in Evangelio dicit: <hi>Quid autem
vocatis me, Domine, Domine, et non facitis quae dico <note>(Luc. 6. 46)</note>
          </hi>?
Et iterum: <hi>Populus hic labiis me honorat,</hi> <emph>1097</emph> 
 <hi>cor autem eorum longe est a me <note>(Matth.
15. 8. Isai. 29. 13)</note>
          </hi>. Et rursum loquitur per Prophetam: <hi>Filius honorificat patrem, et servus dominum
suum timet. Et si pater ego sum: ubi est honor meus?
et si Dominus ego sum, ubi est timor meus 
 <note>(Malach. 1.
6)</note>
          </hi>? Ex quo apparet, nec honorari ab eis Dominum,
nec timeri, qui ejus praecepta non faciunt. Et ad David
expressius dicitur, qui peccatum admiserat: <hi>Et
pro nihilo duxisti Dominum <note>(2 Reg. 12)</note>
          </hi>; et ad Heli
fit sermo Domini: <hi>Qui honorificat me, honorificabo
eum; qui autem pro nihilo me habent, ad nihilum redigentur <note>(1. Reg. 2. 30)</note>
          </hi>.</p>
        </div3>
<div3>
          <head>4.</head>
          <p>
 Et nos securo ac bono animo sumus qui per
singula quaeque praecepta, inhonorantes Deum
<pb n="1206"/>
clementissimum Dominum ad iracundiam provocamus,
ejusque imperium superbissime contemnendo,
in tantae majestatis imus injuriam? Quid enim unquam
tam superbum, quid vero tam ingratum videri
potest, quam adversus ejus vivere voluntatem, a quo
ipsum vivere acceperis? quam illius praecepta despicere,
qui ideo aliquid imperat, ut causas habeat remunerandi?
Neque enim obsequii nostri Deus indiget,
sed nos illius indigemus imperio. <hi>Mandata ejus desiderabilia
super aurum et lapidem pretiosum nimis, et
dulciora super mel et favum: quoniam in custodiendis
illis retributio multa <note>(Ps. 18. 11. 12)</note>
          </hi>. Et ideo nobis
irascitur, idcirco magis illa immensa Dei bonitas
offenditur, quia eam per tanti etiam praemii detrimenta
 contemnimus: nec solum imperata, sed
etiam promissa illius pro nihilo ducimus. Unde saepe,
imo semper illa nobis Domini revolvenda sententia: <hi>Si vis ad vitam venire, serva mandata 
 <note>(Matth. 19. 17)</note>
          </hi>;
hoc enim tota nobiscum lege agitur: hoc Prophetae,
hoc Apostoli docent: hoc a nobis, et vox Christi et
sanguis efflagitat: qui ideo <hi>pro omnibus mortuus est,
ut qui vivunt, jam non sibi vivant, sed ei, qui pro illis
mortuus est <note>(2. Cor. 5. 15)</note>
          </hi>. Vivere autem illi non est
aliud, quam ejus praecepta servare, quae nobis ille
quasi certum quoddam dilectionis suae pignus, servanda
mandavit. <hi>Si diligitis,</hi> inquit, <hi>me, mandata mea
servate <note>(Joan. 14. 15)</note>
          </hi>. Et, <hi>qui habet mandata mea, et
servat ea, ille est qui diligit me.</hi> Ac rursus: <hi>Si quis
diligit me,</hi> <emph>1098</emph> <hi>sermonem meum servabit, et
Pater meus diliget eum, et ad eum veniemus, et mansionem
apud eum faciemus. Qui non diligit me, sermones
meos non servat <note>(Ibid. v. 21. 23 et 24)</note>
          </hi>. Grandem
vim obtinet vera dilectio. Et qui perfecte amatur,
totam sibi amantis vindicat voluntatem. Nihil
est imperiosius caritate. Nos si vere Christum diligimus:
si ejus nos redemptos sanguine recordamur,
nihil magis velle, nihil omnino debemus agere, quam
quod illum velle cognoscimus.</p>
        </div3>
<div3>
          <head>5.</head>
          <p>
 Duo autem sunt genera mandatorum, in quibus
clauditur tota justitia. Prohibendi unum est, jubendi
alterum. Ut enim mala prohibentur, ita praecipiuntur
bona. Ibi otium imperatur, hic studium. Ibi
coercetur animus, hic incitatur. Ibi fecisse, hic
non fecisse, culpabile est. Unde et Propheta dicit: <hi>Quis est homo qui vult vitam, et cupit videre dies bonos?
Prohibe linguam tuam a malo, et labia tua ne loquantur
dolum. Declina a malo, et fac bonum 
 <note>(Psal. 33. 13. 14.
et 15)</note>
          </hi>. Et beatus Apostolus. <hi>Odientes malum, adhaerentes
bono <note>(Rom. 12. 9)</note>
          </hi>. Hoc itaque duplex diversumque
praeceptum, prohibendi scilicet et imperandi,
<pb n="1207"/>
aequo omnibus jure mandatum est. Non virgo, non
vidua, non nupta, ab hoc imperio libera est. In quovis
proposito, in quovis gradu, aequale peccatum est,
vel prohibita admittere, vel jussa non facere. Neque
vero eorum te seducat error, qui ex arbitrio suo eligunt,
quae potissimum Dei mandata faciant, quaeve
quasi vilia ac parva despiciant: nec metuunt, ne secundum
divinam sententiam, minima contemnendo
paulatim decidant <note>(Eccli. 19. 1)</note>.</p>
        </div3>
<div3>
          <head>6.</head>
          <p>
 Stoicorum quidem est, peccatorum tollere
differentiam, et delicta omnia paria judicare: nec
ullum inter scelus et erratum discrimen facere. Nos
vero etsi multum inter peccata distare credimus,
quia et legimus: tamen satis prodesse ad cautionem
dicimus, etiam minima pro maximis cavere. Tanto
enim facilius abstinemus a quocumque delicto, quanto
illud magis metuimus. Nec cito ad majora progreditur,
qui etiam parva formidat. Et sane nescio, an
possimus leve aliquod peccatum dicere quod in Dei <emph>1099</emph> 
 contemptum admittitur. Estque ille prudentissimus,
qui non tam considerat quod jussum
sit, quam illum qui jusserit: nec quantitatem imperii,
sed imperantis cogitat dignitatem.</p>
        </div3>
<div3>
          <head>7.</head>
          <p>
 Aedificanti itaque tibi spiritualem domum non
super levitatem arenae, sed super soliditatem petrae,
innocentiae in primis fundamentum ponatur, super
quod facilius possis arduum culmen justitiae erigere.
Maximam enim partem aequitatis implevit, qui
nulli nocuit: beatusque est qui potest cum sancto
Job dicere: <hi>Nulli nocui hominum: juste vixi cum
omnibus <note>(Job 27. 6)</note>
          </hi>. Unde audenter et simpliciter
loquebatur ad Dominum. <hi>Quis est ille qui judicetur
mecum <note>(Job 13. 19)</note>
          </hi>? id est, quis tuum adversum
me potest implorare judicium, ut se laesum a me
convincat? Purissimae conscientiae est, secure canere
cum Propheta: <hi>Perambulabam in innocentia cordis
mei: in medio domus meae <note>(Psal. 100. 3)</note>
          </hi>. Unde
idem alibi dicit: <hi>Non fraudavit eos Deus bonis,
qui ambulant in innocentia <note>(Psal. 83. 13)</note>
          </hi>. Itaque
malitiam, odium atque invidiam, quae vel maxima,
vel sola semina sunt nocendi, Christiana a se propellat
anima: neque manu tantum, aut lingua, sed
corde quoque custodiat innocentiam: nec opere modo,
sed voto etiam nocere formidet. Quantum enim
ad peccati rationem pertinet, nocuit et qui nocere
<pb n="1208"/>
disposuit. Multi nostrorum [al. <hi>nostrum</hi> ] illum absolute
atque integre definiunt innocentem, qui ne in
eo quidem ulli noceat quo prodesse desistat. Quod si
est verum, tum demum laetare de innocentiae conscientia,
si cum potes adjuvare, non desinas; si vero
divisa inter se ista atque distincta sunt: aliudque est
non nocere quod semper potes, aliud prodesse cum
possis, aliud malum non facere, aliud operari bonum:
illud tibi rursum occurrat: non sufficere Christiano,
si partem unam justitiae impleat, cui utraque
praecipitur.</p>
        </div3>
<div3>
          <head>8.</head>
          <p>
 Neque enim debemus ad multitudinis exempla
respicere: quae nullam morum disciplinam sequens,
nullum vivendi tenens ordinem, non tam ratione ducitur, <emph>1100</emph> 
 quam quodam impetu fertur. Nec
imitandi nobis illi sunt, qui sub Christiano nomine
gentilem vitam agunt, et aliud professione, aliud conversatione
testantur: atque, ut Apostolus ait, <hi>Deum
confitentur se nosse, factis autem negant <note>(Tit. 1. 13)</note>
          </hi>.
Inter Christianum et gentilem non fides tantum debet,
sed etiam vita distinguere: et diversam religionem,
per diversa opera monstrare. <hi>Nolite,</hi> ait Apostolus, <hi>jugum ducere cum infidelibus. Quae enim participatio
justitiae cum iniquitate? Aut quae societas luci ad tenebras? Quae autem conventio Christi ad Belial?
Aut quae pars fideli cum infideli? Qui autem consensus
templo Dei cum idolis 
 <note>(2. Cor. 6. 14. et seqq.)</note>
          </hi>?</p>
        </div3>
<div3>
          <head>9.</head>
          <p>
 Sit ergo inter nos et illos maxima separatio.
Disjungitur [al. <hi>Distinguitur</hi> ] certo discrimine error
et veritas. Illi terrena sapiant, qui coelestia promissa
non habent. Illi brevi huic vitae se totos implicent,
 qui aeterna nesciunt. Illi peccare non metuant,
qui peccatorum impunitatem putant. Illi serviant vitiis,
qui non sperant futura praemia virtutum. Nos
vero qui purissima confitemur fide, omnem hominem
manifestandum esse ante tribunal Christi, <hi>ut recipiat
unusquisque propria corporis sui, prout gessit; sive
bonum, sive malum <note>(2. Cor. 5. 10)</note>
          </hi>: procul esse debemus
a vitiis, dicente Apostolo: <hi>Qui enim Christi sunt,
carnem suam crucifixerunt cum vitiis et concupiscentiis <note>(Galat. 5. 24)</note>
          </hi>.
Nec turbam sequantur errantem, qui
se veritatis discipulos confitentur.</p>
        </div3>
<div3>
          <head>10.</head>
          <p>
 Duas certe conversationis vias, et distincta in
diversum itinera vivendi, Salvator in Evangelio
ostendit. <hi>Quam,</hi> inquit, <hi>spatiosa via, quae ducit ad
mortem, et multi sunt qui intrant per eam.</hi> Et rursum: <hi>Quam arcta via et angusta est, quae ducit ad vitam, et
pauci sunt qui inveniunt eam 
 <note>(Matth. 7. 13. et 14)</note>
          </hi>.
<pb n="1209"/>
Vide quanta inter has vias separatio sit, quantumque
discrimen. Illa ad mortem, haec tendit ad vitam. Illa
 celebratur et teritur a multis, haec vix invenitur a
paucis. Illa enim vitiis per consuetudinem, quasi declivior
ac mollior, et velut quibusdam amoena floribus
voluptatum facile ad se rapit commeantium multitudinem:
haec vero insueto <emph>1101</emph> calle virtutum
tristior atque horridior: ab his tantum eligitur, quibus
non tam delectatio itineris cordi est, quam utilitas
mansionis. Asperam enim nobis, et insuavem
virtutum viam, nimia facit vitiorum consuetudo, quae
si in partem alteram transferatur, <hi>invenietur,</hi> sicut
Scriptura dicit, <hi>semita justitiae laevis <note>(Prov. 2. 20. juxta
LXX)</note>
          </hi>. Ponamus ergo jam rationem vitae nostrae, et
per quam potissimum gradiamur viam, conscientia
teste
discamus. Omne enim quod agimus, omne quod
loquimur, aut de lata, aut de angusta via est. Si cum
paucis angustum iter et subtilem quamdam semitam
invenimus, ad vitam tendimus. Si vero multorum
comitamur viam, secundum Domini sententiam, imus
ad mortem.</p>
        </div3>
<div3>
          <head>11.</head>
          <p>
 Si ergo odio atque invidia possidemur, si cupiditati
et avaritiae cedimus, si praesentia commoda
futuris praeferimus: per spatiosam viam incedimus.
Habemus enim ad haec comitum multitudinem, et late
similium stipamur agminibus. Si iracundiam libidinemque
explere volumus, si injuriam vindicamus [al. <hi>vindicare</hi> 
], si maledicenti remaledicimus, et adversum
inimicum inimico animo sumus, aeque cum pluribus
ferimur. Si vel adulamur ipsi, vel adulantem libenter
audimus, si verum dicere gratia impedimur, et
magis offendere animos hominum timemus, quam
non ex animo loqui; de multorum item via sumus.
Tot nostri sunt socii, quot extranei veritatis. At e
contrario, si ab his omnibus vitiis sumus extranei,
si purum ac liberum animum praestamus, et omni cupiditate
calcata, solis studemus divites esse virtutibus:
per angustam viam nitimur. Conversatio enim
ista paucorum est. Estque perrarum atque difficile,
idoneos hujus itineris comites reperire. Quin etiam
multi hac ire se simulant, et per diversa errorum
diverticula, ad viam multitudinis revertuntur. Ideoque
timendum est, ne quos duces recti hujus itineris habere
nos credimus: eos comites habeamus erroris.</p>
        </div3>
<div3>
          <head>12.</head>
          <p>
 Si igitur inveniuntur exempla, quae nos per
hanc ducant viam, et rectum Evangelii tramitem
teneant, sequenda sunt. Sin vero ea vel deficiunt, vel
deficere putantur, Apostolorum forma <emph>1102</emph> universis
proposita est. Clamat vas electionis Paulus,
nosque quasi ad angustum hoc iter convocans, dicit: <hi>Imitatores mei estote, sicut et ego Christi 
 <note>(1. Cor. 11.
1)</note>
          </hi>. Certe quod est amplius omnibus, ipsius Domini
relucet exemplum, qui in Evangelio ait: <hi>Venite ad
<pb n="1210"/>
omnes qui laboratis et onerati estis, et ego requiescere
faciam vos. Tollite jugum meum super vos, et discite a
me, quia mitis sum, et humilis corde <note>(Matth. 11. 28.
29)</note>
          </hi>. Si periculosum est imitari illos, de quibus dubitas
an imitandi sint: hunc certe imitari tutissimum
est, atque ejus vestigia sequi, qui dixit: <hi>Ego sum
via, veritas, et vita <note>(Joan. 14. 6)</note>
          </hi>. Nunquam enim errat,
qui sequitur veritatem. Unde et Apostolus Joannes
ait: <hi>Qui dicit se in Christo manere, debet sicut ille
ambulavit, et ipse ambulare <note>(1. Joan. 2. 6)</note>
          </hi>. Et beatus
Petrus ait: <hi>Christus pro nobis passus est, vobis relinquens
exemplum, ut sequamini vestigia ejus: qui peccatum
non fecit, nec est inventus dolus in ore ejus. Qui
cum malediceretur, non maledicebat: cum pateretur,
non comminabatur. Tradebat autem judicanti se injuste.
Qui peccata nostra, ipse pertulit in corpore suo super
lignum, ut peccatis mortui, justitiae vivamus <note>(1. Petr.
2. 21. et seqq.)</note>
          </hi>.</p>
        </div3>
<div3>
          <head>15.</head>
          <p>
 Cesset omnis excusatio errorum, auferantur
peccandi foeda solatia. Nihil omnino agimus, qui nos
per multitudinis exempla defendimus, et ad consolationem
nostram, aliena saepe numerantes vitia, deesse
nobis dicimus, quos debeamus sequi. Ad illius exemplum
mittimur, quem omnes fatemur imitandum.
Atque ideo praecipua tibi cura sit, legem nosse divinam:
per quam possis, quasi praesentia cernere
exempla sanctorum: quid faciendum sit, quidve vitandum,
illius consilio disce [al. <hi>discere</hi> ]. Maximum
enim ad justitiam auxilium, est implere divinis eloquiis
animum, et quod opere exequi cupias, semper
corde meditari. Rudi adhuc populo, et hominibus ad
obedientiam insuetis, per Moysen imperatur a Domino,
ut in signum memoriae, qua praecepta Domini
recordentur: per singulas vestimentorum fimbrias,
habeant cum cocco hiacynthini coloris insignia, ut
etiam casu huc illucque respicientibus oculis, mandatorum
coelestium memoria nascatur. De quibus
fimbriis Pharisaei redarguuntur a Domino <note>(Matth. 23.
5)</note>, <emph>1103</emph> quod eas perverso usu, non ad commonitionem
praeceptorum dei, sed ad ostentationem
sui habere coeperint, ut scilicet quasi de majoris observationis
diligentia, sancti a populo judicarentur.</p>
        </div3>
<div3>
          <head>14.</head>
          <p>
 Tibi vero servanti non jam litterae praecepta,
sed spiritus, divinorum mandatorum memoria spiritualiter
excolenda est. Cui non tam frequenter recordanda
sunt praecepta Domini, quam semper cogitanda.
Sint ergo divinae Scripturae semper in manibus
tuis, et jugiter mente volvantur. Nec sufficere tibi
<pb n="1211"/>
putes mandata Dei memoria tenere, et operibus oblivisci.
Sed ideo illa cognosce, ut facias quicquid faciendum
didiceris. <hi>Non enim auditores legis justi sunt
apud Deum, sed factores legis justificabuntur <note>(Rom. 2.
31)</note>
          </hi>. Latus quidem et immensus divinae legis campus
extenditur. Qui diversis testimoniis veritatis, velut
coelestibus quibusdam floribus vernans, mira oblectatione
legentis animum pascit ac refovet. Quae omnia
semper cognoscere, secumque revolvere, ingens ad
conservandam justitiam beneficium est. Sed quasi ad
compendiosum quoddam commonitorium, illa tibi
Evangelii eligenda sententia est, et superscribenda
cordi tuo, quae ad totius justitiae breviarium, dominico
ore profertur: <hi>Omnia quaecumque vultis ut faciant
vobis homines, haec et vos facite illis. Haec enim
Lex et Prophetoe <note>(Matth. 7. 12)</note>
          </hi>. Infinitae namque sunt
species, partesque justitiae: quas non modo stylo persequi,
sed cogitatione etiam capere difficillimum est.
Quas omnes una ac brevi sententia comprehendit, et
latentem hominum conscientiam, secreto animi judicio,
aut absolvit, aut damnat.</p>
        </div3>
<div3>
          <head>15.</head>
          <p>
 Ad omnem igitur actum, ad omne verbum, ad
omnem etiam cogitatum, haec sententia retractetur:
quae tibi quasi speculum quoddam paratum, et ad
manum semper positum, qualitatem tuae voluntatis
ostendat, ac etiam vel de injusto opere redarguat,
vel de justo laetificet. Quotiescumque enim talem in
alterum habueris animum, qualem in te ab altero
servari cupis, aequitatis viam tenes. Quoties vero
talis erga alterum fueris, qualem in te vis neminem:
iter justitiae <emph>1104</emph> dereliquisti. En totum illud
divinae legis arduum totumque difficile. En ob quam
causam dura imperia Domino reclamamus, et dicimus
nos vel difficultate, vel impossibilitate mandatorum
premi. Nec sufficit, quod jussa non facimus,
nisi etiam jubentem injustum pronuntiemus: dum
ipsum aequitatis auctorem, non modo dura et ardua,
sed etiam impossibilia praecepisse conquerimur. <hi>Omnia,</hi> 
inquit, <hi>quaecumque vultis, ut faciant vobis homines,
haec et vos facite illis.</hi> Conjungi vult inter nos,
atque connecti, per mutua beneficia caritatem. Omnesque
homines vicario inter se amore copulari, ut id
unoquoque praestante alteri, quod sibi ab omnibus
praestari velit: tota justitia, et praeceptum hoc Dei,
communis sit utilitas hominum. Et, o miram clementiam
Domini! o ineffabilem Dei benignitatem! Praemium
nobis pollicetur, si nos invicem diligamus, id
est, si nobis ea praestemus invicem, quorum vicissim
indigemus. Et nos superbo simul et ingrato animo,
ejus renitimur voluntati: cujus etiam imperium beneficium
est.</p>
        </div3>
<div3>
          <head>16.</head>
          <p>
 Nulli unquam omnino detrahas, nec aliorum
vituperatione te laudabilem videri velis: magisque
vitam tuam ornare disce, quam alienam carpere.
<pb n="1212"/>
Ac semper Scripturae memor esto dicentis: <hi>Noli diligere
detrahere, ne eradiceris <note>(Prov. 20. 13. juxta
LXX)</note>
          </hi>. Pauci admodum sunt, qui huic vitio renuntient,
raroque invenies, qui ita vitam suam irreprehensibilem
exhibere velint, ut non libenter reprehendant
alienam. Tantaque hujus mali libido mentes hominum
invasit, ut etiam qui procul ab aliis vitiis recesserunt,
in istud tamen quasi in extremum diaboli
laqueum incidant. Tu vero hoc malum ita effuge, ut
non modo ipsa non detrahas, sed ne alii quidem detrahenti,
aliquando credas. Nec obtrectatoribus auctoritatem
de consensu tribuas: ne eorum vitium nutrias,
annuendo. <hi>Noli,</hi> inquit Scriptura, <hi>consentaneus
esse cum derogantibus adversus proximum tuum, et non
accipies super illum peccatum.</hi> Et alibi: <hi>Sepi aures
tuas spinis, et noli audire linguam nequam <note>(Eccli. 28.
28)</note>
          </hi>. Unde et beatus David, diversas <emph>1105</emph> innocentiae
species justitiaeque dinumerans, de hac quoque
virtute non tacuit, dicendo: <hi>Et opprobrium non accepit
adversus proximos suos <note>(Psal. 14. 4)</note>
          </hi>: propterea
quod ipse non solum adversatur, sed etiam persequitur
detrahentem. Ait enim: <hi>Detrahentem secreto
proximo suo hunc persequar <note>(Psal. 100. 5)</note>
          </hi>. Est sane
tale hoc vitium, quod vel in primis extingui debeat,
et ab eis qui se sancte instituere volunt, prorsus excludi.
Nihil enim tam inquietat animum, nihil est
quod ita mobilem mentem ac levem faciat, quam
facile totum credere, et obtrectatorum verba, temerario
mentis assensu sequi. Hinc enim crebrae dissensiones,
hinc odia injusta nascuntur. Hoc est quod
saepe de amicissimis etiam inimicos facit, dum concordes
quidem, sed credulas animas, maliloqua lingua
dissociat. At contra, magna quies animi, magnaque
est morum gravitas, non temere de quoquam sinistri
aliquid audire. Beatusque est qui ita se contra hoc
vitium armavit, ut apud eum detrahere nemo audeat.
Quod si haec in nobis esset diligentia, ne passim obtrectatoribus
crederemus, jam omnes detrahere timerent:
ne non tam alios, quam seipsos viles detrahendo
facerent. Sed hoc ideo malum celebre est,
idcirco in multis fervet hoc vitium, quia pene ab
omnibus libenter auditur.</p>
        </div3>
<div3>
          <head>17.</head>
          <p>
 Adulatorum quoque assentationes, et noxia
blandimenta fallaciae, velut quasdam pestes animae
fuge. Nihil est quod tam facile corrumpat mentes
hominum, nihil quod tam dulci et molli vulnere animum
feriat. Unde et quidam sapiens ait: <hi>Verba adulatorum
mollia, feriunt autem interiora ventris <note>(Prov.
26. 22)</note>
          </hi>. Et Dominus loquitur per Prophetam: <hi>Populus
meus, qui beatificant vos, seducunt vos, et semitas
pedum vestrorum dissipant <note>(Isai. 3. 12. sec. LXX)</note>
          </hi>. In
multis, isto maxime tempore, regnat hoc vitium
quodque est gravissimum, humilitatis ac benevolentiae
loco ducitur. Eo fit, ut qui adulari nescit, aut invidus,
<pb n="1213"/>
aut superbus putetur. Est sane grande et subtile
artificium, laudare alterum in commendationem
sui, et decipiendo, animum sibi obligare decepti:
quodque hoc maxime vitio agi solet, fictas laudes,
certo pretio vendere. Quae haec tanta est levitas animi,
quae tanta vanitas, relicta propria conscientia,
alienam opinionem sequi: et quidem fictam atque
simulatam? <emph>1106</emph> Rapi vento falsae laudationis,
gaudere ad circumventionem suam, et illusionem
pro beneficio accipere? Tu ergo si vere laudabilis
esse cupis, laudem hominum ne requiras. Illique
praepara conscientiam tuam, <hi>qui et illuminabit abscondita
tenebrarum, et manifestabit consilia cordium, et
tunc laus</hi> tibi <hi>erit a Deo <note>(1. Cor. 4. 5)</note>
          </hi>.</p>
        </div3>
<div3>
          <head>18.</head>
          <p>
 Sit igitur intentus ac vigilans, et adversus
peccata semper armatus animus tuus. Sermo in omnibus
moderatus et parcus, et qui necessitatem magis
loquendi indicet, quam voluntatem. Ornet prudentiam
verecundia, quodque praecipuum in feminis
semper fuit, cunctas in te virtutes pudor superet.
Diu ante considera, quid loquendum sit, et adhuc
tacens provide, ne quid dixisse poeniteat. Verba tua
ponderet cogitatio, et linguae officium animi libra
dispenset. Unde Scriptura dicit: <hi>Argentum et aurum
tuum confla, et verbis tuis facito stateram, et frenos ori
tuo rectos: et attende ne forte labaris lingua <note>(Eccli.
28)</note>
          </hi>. Nunquam malum verbum de ore tuo procedat,
quae ad cumulum benignitatis juberis etiam maledicentibus
benedicere. <hi>Misericordes,</hi> inquit, <hi>modesti,
humiles, non reddentes malum pro malo, neque
maledictum pro maledicto, sed e contrario benedicentes <note>(1. Petr. 3. 9)</note>
          </hi>.</p>
        </div3>
<div3>
          <head>19.</head>
          <p>
 Mentiri vero atque jurare, lingua tua prorsus
ignoret, tantusque in te sit veri amor, ut quidquid
dixeris, juratum putes. De quo Salvator ad discipulos
ait: <hi>Ego autem dico vobis, non jurare omnino.</hi> Et paulo
post: <hi>Sit autem sermo vester, est, est: non, non: Quod
autem his abundantius est, a malo est <note>(Matth. 5. 34.
37)</note>
          </hi>. In omni igitur actu atque verbo, quieta mens et
placida servetur: semperque cogitationi tuae Dei
praesentia occurrat: sit humilis animus, ac mitis, et
adversus sola vitia erectus. Nunquam illum aut superbia
extollat, aut avaritia inflectat, aut ira praecipitet.
Nihil enim quietius, nihil purius, nihil denique
pulchrius ea mente esse debet, quae in Dei habitaculum
praeparanda est, quem non auro templa fulgentia,
non gemmis altaria distincta delectant, sed anima
ornata virtutibus. Ideo et templum Dei, sanctorum
corda dicuntur, affirmante Apostolo, qui ait: <hi>Si quis
templum Dei violaverit, disperdet illum Deus. Templum
enim Dei sanctum est, quod estis vos <note>(1. Cor. 3. 17)</note>
          </hi>.</p>
        </div3>
<div3>
          <head>20.</head>
          <p>
 Nihil habeas humilitate praestantius, <emph>1107</emph> 
<pb n="1214"/>
nihilque amabilius. Haec est enim praecipua conservatrix,
et quasi custos quaedam virtutum omnium:
nihilque est quod nos ita et hominibus gratos et Deo
faciat, quam si vitae merito magni, humilitate infimi
simus. Propter quod Scriptura dicit: <hi>Quanto magnus
es, humilia te in omnibus, et coram Deo invenies gratiam <note>(Eccli. 3. 20)</note>
          </hi>.
Et Dominus loquitur per Prophetam: <hi>Super quem alium requiescam, nisi super humilem,
et quietum, et trementem verba mea 
 <note>(Isai. 66. 2)</note>
          </hi>?
 Verum tu eam humilitatem sequere: non quae
ostenditur, atque simulatur gestu corporis, aut fracta
voce verborum, sed quae puro affectu cordis exprimitur.
Aliud est enim virtutem habere, aliud virtutis
similitudinem: aliud est rerum umbram sequi,
aliud veritatem. Multo deformior illa est superbia,
quae sub quibusdam humilitatis signis latet. Nescio
enim quomodo turpiora sunt vitia, quae virtutum
specie celantur.</p>
        </div3>
<div3>
          <head>21.</head>
          <p>
 Nulli te unquam de generis nobilitate praeponas,
neque obscuriores quasque et humiliore loco
natas, te inferiores putes. Nescit religio nostra personas
accipere: nec conditiones hominum, sed animos
inspicit singulorum. Servum et nobilem de
moribus pronuntiat. Sola apud Deum libertas est,
non servire peccatis. Summa apud Deum est nobilitas,
clarum esse virtutibus. Quid apud Deum in viris
nobilius Petro, qui piscator et pauper fuit? Quid
in feminis beata Maria illustrius, quae sponsa fabri
describitur? Sed illi piscatori et pauperi coelestis
regni a Christo creduntur claves. Haec sponsa fabri,
meruit esse mater illius, a quo ipsae claves datae
sunt. Eligit enim Deus ignobilia et contemptibilia
hujus mundi <note>(1. Cor. 1. 27)</note>, ut potentes ac nobiles
ad humilitatem facilius adduceret. Nam et alias frustra
sibi aliquis de nobilitate generis applaudit, cum
universi paris honoris, et ejusdem apud Deum pretii
sint, qui uno Christi sanguine sunt redempti: nec
interest qua quis conditione natus sit, cum omnes in
Christo aequaliter renascamur. Nam et si obliviscimur,
quia ex uno omnes generati sumus: saltem id
semper meminisse debemus, quia per unum omnes
regeneramur.</p>
        </div3>
<div3>
          <head>22.</head>
          <p>
 Cave ne si jejunare aut abstinere coeperis, te
putes jam esse sanctam. Haec enim virtus adjumentum
est, non perfectio <emph>1108</emph> sanctitatis. Magisque
id providendum est, ne tibi hoc, cum licita contemnas,
securitatem quamdam illicitorum faciat. Quicquid
supra justitiam offertur Deo, non debet impedire
justitiam, sed adjuvare. Quid autem prodest tenuari
abstinentia corpus, si animus intumescat superbia?
Quam laudem merebimur de pallore jejunii, si invidia
lividi simus? Quid virtutis habet vinum non
bibere, et ira atque odio inebriari? Tunc, inquam,
praeclara est abstinentia, tunc pulchra atque magnifica
castigatio corporis, cum est animus jejunus a
<pb n="1215"/>
vitiis. Imo qui probabiliter ac scienter abstinentiae
virtutem tenent, eo affligunt carnem suam, quo animae
frangant superbiam: ut quasi de quodam
fastigio contemptus sui atque arrogantiae, descendant
ad implendam Domini voluntatem, quae maxime in
humilitate perficitur. Idcirco a variis ciborum desideriis
mentem retrahunt, ut totam ejus vim occupent
in cupiditate virtutum. Jamque minus jejuniorum et
abstinentiae laborem caro sentit, anima esuriente
justitiam. Nam et vas electionis Paulus dum castigat
corpus suum, et in servitutem redigit, ne aliis praedicans
ipse reprobus inveniatur <note>(1. Cor. 9. 27)</note>, non
ad [al. <hi>ob</hi> ] solam, ut quidam imperiti putant, hoc
facit castitatem: non enim huic tantummodo, sed
omnibus omnino virtutibus abstinentia opitulatur.
Neque magna aut tota Apostoli gloria est, non fornicari:
sed hoc agit, ut castigatione corporis, erudiatur
animus; quantoque nihil ex voluptatibus concupiscit,
tanto magis possit de virtutibus cogitare: ne
perfectionis magister, imperfectum aliquid in se
ostendat: ne Christi imitator, extra praeceptum quicquam
aut voluntatem Christi faciat: neve minus
exemplo, quam verbo doceat, cumque aliis praedicaverit,
ipse reprobetur: audiatque cum Pharisaeis: <hi>Dicunt enim et non faciunt 
 <note>(Matth. 23. 3)</note>
          </hi>.</p>
        </div3>
<div3>
          <head>23.</head>
          <p>
 Apostolici vero et praecepti est, et exempli,
ut habeamus rationem, non conscientiae tantum, sed
etiam famae <note>(Rom. 12. 17)</note>. Non superfluum et a fructu
vacuum, gentium magister hoc docet: vult enim
etiam extraneos ad fidem homines, per fidelium
opera proficere, ut religionem ipsam religionis disciplina
commendet. Et ideo sicut luminaria in mundo
lucere <emph>1109</emph> nos jubet, in medio nationis pravae
et perversae, ut incredulae mentes errantium, ex
nostrorum actuum lumine, ignorantiae suae tenebras
deprehendant. Unde et ipse ad Romanos ait: <hi>Providentes
bona non solum coram Deo sed etiam coram
hominibus <note>(Rom. 12. 17)</note>
          </hi>. Et alibi: <hi>Sine offensione
estote Judaeis, et gentibus, et Ecclesiae Dei, sicut ego
per omnia omnibus placeo, non quaerens quod mihi
utile est, sed quod multis <note>(1. Cor. 10. 32. 33)</note>
          </hi>. Beatus
est qui tam sancte, tamque graviter disposuit vitam
suam, ut de eo sinistri aliquid ne fingi quidem possit:
dum adversus obtrectatorum libidinem pugnat
meriti magnitudo nec fingere quisquam ausus est,
quod a nullo putat esse credendum. Quod si id assequi
difficile atque nimis arduum est, saltem hanc
adhibeamus vitae nostrae diligentiam, ne malae mentes
occasionem inveniant detrahendi. Ne ex nobis scintilla
procedat, per quam adversus nos sinistrae famae
flamma confletur. Alioqui frustra irascimur obtrectatoribus
nostris si eis ipsi obtrectandi materiam
ministramus. Si autem nobis diligenter atque sollicite
omnia ad honestatem providentibus, cunctisque actibus
<pb n="1216"/>
nostris timorem Dei praeferentibus, illi nihilominus
insaniunt: consoletur nos conscientia nostra,
quae tunc maxime tuta est, tunc optime secura est,
cum ne occasionem quidem male de se sentiendi dedit.
Illis enim <hi>vae</hi> dicitur per Prophetam, <hi>qui dicunt
quod bonum est malum: qui lucem appellant tenebras:
et quod dulce est, amarum vocant <note>(Isai. 5. 20. juxta
LXX)</note>
          </hi>. Nobis ergo Salvatoris aptabitur sermo: <hi>Beati
estis cum vobis maledixerint homines, mentientes <note>(Matth.
5. 11)</note>
          </hi>. Nos modo agamus, ut male de nobis nemo loqui
absque mendacio possit.</p>
        </div3>
<div3>
          <head>24.</head>
          <p>
 Ita habeto sollicitudinem domus, ut aliquam
tamen vacationem animae tribuas. Eligatur tibi opportunus,
et aliquantum a familiae strepitu remotus
locus, in quem tu velut in portum, quasi ex multa
tempestate curarum te recipias, et excitatos foris cogitationum
fluctus, secreti tranquillitate componas.
Tantum ibi sit divinae lectionis studium, tam crebrae
orationum vices, tam firma et pressa de futuris cogitatio,
ut omnes reliqui temporis occupationes facile
hac vocatione compenses. Nec hoc ideo dicimus, quo
te retrahamus a tuis: imo id agimus, ut ibi discas,
ibique mediteris, qualem tuis praebere te debeas.</p>
        </div3>
<div3>
          <head>25.</head>
          <p>
 <emph>1110</emph> Familiam tuam ita rege et confove,
ut te matrem magis tuorum, quam dominam videri
velis, a quibus benignitate potius, quam severitate
exige reverentiam. Fidelius et gratius semper obsequium
est, quod ab amore, quam quod a metu
proficiscitur. Praecipue autem in conjugio venerabili
atque immaculato Apostolicae regulae ordo teneatur.</p>
        </div3>
<div3>
          <head>26.</head>
          <p>
 Servetur in primis viro auctoritas sua, totaque
a te discat domus, quantum illi honoris debeat. Tu
illum dominum obsequio tuo, tu magnum illum tua
humilitate demonstra, tanto ipsa honoratior futura,
quanto illum amplius honoraveris. <hi>Caput enim,</hi> ut ait
Apostolus, <hi>mulieris est vir <note>(Ephes. 5. 23)</note>
          </hi>: nec aliunde
magis reliquum corpus ornatur, quam ex capitis
dignitate. Unde idem alibi dicit: <hi>Mulieres subditae
estote viris, sicut oportet in Domino <note>(Coloss. 3. 18)</note>
          </hi>.
Sed et beatus Petrus Apostolus ait <hi>Similiter autem
mulieres subditae sint viris, ut et si qui non credunt
verbo, per mulierum conversationem, sine verbo lucrifiant <note>(1. Petr. 31)</note>
          </hi>.
Si ergo etiam gentilibus maritis
debetur honor jure conjugii, quanto magis reddendus
est Christianis.</p>
        </div3>
<div3>
          <head>27.</head>
          <p>
 Atque ut ostendat, quibus ornamentis etiam
viris junctae femine decorari debeant, ait: <hi>Quarum sit
non extrinsecus capillatura, aut circumdatio auri, aut
vestimentorum cultus, sed qui absconditus cordis est
homo in incorruptibilitate quieti et modesti spiritus,
qui est in conspectu Dei locuples. Sic enim aliquando
et sanctae mulieres sperantes in Domino, ornabant se,
subjectae propriis viris, sicut Sara obediebat Abrahae,
Dominum suum vocans <note>(Ibid. 3. et seqq.)</note>
          </hi>. Haec autem
praecipiens, non eas jubet squalere sordibus, et
horrentibus pannorum assumentis tegi, sed immoderato
<pb n="1217"/>
cultui, et nimis exquisito interdicit ornatui, simplicemque
commendat ornatum atque habitum. De
quo et vas electionis ait: <hi>Similiter autem et mulieres
in habitu ornato, cum verecundia et sobrietate: ornantes
se non in tortis crinibus, aut auro, aut margaritis, vel
veste pretiosa, sed quod decet mulieres, promittentes
castitatem per opera bona <note>(1. Tim. 2. 9. 10)</note>
          </hi>.</p>
        </div3>
<div3>
          <head>28.</head>
          <p>
 Reperi vero te miro fidei ardore succensam,
aliquot jam ante annos continentiam proposuisse, et
reliquum vitae tuae tempus pudicitiae consecrasse.
Magni hoc animi signum, et perfectae virtutis indicium
est, renuntiare subito expertae voluptati, fugere notas
carnis illecebras, <emph>1111</emph> et calentis adhuc aetatis
flammas fidei amore [al. <hi>ardore</hi> ] restinguere. Sed illud
quoque simul didici, quod me non mediocriter angit
ac stimulat, te videlicet tantum hoc bonum, absque
consensu et pacto viri servare coepisse, cum hoc
Apostolica omnino interdicat auctoritas, quae in hac
duntaxat causa, non modo uxorem viro, sed etiam
virum uxoris subjecit potestati. <hi>Uxor,</hi> inquit, <hi>sui corporis
potestatem non habet, sed vir. Similiter autem et
vir potestatem non habet sui corporis, sed mulier <note>(1.
Cor. 7. 4)</note>
          </hi>. Tu vero quasi oblita foederis nuptialis,
pactique hujus ac juris immemor, inconsulto viro vovisti
Domino castitatem. Sed periculose promittitur
quod adhuc in alterius potestate est. Et nescio quam
sit grata donatio, si unus offerat rem duorum
Multa jam per hujuscemodi ignorantiam et audivimus,
et vidimus scissa conjugia, quodque recordari piget,
occasione castitatis adulterium perpetratum. Nam
dum una pars se etiam a licitis abstinet: altera ad
illicita delapsa est. Et nescio in tali causa, quis magis
accusari, quis amplius culpari debeat, utrum ille qui
repulsus a conjuge fornicatur, an illa quae repellendo
a se virum, eum fornicationi quodammodo objicit.
Atque ut super hac causa, quid veritas habeat, agnoscas,
pauca mihi de divina auctoritate ponenda sunt.
Apostolicae doctrinae regula nec cum Joviniano aequat
continentiae opera nuptiarum, nec cum Manichaeo
conjugia condemnat. Ita vas electionis ac magister
gentium, inter utrumque temperatus incedit ac medius,
ut remedium incontinentiae indulgeat, et ad
praemium provocet continentiam. Totusque in hac
causa ejus hic sensus est, ut ex utriusque sententia
proponatur castitas, aut certe ab utroque debitum
commune solvatur.</p>
        </div3>
<div3>
          <head>29.</head>
          <p>
 Sed ipsa jam Apostoli verba ponamus, totamque
hanc causam a sui principio retractemus. Loquitur
enim ad Corinthios: <hi>De quibus autem scripsistis mihi:
bonum est homini mulierem non tangere <note>(1. Cor. 7. 1)</note>
          </hi>.
Et quanquam hic laudaverit castitatem, tamen ne aliquibus
videatur prohibere conjugia, subjungit. <hi>Propter
fornicationem autem unusquisque suam uxorem habeat. 
 Uxori vir debitum reddat: similiter autem et uxor
<pb n="1218"/>
viro. Mulier autem sui corporis potestatem non habet, sed
vir.</hi> <emph>1112</emph> <hi>Et vir sui corporis potestatem non habet,
sed mulier. Nolite fraudare invicem <note>(Ibid. et seqq.)</note>
          </hi> 
Ac rursus, ne tanta pro nuptiarum parte dicendo,
videretur excludere castitatem, sequitur: <hi>Nisi forte
ex consensu ad tempus, ut vacetis orationi.</hi> Et statim
quasi recusat hoc, quod dixit, <hi>ad tempus:</hi> ne non tam
perpetuam, quam temporalem ac brevem continentiam
docere videatur. Ait enim: <hi>propter incontinentiam
vestram. Hoc autem dico secundum indulgentiam,
non secundum imperium.</hi> Unde hoc quod dixit, <hi>ad
tempus,</hi> docet meditationem debere fieri castitatis, ut
per certa intervalla temporum quasi exploratis continentiae
suae viribus, sine periculo utrique promittant,
quod semper est ab utroque servandum. Quid
vero absolute velit, manifeste dicit: <hi>Volo autem omnes
homines esse sicut meipsum,</hi> id est, in jugi ac perpetua
castitate vivere.</p>
        </div3>
<div3>
          <head>30.</head>
          <p>
 Vides ne quam caute quam provide, quam sine
ullius occasione scandali, magister firmaverit de castitate
sententiam, nolens tantum bonum in unius
temeritate nutare, quod ligare et confirmare debet
consensus amborum? Et revera, quid ea castitate
firmius est, quidve tutius, quam quae ex duorum
coepta sententia, ab utroque velut in commune servatur?
Nec de se tantum pars altera sollicita, mutuo
se ad virtutis animet perseverantiam. Hoc enim, sicut
alia quoque bona, non tantum coepisse, sed perfecisse
laudandum est. Jamdudum, ut intelligis, scopuloso
difficilique in loco versatur oratio, nec audet in alterutram
declinare partem, dum aequaliter utrumque
formidat, sed ex nostra difficultate tuum agnosce
discrimen, maluimus enim te contristare forsitan
vera dicendo, quam ficta adulatione decipere.
Duplex, ut vides, malum, aequale et anceps periculum
est: ex utroque arctaris, ex utroque constringeris.
Contemnere omnino virum atque despicere,
aperta contra Apostoli sententiam est: perdere
vero tanti temporis castitatem, et Deo non reddere
quod promiseras, timendum, atque metuendum est.
Ut vulgo dicitur: Facile ex amico inimicum facies,
cui promissa non reddas. Sic enim Scriptura dicit. <hi>Quod si voveris votum Domino Deo, non moreris
reddere illud: quia quaerens quaerit illud Dominus
Deus abs te, et erit tibi in peccatum 
 <note>(Deut. 23. 21. sec.
LXX. et Eccl. 5. 3)</note>
          </hi>. Ait ergo: Debitam honorificentiam
viro <emph>1113</emph> exhibe, ut ex utroque Domino
debitum, quod vovisti, reddere possis. De cujus conscientia
non diffidimus, si paululum exspectasses:
non quod te a bono castitatis retrahamus, sed hujus
animum ad castitatis oraculum totis viribus incitemus;
ut voluntarium sacrificium offerat Deo, in odorem
suavitatis: ut exuta mens a cunctis retinaculis
<pb n="1219"/>
mundanis, atque corporalibus voluptatibus sit: ut
valeas plenius inhaerere Dominicis praeceptis. Quod
tamen, ne quid a nobis negligenter esse dictum arbitreris,
divinarum Scripturarum testimoniis edocuimus,
sicut etiam. Apostolus dicit: <hi>Et erunt duo in
carne una <note>(1. Cor. 6. 16. 17)</note>
          </hi>; jam non <hi>una caro <note>(Matth. 19. 6)</note>
          </hi>,
sed <hi>unus spiritus <note>(1. Cor. 6. 17)</note>
          </hi>.</p>
        </div3>
<div3>
          <head>31.</head>
          <p>
 Hoc sacramentum magnum est, arduumque
est iter castitatis: sed magna sunt praemia, vocatque
nos Dominus in Evangelio dicens: <hi>Venite benedicti
Patris mei, possidete praeparatum vobis regnum ab
origine mundi <note>(Matth. 35. 34)</note>
          </hi>. Idem ipse Dominus
dicit: <hi>Venite ad me omnes, qui laboratis, et onerati
estis; et ego vos reficiam. Tollite jugum meum super
vos, et discite a me, quia mitis sum, et humilis corde,
et invenietis requiem animabus vestris; jugum enim
meum suave est, et onus meum leve. Dicit</hi> enim idem
Dominus <hi>iis, qui ad sinistram ejus erunt: Discedite a
me maledicti in ignem aeternum, quem praeparavit Pater
meus diabolo, et angelis ejus <note>(Matth. 25. 41)</note>
          </hi>: <hi>nescio
vos, operarii iniquitatis. Erit ibi fletus et stridor dentium.</hi> 
Illi utique omnes plangent, illi lugebunt, qui
ita curis se vitae praesentis involvunt, ut obliviscantur
futuram; quos somno quodam ignorantiae, et malae
securitatis oppressos fluctibus, Domini comprehendet
adventus: unde ipse, in Evangelio ait: <hi>Attendite
vobis, ne forte graventur corda vestra in crapula, et
ebrietate, et curis hujus vitae: ne forte superveniat in
vos repentina dies illa, tanquam laqueus enim superveniet
in omnes, qui sedent super faciem omnis terrae <note>(Luc. 21. 34. 35)</note>
          </hi>.
Et rursum: <hi>Vigilate, et orate, nescitis
enim, quando tempus sit <note>(Matth. 24. 42. et 25. 13)</note>
          </hi>.</p>
        </div3>
<div3>
          <head>32.</head>
          <p>
 Beati sunt, qui ita exspectant, ita illum speculantur
diem, ut se ad eum quotidie praeparent, qui
non de praeterita sibi justitia blandientes, secundum
Apostolum, <hi>per dies singulos in virtute renovantur <note>(2.
Cor. 4. 16)</note>
          </hi>. <hi>Justitia enim justi non proderit ei,</hi> <emph>1114</emph> 
 <hi>a quo die justus esse desierit. Sicut etiam iniquo
non nocebit iniquitas, sua a die, quo se ab iniquitate
converterit <note>(Ezech. 18. 24)</note>
          </hi>. Nec sanctus ergo securus
esse debet, quamdiu in hujus vitae agone versatur;
nec desperare peccator, qui, secundum praedictam
Prophetae sententiam, uno die justum se
efficere potest; sed totum, quo tenditur, spatium
vitae tuae est, ut peragere possis justitiam; nec de
praeterita justitia confidens, remissior efficiaris; sed
sicut dicit Apostolus, <hi>Posteriora obliviscens, ad ea
autem, quae anteriora sunt, me extendens, ad destinatum
persequor bravium supernae vocationis, sciens scriptum
esse cordis inspectorem Deum <note>(Phil. 3. 15. et Prov.
24. 12)</note>
          </hi>. Et idcirco satagit, ut animam mundam habeat
a peccato. Propter quod scriptum est, <hi>omni
custodia serva cor tuum <note>(Prov. 4. 23)</note>
          </hi>. Et iterum: <hi>Diligit Dominus munda corda. Accepti autem sunt ei
omnes immaculati 
 <note>(Prov. 11. 20. juxta LXX)</note>
          </hi>. Idcirco
age, ut ordines reliquum tempus vitae tuae sine offensa,
ut possis secure canere cum Propheta: <hi>Perambulam
<pb n="1220"/>
in innocentia cordis mei, in medio domus
meae <note>(Psal. 100. 2)</note>
          </hi>. Et iterum: <hi>Introibo ad altare
Dei, ad Deum, qui laetificat juventutem meam <note>(Psal.
42. 4)</note>
          </hi>. Quia inchoasse non sufficit; sed perfecisse
justitia est.
</p>
        </div3>
      </div1>

<div1>
        <head>EPISTOLA CXLIX. S. HIERONYMI.</head>
<p> <hi>De solemnitatibus Paschae.</hi> </p>
<p divs_removed="true"> <hi>Hebraeorum dies festos edisserit, eosque minime observari
debere post Evangelium docet.</hi> 

        </p>
        <div3 moved_from_p="true">
            <head>1.</head>
          <p>
 De solemnitatibus et Sabbatis, Neomeniis,
quae in Lege a Domino praecipiuntur observari, tuae
caritatis imperio cogente, dicturi, quid secundum
litteram reprobari, vel quid spiritualiter observari
debeat: prius cogimur amatoribus litterae adversariisque
veritatis respondere; quos cum meo jure
possim repercutere magis eos blande leniterque alloquens
ad agnitionem veritatis venire cupio, qui cum
radicum amarum corticem ruminare cupiunt, poma
expuunt, pulveremque auri mirantes, formata metalla
despiciunt. Qui etsi secundum litteram Legis
observari <emph>1115</emph> cuncta contendunt, velamine
posito super faciem Moysi, spiritus veritatis luce illuminari
nequeunt, quos etsi veritati non acquieverint,
hirci tamen more emissarii, humero nostrae
patientiae <hi>parati ad satisfactionem de ea quae in nobis
est fide <note>(1. Pet. 3. 15)</note>
            </hi>, ad eremum suae perditionis,
et lavare postea vestimenta, ne contagione haeretici
sensus polluti remaneant. Nos autem in initio hujus
opusculi exemplo Jeremiae docti, evellere prius, destruere,
et postea plantare et aedificare proponimus.</p>
        </div3>
<div3>
          <head>2.</head>
          <p>
 De Scripturis prius ostendere cupientes, quomodo
hae feriae Domini, quae praecipiuntur Loge servari,
non umbra, sed spirituali observantia celebrantur.
Et siqui imbecillitatis nostrae auctoritatem parvipendere
voluerint, Prophetas audiant, qui provido
patrocinio providentes harum reprobationum Evangelii
tempore aperta voce praedixerunt. Imo in eis
Domino proloquente: <hi>Dies festos vestros, et Neomenias,
et Sabbatha audit anima mea.</hi> Et haec se Dominus
non mandasse pronuntiat, cum ipsum in Lege
haec praecepisse manifestum est. In quibus verbis
quid aliud ostenditur, quod cum Christo finis Legis
advenerit, ea secundum litteram custodiri non mandaverit?
De sacrificiis autem per alium Prophetam
<pb n="1221"/>
loquitur. <hi>Non in sacrificiis tuis arguam te. Holocausta
autem tua in conspectu meo sunt semper, neque de
gregibus tuis hircos,</hi> et reliqua usque, <hi>aut sanguinem
hircorum potabo.</hi> Quibus verbis Apostolus eodem
spiritu repletus conveniens ait: <hi>Nemo vos seducat
in esca aut in potu, aut in parte diei festi, aut Neomeniae,
aut Sabbati quod est umbra futurorum</hi> et reliqua.
Quibus verbis luculentissime declarat in his sive
diebus temporaliter, sive escis carnalibus observatis,
nihil aliud quam vanissimam umbram, et erroris
seditionem invenire poterit [al. <hi>inveniri posse</hi> ]. Et
Dominus Jesus Christus in Evangelio Sabbatum
solvere declaravit cum paralytico praeceperat: <hi>Tolle
grabatum tuum,</hi> quod lege prohibitum, videlicet
onera in Sabbato portari, manifestum est. Solvit et
Scenopeiam, quando dicebat: <hi>Non ascendam ad diem
festum hunc;</hi> ac si dixisset, in hac hujus festivitatis
observantia honoris mei gloria non ascendet.</p>
        </div3>
<div3>
          <head>3.</head>
          <p>
 De Pascha autem tanquam maximo <emph>1116</emph> 
sacramento salutis nostrae, paulo latius aliquid dicturus,
etiam si non est hujus temporis cuncta disserere,
prius ostendere volo, quibus, vel quantis rationibus
phase Domini custodiri praecipitur. Mense primo, X.
die mensis agnus anniculus immaculatus segregari, et
servari usque ad XIII. et XIV. a Domino praecipitur
per Moysen occidi ab universo coetu filiorum Israel
ad vesperum. Quas rationes ipse Dominus verus
agnus cum ad vesperum Pascha progreditur aliquas
permanere volens custodivit, aliquas non servari cupiens,
commutavit. Qui cum in primo mense secundum
praeceptum legis immolari dignatus est, et
XIII. nullo modo praevenire suae passionis tempora
permisit. Aliqua tamen contra figuram fecisse narrat
Evangelium, quia cum a Juda traderetur Judaeis,
XI. die mensis primi tentus est. Et cum sui corporis
et sanguinis sacramenta dare in sua vita, et discipulis
suis dignatus fuerit, hoc contra figuram
fecisse monstratur. Cum ille agnus igitur in typo
Christi Pascha occidi praecipitur assatus igni cum
capite et pedibus, et interanea post suam occisionem
consumi a populo mandaretur. Hoc autem, ut
mihi videtur, propter duas rationabiles causas Dominus
fecisse cognoscitur, ne cum Pascha cum discipulis
manducaret, nisi postea sacrificium commutasset,
dicens: <hi>Hoc est corpus meum <note>(Matth. 26. 26)</note>
          </hi>;
sic etiam postea observari debere crederetur. Haec
autem altera, ut opinor, causa, ut corpus Domini integrum
et suum sanguinem in se continens ante passionem
cernerent, hoc corpore spiritualiter refici
crederent, et sic etiam nunc a nobis credi debeat. Et
hoc etiam intueri debemus, quod non in XIV. die ad
vesperum, ut lex praecipit, ille <hi>agnus Dei, qui tollit
peccata mundi,</hi> et <hi>Pascha nostrum immolatus est Christus <note>(2. Cor. 5)</note>
          </hi>;
sed XV. die, in quo manifestum est
<pb n="1222"/>
diem festum Judaeorum cum suo sacrificio a Domino
esse solutum. Sed quid in hoc intelligere debemus,
quod prius figurat agni carnes comedere, et postea
sui corporis cibo nostros Apostolos reficit, et post
Judaeorum typicum Pascha immolatus est Christus?
Hoc, ut opinor, non ut veritas figuram; sed figura
veritatem praecederet, quia non prius quod spiritale,
sed quod animale, deinde quod spiritale unde
electa, et amica <emph>1117</emph> sponsa Christi universalis
Ecclesia anathematizat eos qui cum Judaeis in festivitate
paschali XIV. celebrari definiunt, et Sabbata,
et caetera hujus umbralis observantiae, et hoc tantum
observare dignatus est quod Dominus ut in primo
mense post XIV. diem paschalem festivitatem praecedente
una Sabbatorum celebrari sine ulla ambiguitate
censuerit, licet in hoc veritas Ecclesiae orta
est: aliis sufficere credentibus, ut non in XIV. cum
Judaeis Pascha celebrarent, alii hoc fortiter cauteque
custodiant, ut immolationem veri agni Dei, qui tollit
peccata mundi ante XIV. celebrare non audeant secundum
illud legale praeceptum, quod et Dominus ad
passionem veniens minime contempsit, <hi>observabitis
eum usque ad XIV <note>(Exod. 13. 6)</note>
          </hi>; quae nunc maxime
Ecclesia auctoritatem Sedis Apostolicae sequens observat.
Sed haec deserentes, quia non est hujus temporis
per singula discuti, ad spiritalem intelligentiam
mentis aciem commutamus, quibus praecipitur mense
novorum XIV. die mensis paschalis agni carnes comedere,
ut nobis nascentibus ob bonorum operum
fructus, cum Decalogi a nobis verba completa fuerint,
in Evangelii perfectione quaterno numero consistentes
carnes nostri agni in vespere mundi, in quo finis
saeculorum pervenit, non tenebratis cordibus, Spiritu
Sancto noctem nostram illuminante, comedamus.</p>
        </div3>
<div3>
          <head>4.</head>
          <p>
 De Sabbato, et VI. diebus operari praecipitur;
in VII. autem hoc est Sabbato, ab omni opere servili
prohibemur. Per senarium autem numerum perfectio
operum designatur, quia VI. diebus fecit Dominus
coelum et terram. In Sabbato autem omne
opus servile, hoc est peccatum, operari prohibemur,
quia <hi>qui facit peccatum, servus est peccati <note>(Joan. 8. 34)</note>
          </hi>,
ut cum in praesenti saeculo perfectionem operum
compleverimus, non obdurantes corda nostra in veram
requiem, quae contumacibus denegata est, pervenire
mereamur Domino per David dicente: <hi>Si intrabunt
in requiem meam <note>(Ps. 49. 11)</note>
          </hi>. De quinquagesimo
ab altero die Sabbati VII. hebdomadas plenas numerare
nobis lege praecipitur usque ad alteram diem
expletionis hebdomadae VII. id est quinquagesimum
diem in quo primitiae offeruntur, quae denumeratio
perfectionis plena per septenarium numerum et quinquedecies
et X. quinquies in hoc significare puto, ut
per <emph>1118</emph> quinquagenarium, qui remissionem in
se continet, per caritatem, quae septiformi spiritu
gratiae superveniente diffusa est in cordibus nostris,
et quinque nostri corporis sensus legi Dei subditos
habeamus. Quae verba Decalogum in se continent et
<pb n="1223"/>
per caritatem, ut dixi, <hi>quae caritas operit multitudinem
peccatorum <note>(I. Pet. 4. 8)</note>
          </hi>, et sic sacrificium novum
Domino ex omnibus habitationibus nostris in
usum nostri Sacerdotis cum pacificis nostris victimis
cedentes offerimus, si cum Domino pacem fecerimus
offerentes spirituales hostias acceptabiles Deo per
Jesum Christum, qui panes primitiarum terrae nostrae
etsi fermentatos, tamen sibi consecratos comedit
sibi Pontifex, qui coelum penetrans possit compati
infirmitatibus nostris, et cum apud Patrem advocatum
habeamus cum opera quae fermento fragilitatis
nostrae fermentata in usum hujus Sacerdotis manu
orationis elevata cedent per viscera misericordiae,
devorat, quae odorem suavitatis Deo praebent, sed
magis indulgentiam exigunt.</p>
        </div3>
<div3>
          <head>5.</head>
          <p>
 De Scenophegia et in fine anni solaris apud Hebraeos
idem VII. mense, quando congregantur fructus
in horrea, sive in cellaria, tunc solemnia celebrare
lege praeceptum est, id est primo die tubarum
X. die expletionum celebrare debere Sabbata, et
XV. die per dies VII. usquedum finiantur, VIII. tabernaculorum
feriae esse praecipiuntur. His autem
fortasse significare potest, ut quia nos in fine saeculi
trinae invocationis Sacramento simus consecrati tuba,
praedicationis Evangelii fidem et aspersionem Sanguinis
Jesu Christi, in quo vera propitiatio est finito
legis tempore dicere non cessamus, et congregatis
bonorum operum fructibus ab omni opere malo quiete
per septiformis spiritus gratiam persecutione substenta
in octavae beatitudinis numerum pervenire
mereamur. Quod tamen per jejunii et orationis laborem
fieri non est dubium, quia et affligi animas lege
praecipitur.</p>
        </div3>
<div3>
          <head>6.</head>
          <p>
 De Neomeniis: in Neomenia buccinare tuba praecipitur,
id est nova luna, quia qui in lumine scientiae
illuminatus est praedicare aliis, cessare non debet,
quod Paulus scientiae Christi fulgore illuminatus observare
minime contempsit, praedicans in Synagogis.
Pauca dicere decreveram, quae cum hostiae veri
Pontificis <emph>1119</emph> in se figuram continent a nobis
etiam Domino spiritualiter offerri debent. Per vitulum
enim labor noster, per ovem innocentia, per hircum
mortificatio fornicariae voluptatis, per capram, quae
in sublimi pascitur, vita theorica, per arietem autem
praedicationis, quae agnos bono pastori generat,
per virtutem castitatis solitariae mentis nemini praeter
Christum junctae, per columbam perspicacia intuitus
sacramentorum, per panem soliditas praeceptorum,
per similam sinceritas vitae, per vinum et sal
veritas praedicationis, per oleum fomenta caritatis
intelliguntur. Quae omnia sive festa, sive sacrificia in
uno loco celebrari et offerri. Lex jubet, quia tunc
omnia prosunt, cum in unitate Ecclesiae <emph>1120</emph> 
sine ullo schismatis erroro peraguntur. Haec pauca in
<pb n="1224"/>
abysso multa legis praecepta disserens, hanc sorbitiunculam
diviti pauper, peregrinus civi praebere
non timui, <hi>perfecta dilectio foras mittit timorem <note>(1 Joan.
4. 8)</note>
          </hi>: credens etiam hoc, O venerabilis Papa, quod
plus valet obedientia cum fide, quam facultas humani
ingenii. Haec autem et a te postulata et a me dicta
sunt propter eos, qui, cum in superficie Christiani
videantur, per judaici sensus impietatem corpus
Christi Ecclesiam suis schismatibus scindere non
metuunt. Haec sub brevitate transcurrimus, quae si
per omnia tractarentur, grande volumen poscerent,
quod in hujus temporis otium exigit. Ora pro me,
venerabilis Papa.
</p>
        </div3>
      </div1>

<div1>
        <head>EPISTOLA CL. PROCOPII AD HIERONYMUM.</head>
<p> <hi>Procopius Hieronymo.</hi> </p>
<p> « Iterum Aegyptus et mollities, nosque tibi pauperes,
et absentium ratio nulla. Nihil est istud, rideas
modo auro fluentem spectans Nilum. Etiamsi magis
etiamnum attolas supercilium, contemptum omnino
patiemur. Erit enim tempus cum iterum videbis Elusam,
et flebis arenam disjectam ventis et radice tenus
vastantem [vites. Peregrinae aliquae et mari
advenientes Nymphae et Jupiter] pluvius ibi nusquam.
Tunc quidem ipse ridebo et subsannabo fortunam. Tu
vero me nunc abjectum, tum beatum putabis. Verumtamen
dum tibi Nilus deliciis vivere permittit, scribe
tantummodo, et nos minutos et velut quosdam humo
prorepentes appelles. Sic enim et te scribente fruemur,
et tuam superbiam futuri exspectatione mollius
feram.

</p>
      </div1>
</body>
  </text>
</TEI>