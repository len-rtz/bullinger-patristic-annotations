<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Philotheus sive Theophiles</title>
              <author>Theodoretus Cyrensis<date/> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1850</date>
              </publicationStmt>
          <seriesStmt>
           <title>Patrologia Latina, vol. 74</title>
           <idno>TheCyr.PhSiTh</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	


<div2>
        <head>CAPUT PRIMUM. JACOBUS NISIBITA.</head>

<pb n="0015A"/>
<p>Moyses ille divinus legislator, qui imum maris fundum
aperuit, et inundatione aquarum aridam obruit
solitudinem, et alia omnia fecit miracula, scripsit res
gestas eorum sanctorum qui fuere antiquitus: non ea
usus sapientia quam acceperat ab Aegyptiis, sed
splendore gratiae accepto a superis. Undenam enim
alioqui Abelis didicisset virtutem, et Enoch virtutis
studium, et Noe justitiam, et Melchisedech pium sacerdotium,
Abrahae vocationem, fidem, fortitudinem,
et quae ei magnae erat curae hospitalitatem, vulgo jactatum
filii sacrificium, et aliorum quae ab eo praeclare
gesta sunt catalogum: et ut in summa dicam,
<pb n="0015B"/>
divinorum virorum certamina, victorias, praeconia,
nisi intelligentis divinique Spiritus radios accepisset? <emph>798</emph> 
 Hoc mihi quoque in praesentia opus est auxilio,
qui conor eorum vitam scribere sanctorum, qui parum
ante nos et nostris temporibus claruere, et veluti
quasdam leges iis qui imitari volent, velim proponere.
Horum ergo sunt preces invocandae, et incipiendum
est narrare.</p>
<p>Nisibis est civitas in confinio regni Romanorum et
Persarum, quae olim quidem erat Romanis vectigalis,
et eorum parebat imperio. Ex ea ortus magnus ille
Jacobus, solitariam vitam et quietam est amplexus,
et altissimorum montium occupatis verticibus, in eis
vitam egit. Vere quidem et aestate et autumno utens
silvis, et pro tecto habens coelum: tempore autem
<pb n="0015C"/>
hiemis, antrum ipsum excipiebat, quod ei parvum
praebebat tegumentum. Habebat autem alimentum,
non quod cum labore nascitur et seritur, sed quod
sua sponte producitur: jam ex silvestribus colligens
arboribus fructus qui sponte nascuntur, et ex herbis
eas quae sunt esculentae, et habentur instar olerum,
ex iis dabat corpori ea quae satis erant ad vivendum,
ignis usum recusans. Usus quoque lanae erat ei supervacaneus;
asperrimi enim caprarum villi ejus
usum implebant, ex eis ipsi fiebat et tunica et simplex
amiculum. Ita corpus affligens, spiritale alimentum
assidue exhibebat corpori, et cogitationis facultatem
expurgans contemplantem, et divini Spiritus
perspicuum efficiens speculum, revelata facie, ex
divini Apostoli sententia, gloriam Domini speculans,
<pb n="0015D"/>
in eamdem transformabatur imaginem a gloria in
gloriam, tanquam a spiritu Domini <note>(I Cor. III)</note>. Hinc
quae Dei erat in Deum fiducia augebatur in dies, et a
Deo petens quae oportebat petere, ea statim accipiebat.
Porro autem hinc quoque futura praevidebat prophetice,
et virtutem ad facienda miracula a sanctissimi
Spiritus accipiebat gratia. Ex his pauca narrabo,
et apostolici ejus splendoris radium iis qui nesciunt
aperiam. Vigebat illo tempore in simulacra hominum
insania, et inanimae quidem statuae divinum cultum
<pb n="0016A"/>
sibi vendicabant, Dei autem cultus negligebatur a
plurimis: contemptui autem habebantur qui eorum
ebrietatis nolebant esse participes, quique, perfecta
virtute praediti, ea quae sunt discernebant, et simulacrorum
quidem ridebant imbecillitatem, universorum
autem adorabant opificem.</p>
<p>Illo tempore venerat in Persidem, visurus plantas
verae religionis, et ei quam par erat curam adhibiturus.
Cum is autem fontem transmitteret, puellae
quaedam, quae pannos lavabant, et vestes pedibus
emundabant, ne novum quidem, et qui decentem prae
sese ferebat gravitatem, sunt reveritae habitum; sed,
exuto pudore, et perfricta facie, et impudentibus oculis
divinum hominem aspiciebant, neque capita operientes,
neque vestes quas succinxerant demittentes.
<pb n="0016B"/>
Hoc cum aegre tulisset homo Dei, et vellet Dei virtutem
in tempore ostendere, ut facto miraculo liberaret
ab impietate, fontem quidem est exsecratus, et fluentum
confestim evanuit. Puellas quoque est exsecratus,
et impudentem earum juventutem castigavit canis
ante tempus inductis, et sermonem factum est consecutum,
mutatusque est nigror pilorum, et similes
evaserunt nuper plantatis arboribus, quae vere circumtectae
sunt foliis autumnalibus. Eae autem cum sic
sensissent supplicium (nam et fontis fluenta effugerant,
et sua invicem capita intuentes, videbant repentinam
illam mutationem), cursu ad urbem contenderunt,
renuntiaturae illud quod acciderat. Illi autem
cum accurrissent, et magnum Jacobum offendissent,
rogaverunt ut iram compesceret, et supplicium remitteret.
<pb n="0016C"/>
Ille autem non diu cunctatus. Domino quidem
preces obtulit, fluenta autem rursus scatere jussit.
Illa vero mox rursus e suis emanarunt penetralibus,
justi derivata nutibus. Illi autem cum hoc
impetrassent, petebant ut filiarum quoque suarum
crinibus color suus redderetur. Aiunt autem, eum
hoc quoque concessisse, requisiisse autem puellas
quae illam acceperant disciplinam, et quoniam non
venerunt, reliquisse supplicium, documentum temperantiae,
et argumentum moderationis, et divinae virtutis
perpetuum et evidens monimentum. Tale est
novi hujus Moysis miraculum, quod quidem non factum
est virgae percussione, sed operationem accepit
signo crucis. Ego autem praeter miraculum valde
quoque miror mansuetudinem; neque enim, ut magnus
<pb n="0016D"/>
Elisaeus, impudentes illas puellas ursis tradidit
immanibus; sed quadam innoxia disciplina, et quae
dedecoris parum habebat, usus, pietatem simul docuit
et moderationem. Haec autem dixi, non ut prophetam
saevitiae accusem (absit ut adeo insaniam), sed
ut ostendam quod cum eamdem haberet virtutem, ea
effecit quae congruebant Christi magnitudini et novo
Testamento.</p>
<p>Is cum aliquando vidisset judicem Persam iniquam
tulisse sententiam, quemdam maximum lapidem, qui
<pb n="0017A"/>
prope situs erat, exsecratus, jussit eum conteri et dispergi,
et illius iniquam arguere sententiam. Lapide
autem statim comminuto in particulas innumerabiles,
conterriti fuere qui aderant: horrore autem
plenus judex, revocavit quidem priorem, alteram autem
justam <emph>799</emph> tulit sententiam. Et hic quoque
suum Dominum est imitatus, qui cum vellet ostendere
se sua sponte ac lubentem subire passionem, et facile
si voluisset puniisset sceleratos, non eis intulit supplicium,
sed ficum inanimam verbo arefaciens, suam
ostendit virtutem <note>(Matth. XXI)</note>. Hanc ipse quoque imitans
clementiam, non puniit injustum judicem, sed
ictu lapidis illum docuit justitiam.</p>
<p>Cum his rebus esset insignis, ex omnibus amabilis,
et in ore omnium versaretur, trahitur ad munus pontificatus,
<pb n="0017B"/>
et suae patriae praeficitur. Cum illam autem
montanam vivendi mutasset rationem, et civilem
vitae consuetudinem non ex sui animi cepisset sententia,
neque cibum mutavit, nec vestitum; sed loca
quidem erant mutata, vitae autem institutio nullam
accipiebat mutationem. Crescebant vero labores, et
erant longe majores prioribus. Jejunio enim, et cubili
humi strato, et sacco quo induebatur, accesserant
etiam omnino curae eorum qui indigebant; ut de
viduis, inquam, esset sollicitus, et provideret orphanis,
et eos qui injuriam faciebant argueret, et iis quibus
fiebat injuria justum afferret auxilium. Et quid
opus est omnia recensere apud eos qui norunt quaenam
illis competant qui hanc suscepere curationem?
Insigniter autem ille tales amplectebatur labores, ut
<pb n="0017C"/>
qui ovium dominum insigniter et cuperet et timeret.</p>
<p>Quo autem virtutis opes colligebat majores, eo
majore sanctissimi Spiritus fruebatur gratia; et cum
aliquando ei in vicum quemdam aut oppidum iter
esset (neque enim locum satis teneo) ad eum accedunt
quidam pauperes, unum quempiam ex eis qui
cum eis versabantur, tanquam mortuum proponentes,
et quae ad illum sepeliendum erant necessaria
supplices ab eo postulantes. Ille autem concessit
quidem rogantibus, Deo autem preces obtulit tanquam
pro mortuo, rogans ut ei remitteret quae in
vita peccaverat, et eum in chorum justorum dignaretur
admittere. Haec autem cum dicerentur, ejus
qui tunc mortem simulabat evolavit anima, suppeditata
sunt autem corpori tegumenta. Postquam autem
<pb n="0017D"/>
parum processisset homo admirabilis, jubebant eum
qui jacebat surgere ii qui actum composuerunt. Postquam
autem viderunt eum non exaudire, et quod simulabatur
id verum evasisse, et in veram faciem
mutatam esse personam, ad magnum quidem adeunt
Jacobum, suppliciter autem obsecrantes, et ad pedes
ejus provoluti, et actus quem temere agendum susceperant,
dicentes causam fuisse paupertatem, rogabant
ut eis suum mitteret delictum, et ei qui jacebat
ablatam restitueret animam. Domini itaque imitans
clementiam, et preces exaudiit, et ostendit miraculum,
ut qui vitam precibus ablatam, per preces jacenti
restituerit. Hoc autem mihi quidem videtur
esse simile magni Petri miraculo, qui Ananiam et
<pb n="0018A"/>
Saphiram suffuratos mentitosque morti tradidit <note>(Act.
V)</note>. Etenim hic quoque similiter, ejus qui veritatem
erat furatus, et mendacio erat usus, abstulit animam.
Sed ille quidem cum furtum cognovisset (revelaverat
enim gratia Spiritus) intulit supplicium; hic autem
actus argumentum nesciens, obtulit quidem preces,
stitit autem vitae cursum ei qui simulaverat. Et divinus
quidem Apostolus mortuos a calamitate minime
eripuit; salutaris enim praedicationis initia metu
opus habebant. Hic autem cum esset refertus gratia
apostolica, et puniit ad tempus, et poenam mox remisit.
Hoc enim opus habebat eo qui esset lucrifacturus
eos qui offenderant.</p>
<p>Sed enim et est eundum ad alia, et sunt illa breviter
exponenda. Postquam enim Arius, in unigenitum
<pb n="0018B"/>
et sanctissimum Spiritum maledicti blasphemiaeque
pater et opifex, in eum qui ipsum fecerat linquam
movens, implevit Aegyptum tumultu et perturbatione,
Constantinus autem imperator maximus,
gregis nostri Zorobabel (illius enim instar universam
piorum captivitatem reduxit ab exsilio, et divina
templa humi disjecta in altum erexit et excitavit)
postquam ergo is omnes ecclesiarum praesides illo
tempore congregavit Nicaeae, venit cum aliis magnus
quoque Jacobus, pro veris decertaturus decretis, ut
vir fortis et princeps totius phalangis. Romanorum
enim imperio tunc parebat Nisibis. Postquam autem
fuit dimissus sacer ille conventus, et unusquisque in
suam est reversus, rediit hic quoque tanquam vir
fortis victoria potitus, exsultans propter trophaea
<pb n="0018C"/>
pietatis.</p>
<p>Cum autem aliquantum processisset temporis, imperator
quidem ille magnus et admirabilis excessit e
vita cum coronis pietatis; illius autem filii fuere haeredes
imperii orbis terrae. Tunc rex Persarum, cui
nomen erat Sapores, contemptis filiis, ut quorum
potentia non esset patri aequalis, bellum movit adversus
Nisibim magnis et equitum et peditum copiis.
Duxit autem elephantos quoque quamplurimos, et ad
urbem obsidendam diviso exercitu, eam circumsedit
et machinas exstruxit, et turres aedificavit, vallosque
figens, et quod inter eos intercedit, ramis tanquam
cratibus contextis, obstruens, jussit militibus ut aggerem
exstruerent, et turres contra turres excitarent.
Deinde illic sagittarios collocans, et in eos qui
<pb n="0018D"/> <emph>800</emph> 
 erant super muros tela jubens mittere, alios
jussit inferius fodere murosque subruere. Postquam
autem omnia illi erant irrita et inania, ut quae viri
divini dissolverentur precibus; postremo cum fluvii
praeterfluentis, multitudine hominum fretus, fluxum
prohibuisset, exstructisque muris, et ad retinendum
comparatis impedimentis, fluvii plurimum collegisset,
id totum simul immisit in moenia, eo usus tanquam
aliqua vehementissima machina. Ea vero aquae insultum
non tulerunt, sed impetu concussa in illa
parte funditus corruerunt. Illi vero magnum clamorem
sustulerunt, utpote quod urbs jam esset captu
facilis; habitantium enim civium magnum murum
ignorabant: distulere tamen irrumpere, cum viderent
<pb n="0019A"/>
non posse urbem adiri propter aquas. Cum ergo
procul recessissent, utpote quod labor eis esset cessaturus,
quiescebant ipsi, et equos curabant; qui autem
urbem habitabant, ex animo conversi erant ad
supplicationes, magnum Jacobum habentes intercessorem.
Qui autem aetate adhuc vigebant, omnes
quam maxima poterant contentione rursus aedificabant,
nec pulchritudinis nec concinnae compagis
ullam curam gerentes, sed omnia temere componentes,
et lapides et lateres, et quidquid portabat quilibet:
unaque nocte opus tantum processit, et in tantam
crevit altitudinem, ut et satis esset ad arcendum
cursum equorum, et hominum ascensum absque
scalis. Tunc omnes ab homine Dei petunt supplices,
ut et in muris se ostendat, et tela exsecrationum jaculetur
<pb n="0019B"/>
in hostes. Is vero exoratus ascendit, et eorum
plurima millia contemplatus, a Deo supplex
petiit, ut in eos immitteret nubem cyniphum et culicum.
Et is quidem dixit, Deus vero immisit, ab
eo tanquam a Moyse exoratus, et viri quidem divinis
telis vulnerabantur, equi autem ac elephanti ruptis
vinculis fugiebant, huc et illuc dispersi, ut qui non
possent illos ferre aculeos. Cum itaque vidisset rex
impius, et machinas nulli sibi fuisse usui, et aquae
irruptionem fuisse inutilem (murus enim qui corruerat,
rursus fuerat aedificatus) et omnem exercitum
et affligi laboribus, et male se habere sub dio, et
vexari a plaga immissa divinitus: vidisset autem
divinum quoque hominem super muros ambulantem,
et conjecisset ipsum imperatorem ei praeesse operi
<pb n="0019C"/>
(sibi enim visus erat et purpura indutus, et redimitus
diademate), indignatus quidem est in eos qui eum
decepissent, et ut bellum moveret persuasissent, et
dixissent non adesse imperatorem, et cum eos damnasset
capitis, dimisit exercitum, et in suam
regiam rediit quam citissime. Haec in hoc quoque
Ezechia Deus fecit miracula, non illis minora, sed
etiam majora, ut mihi quidem videtur. Quod enim
cum corruisset murus, urbs non capta fuerit, quodnam
potest esse eo majus miraculum? Ego autem
praeter hoc illud quoque valde admiror, quod cum
uteretur exsecrationibus, non petiit ut fulgura et
fulmina e coelo mitterentur, ut fecit magnus Elias,
quando ad ipsum uterque quinquagenarius venisset
cum suis quinquaginta. Audiverat enim Dominum
<pb n="0019D"/>
aperte dixisse Jacobo et Joanni qui hoc ipsum conabantur
facere: Nescitis cujus spiritus sitis <note>(Luc.
IX)</note>. Et ideo non petiit ut terra eis dehisceret, nec
rogavit ut phalanx igne consumeretur; sed ut animalculis
illis sauciaretur; et cum Dei cognovisset
virtutem, tandem mutata edisceret pietatem et verum
Dei cultum. Tantam habuit hic homo divinus apud
Deum fiduciam, tantam a superis gratiam est consecutus.
Cum in his perpetuo versaretur, et in rebus
divinis quotidie cresceret, cum maxima gloria hanc
vitam deposuit, et ex his locis migravit. Cum
autem praeteriisset aliquantum temporis, et hoc oppidum,
ab eo qui tunc imperabat, regno Persarum
esset traditum, exierunt quidem omnes qui in eo habitabant,
<pb n="0020A"/>
sui autem defensoris ac principis corpus
ferebant, aegre quidem ferentes et dolentes quod transmigrarent,
canentes autem celebrantesque virtutem
fortissimi victoris. Si ille enim vixisset, ii minime
venissent in potestatem barbarorum. Haec cum de viro
divino recensuerim, ad aliam transibo narrationem,
rogans ut consequar ejus benedictionem.
</p>
      </div2>

<div2>
        <head>CAPUT II. JULIANUS SABAS.</head>
<p>Julianus, quem cognomine Sabam honorantes nominabant
incolae, <foreign xml:lang="greek">πρεσβύτην</foreign> autem, id est senem,
Graeca voce hoc nomen significat, in regione quae
olim quidem Parthorum, nunc autem nominatur Osroenorum,
fixit ad exercitationem monasticam tugurium.
Ea autem patet ad Occidentem quidem usque
<pb n="0020B"/>
ad ripam fluvii, est autem ei nomen Euphrates: ad
Orientem autem solem, habet limitem Romani imperii.
Assyria enim excipit Persas, cum Persici regni
sit finis occidentalis, quam qui postea sunt secuti,
nominarunt Adiabenem. In hac gente multae quidem
sunt urbes magnae et populosae; regionis autem plurimum
quidem habitatur, plurimum autem est et
inhabitabile et desertum. Ad extrema hujus solitudinis
cum hic vir divinus pervenisset, et antrum
non manu factum, neque bene ac pulchre effossum,
invenisset, sed <emph>801</emph> quod posset exiguum aliquod
tegumentum praebere iis qui ad ipsum confugiebant,
locum lubenter habitavit, auro et argento fulgentibus
regiis, id existimans esse magnificentius. In eo
autem degebat, in hebdomada semel cibum capiens:
<pb n="0020C"/>
cibus autem erat panis hordeaceus, isque furfuraceus;
obsonium autem, sales; potus autem suavissimus,
per se nativum aquae fluentum; idque non satietate
dimensum, sed usu demissi prius sibi definitum.
Erant autem ei deliciae opiparumque et lautissimum
epulum, Davidicorum hymnorum decantatio,
et assidua cum Deo conversatio. Et cum eis frueretur
insatiabiliter, eorum nunquam voluit capere satietatem;
sed semper quidem implebatur, semper
autem clamabat: Quam dulcia gutturi meo eloquia
tua! super mel et favum ori meo <note>(Psal. CXVIII)</note>. Rursus
enim audivit beatum David dicentem: Judicia
Domini vera, justificata in idipsum, desiderabilia
super aurum et lapidem pretiosum multum, et dulciora
super mel et favum <note>(Psal. XVIII)</note>. Rursus audivit
<pb n="0020D"/>
eum dicentem: Delectare in Domino, et dabit tibi
petitiones cordis tui <note>(Psal. XXXVI)</note>. Et rursus, Laetetur
cor quaerentium Dominum <note>(Psal. CIV)</note>. Et: Laetifica
cor meum, ut timeat nomen tuum. Et: Gustate
et videte quam benignus est Dominus <note>(Psal. XXXIII)</note>.
Et: Sitivit anima mea ad Deum fortem vivum <note>(Psal.
XLI)</note>. Et: Adhaesit anima mea post te. Et ejus qui
haec dixit, amorem in se transtulit. Hac enim de
causa magnus quoque David haec canens docuit, ut
multos socios et in Deo amando rivales constitueret.
Neque vero spe falsus est; sed et hunc virum divinum,
et alios innumerabiles divino amore sauciavit.
Hic enim tanto amoris igne fuit incensus, ut inebria
retur desiderio, et nihil videret ex terrenis: solum
<pb n="0021A"/>
autem dilectum et noctu somniaret, et interdiu visione
apprehenderet. Hanc summam ejus philosophiam
cum multi didicissent, alii quidem qui propius habitabant,
alii vero qui remotius. Allata enim fama
percurrebat in omnes partes, accurrebant supplicantes
ut essent palaestrae participes, et ei tanquam
exercitationis magistro et paedotribae parentes, viverent
in posterum. Non solum enim aves venantur
canentes, et ad se eas evocantes, quae sunt ejusdem
generis, et subjectis laqueis implicantes; sed etiam
homines venantur eos qui sunt ejusdem naturae, alii
quidem ad exitium, alii vero ad salutem. Sic congregati
quidem cito fuere decem, deinde duplo et triplo
plures. Eos autem cum tot essent, accipiebat illud
antrum; a sene enim didicerant negligere curam corporis:
<pb n="0021B"/>
vescebantur autem ipsi quoque similiter atque
paedotriba, hordeaceo pane sale condito. Aliquo autem
post tempore, et olera sponte nascentia colligentes,
deinde dolia implentes, et muriae quantum
satis erat miscentes, id habebant obsonium qui opus
habebant curatione. His autem oleribus humida habitacula
sunt maxime infesta; solent enim sua natura
eis ingenerare situm et putrefactionem: cum
huis ergo obsonio id accidisset (erat enim antrum
undiquaque valde humidum), supplicarunt seni sodales,
ut sibi parvam aliquam domunculam liceret exstruere,
quae sufficeret obsonii vasis accipiendis. Ille
autem primo quidem postulatum minime admittebat:
tandem autem persuasus (a magno enim Paulo didicerat
non quaerere quae sua sunt <hi>[I Cor. XIII]</hi>, sed aliquid
<pb n="0021C"/>
concedere et se accommodare humilibus), dedit
quidem domunculae brevem quamdam et exiguam
mensuram, abiit autem procul ab antro, solitas oblaturus
Deo supplicationes. Solitus enim erat saepe quidem
quinquaginta stadia, nonnunquam autem etiam
bis totidem in desertum proficiscens, et se ab omni
humana consuetudine separans, et ad seipsum rediens,
per se cum Deo congredi ac conversari, et divinam
illam et ineffabilem speculari pulchritudinem.
Hoc otium cum sumpsissent, qui ut ab illo cura eorum
gereretur, digni erant habiti, usui quidem justa
symmetria respondentem, sed majorem quam jussi
fuerant, exstruxere domunculam. Decimo autem
die, veluti quidem Moyses reversus a monte, et ab
ea quae verbis explicari nequit contemplatione, cum
<pb n="0021D"/>
vidisset majus factum quam volebat aedificium, Vereor,
inquit, o viri, ne dum terrena dilatamus habitacula,
minuamus coelestia: atqui haec quidem sunt
ad tempus, et quae nobis parumper convenient, coelestia
autem sunt aeterna, et quae nullum possunt finem
capere. Et haec quidem dixit, chorum docens ea
quae sunt perfectiora; toleravit tamen cum vocem audiisset
apostolicam: Non quaero quod mihi est utile,
sed quod multis, ut serventur <note>(I Cor. X)</note>. Illos quoque
docuit, intus quidem communem Deo offerre
hymnodiam, post auroram autem duos simul exire
in solitudinem: et unum quidem flexis genibus offerre
eam quae Domino debetur adorationem, alterum
vero stantem Davidices psalmos canere quindecim.
<pb n="0022A"/>
Deinde operis facta commutatione, alterum quidem
surgentem canere, alterum vero humi procumbentem
adorare, et id a mane usque ad crepusculum
assidue faciebant. Ante occasum autem solis, in antro
paululum quiescentes, hi quidem hinc, illi vero
illinc, omnes vero undequaque in antrum conveniebant,
et hymnos vespertinos simul Domino offerebant. <emph>802</emph> 
 Solebat autem ipse quoque senex unum
aliquem ex insignioribus assumere socium officii.</p>
<p>Sequebatur autem eum frequentius vir quidam
genere quidem Persa, forma autem corporis magnus
et admirabilis, forma vero corporis magis admirabilem
possidebat animam. Erat autem ei nomen Jacobus,
qui etiam post illius mortem in omni
quidem virtute resplenduit. Fuit autem insignis et
<pb n="0022B"/>
illustris, non iis solis quae illic erant, sed etiam iis
quae erant in Syria philosophiae gymnasiis seu monasteriis,
in quibus etiam vitam finiit, cum vixisset,
ut fertur, centum et quatuor annos. Is cum esset
magno seni ad solitudinem viae comes, sequebatur
eminus. Non sinebat enim magister eum propius
accedere, ne occasio disserendi ex eo sumeretur;
sermo autem abstraheret mentem a Dei contemplatione.
Sequens autem, in via vidit draconem maximum;
deinde eum contemplatus, non est quidem
ausus progredi: cum saepe autem eum prae metu
voluisset declinare, rursus confirmavit animum.
Deinde cum inclinatus accepisset lapidem et eum
projecisset, vidit draconem in eodem statu manentem
non posse se omnino movere. Cum autem eum
<pb n="0022C"/>
intellexisset esse mortuum, existimavit esse opus senis
mortem belluae. Confecto autem itinere, et hymnorum
completo officio, postquam venit tempus quietis,
et sedens senex, ei quoque jussit ut corpus quieti parumper
traderet, primum quidem sedebat tacitus:
cum autem senex sermonem quemdam leniter subridens
aggressus est, rogavit Jacobus ut ei aperiret id
quod ignorabat. Cum is autem permisisset rogare,
Vidi, inquit, in via maximum draconem jacentem,
et primum quidem timui, illum vivere existimans,
postquam autem eum aspexi mortuum, securus iter
sum ingressus. Dic mihi, inquit, o pater, quis eum
interfecit? Tu enim praecedebas, nullus autem alius
hac praeteriit. Senex autem: Cessa, inquit, de iis
curiose percontari, quae iis qui sciscitantur non possunt
<pb n="0022D"/>
ullam afferre utilitatem. Verum nihilo secius
instabat Jacobus admirabilis, verum scire desiderans.
Senex autem diu quidem tentans celare, non
ferens autem amicum diutius angere: Ego, inquit, tibi
dicam, si id scire desideras: praecipio autem, ut me
vivo nullus alius hoc a te resciscat quod dicendum
est, haec enim sunt celanda, quae ad arrogantiam et
fastum saepe excitant; sed si ego hinc excessero, et
ab ejusmodi animi perturbationibus fuero liberatus,
non veto quominus dicas et narres vim divinae gratiae.
Scias ergo, inquit magnus Julianus, quod me
iter ingredientem illa invasit bellua, osque aperuit
me cupiens dev rare; ego autem Jesum appellans, et
digito trophaeum crucis ostendens, omnem quidem
<pb n="0023A"/>
excussi timorem: extemplo autem vidi humi cecidisse
belluam; et communi laudato Servatore, perrexi
ulterius. Sic finita narratione, ad antrum est
profectus.</p>
<p>Aliquando autem adolescens, nobili quidem loco
natus, sed molliter educatus, majorem autem ostendens
promptitudinem et animi alacritatem quam vires
ferre possent, supplex petiit a sene ut esset illi
viae comes eunti in solitudinem, non ejus quidem
quam omnes obibant quotidie, sed longissimae, et
qua saepe erat octo et decem diebus peregrinandum.
Is autem erat celeberrimus ille Asterius. Cum autem
divinus senex prohiberet juvenem, et aridam
aquaque carentem diceret esse solitudinem, instabat
adolescens obsecrans ut hoc ei donum concederet.
<pb n="0023B"/>
Victus autem precibus cessit senex; ille vero sequebatur,
primo quidem alacriter. Cum autem primus
et secundus et tertius dies praeteriisset, et a
radiis solis exureretur (erat enim aestas, vigente autem
aestate est utique flamma solis ardentior), siti
perpetuo laborabat. Et primum quidem eum morbum
aperire pudebat, memoria reputans ea quae sibi
praedicta fuerant a magistro. Tandem autem victus
et plane omnino deficiens, oravit senem ut sui misereretur.
Is autem cum quae ei praedixerat revocasset
in memoriam, jussit eum reverti. Cum autem diceret
adolescens nec se scire viam quae ducit ad antrum,
nec si sciret, ire posse, cum sint vires siti
consumptae; misertus homo divinus casus adolescentis,
et ignoscens imbecillitati corporis, genibus flexis
oravit Dominum, et calidis lacrymis solum irrigavit,
<pb n="0023C"/>
et viam salutis petiit adolescenti. Qui autem facit
voluntatem eorum qui ipsum timent, et eorum exaudit
orationem, stillas lacrymarum quae pulverem attigerant
effecit fontem aquarum, et sic fluento repletum
adolescentem jussit abire protinus. Fons autem
mansit usque in hodiernum diem, Moysaicae divini
senis orationi ferens testimonium. Quomodo
enim ille olim, cum sterilem illam petram virga
percussisset, effecit ut produceret exundantes aquas
fluviatiles, ut satiaret multa illa hominum millia siti
confecta; ita hic cum arenam illam aridissimam irrigasset
lacrymis, fecit ut fontana emanarent fluenta;
non ut multarum myriadum, sed ut unius adolescentis
afferret siti remedium. A divina enim gratia anima
illuminatus, aperte praevidit futuram adolescentis
<pb n="0023D"/>
perfectionem. Is enim multis post temporibus <emph>803</emph> 
a divina provocatus gratia, ut alios quoque multos
ad eamdem exerceret gratiam, in locis quae sunt circa
Gendarum [ <hi>Al.,</hi> Gidarum] (est autem is vicus maximus
sub Antiochia) palaestram fixit monasticam, et
multos quidem etiam alios ad se traxit athletas philosophiae.</p>
<p>Traxit autem magnum quoque Acacium, insignem
inquam illum et fama clarum, qui fuit quidem
egregius in vita monastica, emisit autem splendidos
virtutis radios, ut qui sit dignus habitus qui fieret
pontifex, et Berhoeam pascendam est sortitus. Cum
quinquaginta autem et octo annis ei fuisset cura gregis
credita, non reliquit quidem formam vitae monasticae,
<pb n="0024A"/>
monasticam autem et civilem simul temperavit
virtutem; et illius quidem sumens exactam
perfectionem, hujus autem oeconomiam ac dispensationem,
in unum coegit ea quae erant inter se disjuncta.</p>
<p>Sed hujus virtutis et venator et exercitator fuit ille
Asterius, qui magni illius senis tanto semper tenebatur
amore, ut saepe quidem bis in anno, saepe etiam
ter ad eum proficisceretur. Veniens autem solebat
caricas afferre sodalibus, onerans tria vel quatuor jumenta.
Duos autem medimnos colligens, ut qui
seni toto anno sufficerent, id onus suis imponebat
humeris, se magistri jumentum et vocans et praestans.
Portabat autem id onus, non decem vel viginti stadiis,
sed septem dierum iter conficiens. Cum eum autem
<pb n="0024B"/>
aliquando vidisset senex ferentem humeris sarcinam
caricarum, aegre ferens, dixit haec non sibi esse exhibenda
alimenta; non esse enim justum ut ille quidem
tantum subiret laborem, ipse vero delicate ejus frueretur
sudoribus. Cum is autem jurasset se non esse
onus a suis humeris depositurum, nisi assensus esset
senex, se allati cibi futurum participem: Faciam, inquit
senex, quod jubetur, modo tu quamprimum deponas
canistrum. Nam in hoc quoque imitabatur primum
apostolorum, qui cum voluisset Dominus lavare
ejus pedes, prius quidem negavit, aperte affirmans id
non esse futurum <note>(Joan. XIII)</note>. Postquam autem audivit
fore ut abrumperetur a Domini communione nisi hoc
concederet, oravit ut praeter pedes, manus quoque et
caput lavaret. Ita etiam egregius Joannes jussus tingere
<pb n="0024C"/>
Servatorem, prius quidem et suam confessus
est servitutem, et ostendit Dominum. Postea autem
jussum est exsecutus, non se aspere gerens, sed parens
Domino. Ita etiam hic quoque vir divinus gravabatur
quidem alio laborante ipse frui alimento;
sed postquam vidit ardentissimam clientis animi alacritatem,
praeposuit suae voluntati illius ministerium.</p>
<p>Forte autem aliquis ex iis qui ex aliorum reprehensione
magnam capiunt voluptatem, et ea quae sunt
honesta solum didicerunt irridere, dixerit hanc narrationem
non esse dignam quae commemoretur. Ego
autem aliis hujus viri miraculis hoc quoque adjeci,
non solum magnorum virorum volens in eum pietatem
ostendere, sed etiam morum ejus suavitatem et
moderationem declarare, existimans conducibile.
<pb n="0024D"/>
Nam cum tanta esset et tali virtute, ne levissimo
quidem honore seipsum dignum esse censebat, sed
eum repellebat ut qui ad se nequaquam pertineret;
rursus autem eum sustinebat, ut qui eos qui faciebant
afficeret beneficio.</p>
<p>Aufugiens autem (nam ut qui omnibus evasisset
manifestus, ad se trahebat per famam eorum quae
sunt bona et honesta amatores) venit in montem
Sinaeum cum paucis ex paulo familiaribus: non oppidum
ingrediens, non vicum, sed iter per inviam
iniens solitudinem. Ferebat autem humeris alimentum
quoque necessarium, panem inquam et salem,
lagenam et cyathum ligneum, et spongiam fune alligatam;
ut si quando aquam invenissent profundiorem,
<pb n="0025A"/>
exhaurirent quidem spongia, expressam autem in
cyathum ebiberent. Cum itaque iter multorum dierum
confecissent, ad montem optatum perveniunt; et cum
suum Dominum adorassent, illic longum tempus perpetuo
transegerunt, loci solitudinem et animae quietem
maximam existimantes voluptatem. Cum autem
in illa petra sub qua latens Moyses, prophetarum
princeps, dignus est habitus qui Deum videret sicut
videri poterat, ecclesiam exstruxisset, et divinam
aram consecrasset, quae etiam mansit usque in hodiernum
diem, in suam reversus est palaestram.</p>
<p>Cum autem ejus, cui erat quidem idem quod ipsi
nomen, sed impii imperatoris minas intellexisset
(pios enim se funditus perditurum minatus, profectus
erat in Persas, et qui eadem quae ipse sentiebant,
<pb n="0025B"/>
abominandum illum reditum inhiantes exspectabant),
tunc Deo orationem magno studio et vehementi desiderio
offerens, et eamdem ad decimum usque diem
extendens, audivit vocem dicentem, exsecrandum
illum et fetidum porcum de medio esse sublatum.
Sed neque accepto fine orationis, confestim finiit
orationem, sed mutavit petitionem in hymni decantationem,
gratias agens Servatori suorum, clementique
et potenti hosti alienorum. Longissimo enim tempore
fuit clemens et lenis in impium; sed cum ejus lenitas
et patientia sceleratum ad majorem exercuisset rabiem,
opportune intulit supplicium. Cum autem implesset
orationem, <emph>804</emph> et ad suos esset conversus, planum
fuit eum esse laeto et tranquillo animo; animi enim
alacritas vultum ostendebat hilarem. Cum autem qui
<pb n="0025C"/>
cum eo versabantur novum admirati essent spectaculum
(nam cum semper tristi aspectu videretur,
tunc visus est subridere), et cum causam rogassent
laetitiae, Praesens tempus, inquit, o fratres, est gaudii;
cessavit enim impius, ut est vox Isaiae <note>(Isa. XXIV)</note>, et
audacium inceptorum meritas dedit poenas; et qui
tyrannidem exercuit in Deum qui fecit et servavit,
ab ejus qui illius parebat imperio dextera jure est
caesus. Ideo laetor cum videam Ecclesias quae ab eo
sunt oppugnatae exsultantes, et cernam sceleratum ab
iis quos colebat daemonibus nihil auxilii consecutum.
Hujus ergo impii caedis talem habuit praescientiam.</p>
<p>Cum autem Valens, qui post illum accepit
habenas Romani imperii, relicta veritate evangelicorum
dogmatum, erroris Arii accepisset imposturam,
<pb n="0025D"/>
tunc exorta est major procella adversus Ecclesiam;
cum gubernatores quidem undique expellerentur,
praedones autem quidam et hostes in eorum locum
sufficerentur. Ne autem totam illam in praesentia recenseam
tragoediam, alia nunc praetermittam, unius
autem solummodo faciam mentionem, quod aperte
ostendit divini Spiritus gratiam in hoc sene florentem.
Ab Antiochena quidem ecclesia ejectus erat magnus
Meletius, quae a Deo universorum pascenda ei credita
fuerat: a divinis autem templis ejecti fuerant cum
populo qui erat ejusdem cum eis sententiae, quicunque
in clerum cooptati, Trinitatis divinam unam colebant
essentiam. Et nunc quidem in aliquem specum montis
<pb n="0026A"/>
venientes, sacros illic coetus celebrabant; nunc autem
ripam fluminis faciebant oratorium, aliquando autem
bellicum gymnasium, quod situm est ante portam
Septentrionalem. Non permittebant enim qui bellum
gerebant, in uno loco pios consistere. Jactarant autem
alumni mendacii; et rumorem in illa civitate
sparserant, quod magnus, hic inquam senex, eorum
quae ipsi tenebant religionis dogmatum amplecteretur
communionem. Hoc pios maxime angebat, ne
fama rudiores et simpliciores decipiens, eos haereticorum
implicaret laqueis.</p>
<p>Sed divini et beati viri, Flavianus et Diodorus, qui
digni erant habiti ut essent sacrifici, et praeessent
piorum populo, et Aphraates, cujus per se vitam
vobis si Deus concesserit, adjiciam, persuadent magno
<pb n="0026B"/>
illi Acacio, cujus fecimus mentionem, ut viae acciperet
comitem suum quidem magistrum, sancti autem
senis discipulum, insignem illum Asterium, curreret
autem ad communem pietatis splendorem, et
evangelicae doctrinae sustentaculum, et persuaderet
ut relinqueret quidem illam in solitudine versandi
rationem, veniret autem ut ferret auxilium tot millibus
quae fraude interibant, et rore sui adventus flammam
exstingueret Arianam. Cucurrit divinus Acacius,
et sumpto, ut jussus erat, magno Asterio, accessit
ad maximum lumen ecclesiae; et cum eum salutasset,
Dic mihi, inquit, o pater, quanam de causa totum
hunc laborem tam lubenter toleras? Cum is autem
respondisset: Et corpore, et anima, vitaque, et omnibus
quae ad vitam pertinent, est mihi Dei cultus
<pb n="0026C"/>
pretiosior; conor autem, quoad ejus a me fieri potest,
illi a sorde nudum offerre ministerium, et ei perpetuo
placere; Ostendam tibi, inquit Acacius, rationem
per quam ei plus quam nunc servies; idque dicam,
non sola utens ratiocinatione, sed ut qui ab ejus doctrina
didicerim. Cum enim Petrum aliquando rogasset
an eum plus quam alii amaret, et didicisset id quod
sciebat vel ante Petri vocem, Tu enim, inquit, nosti,
Domine, quod amo te <note>(Joan. XXI)</note>; ostendit ei quidnam
agens eum magis coleret. Si enim, inquit, amas me,
pasce oves meas, et pasce agnos meos. Hoc quoque
tibi, o Pater, est faciendum; periculum enim est ne
oves a lupis intereant; eas autem valde amat, qui a
te valde amatur. Est autem proprium amantium illa
facere, quae cum fiunt, eis qui amantur grata sunt.
<pb n="0026D"/>
Et alioqui non parvum est periculum, multorumque
et magnorum illorum sudorum detrimentum, si pati
potueris negligere, tacitus praeterire, veritatem quidem
graviter oppugnari, eos autem qui ei adhaerent
captari; ad eos autem venandos esse escam tui
nominis appellationem. Te enim habere socium suae
impietatis gloriantur et jactant praesides Arii abominationis.
Hoc cum primum audiisset senex, quietem
quidem jubens valere ad tempus, neque civitatis strepitus,
quod eis non esset assuetus, refugiens, accurrit
Antiochiam. Cum autem duorum vel trium dierum
iter confecisset in solitudine, noctu venit in
quoddam praedium: quaedam autem dives muliercula
<pb n="0027A"/>
cum sacrum illum chorum audiisset venire, cucurrit ut
perciperet eorum benedictionem; et ad eorum pedes
provoluta, rogabat ut sua domus esset eorum diversorium.
Concessit senex, idque cum plus quam quadraginta
annis a tali fuisset spectaculo separatus.
Cum autem admirabilis illa mulier esset in sacris illis
viris ministrando occupata, puer septem annos
natus, cujus solius erat mater, quae hospitalitatem
Sarae est aemulata, esset autem vesperum <emph>805</emph> et tenebrae,
cecidit in puteum. Cum autem ex eo, ut est
consentaneum, exortus esset tumultus, mater autem
sensisset, jubet quidem omnes quiescere; puteo autem
operculo imposito, instabat ministerio. Mensa
autem viris divinis apposita, divinus senex jussit vocari
puerum mulieris, et accipere benedictionem.
<pb n="0027B"/>
Cum autem admirabilis mulier diceret eum male habere,
perstitit jubere ut is duceretur. Postquam autem
ei quod accidisset significavit mulier, mensam
quidem relinquit senex, accurrens autem ad puteum,
cum auferri quidem operculum, afferri autem
lucem jussisset, videt puerum sedentem super
aquae superficiem, et aquam manu pueriliter pulsantem,
et qui reputatus fuerat interitus, eum
ludum putantem; et cum quosdam funes alligassent
et eos demisissent, puerum extraxerunt; et statim
accurrit puer ad pedes senis, dicens se eum vidisse
in aquis ipsum ferentem, et ne mergeretur prohibentem.
Hanc hospitalitatis mercedem recepit mulier
a beato sene.</p>
<p>Et ut alia praetermittam quae facta sunt in itinere,
<pb n="0027C"/>
venerunt quidem Antiochiam; omnes autem undique
concurrebant, Dei hominem videre cupientes, et
morbi sui medicinam unusquisque accipere desiderans:
habitabat autem in speluncis quae erant in latere
montis; ubi divinum quoque apostolum Paulum
et habitasse dicunt et latuisse. Sed statim ut scirent
omnes eum esse hominem, eum invadit febris vehementissima.
Cum autem videret magnus Acacius,
multitudinem eorum qui simul erant congregati, et
eam quae acciderat aegre ferret aegritudinem (existimabat
enim fore ut ii qui convenerant perturbarentur,
si viri morbum resciscerent, a cujus manu se
inventuros sperabant medicinam): Noli angi animo,
inquit senex; si est enim necessaria sanitas, eam statim
dabit Dominus. Statim ergo post haec verba ad
<pb n="0027D"/>
preces conversus, et ut solebat, et genua et frontem
solo admovens, rogavit ut assequeretur sanitatem,
si ex ea reditura sit aliqua utilitas ad eos qui convenerant.
Nondum finierat preces, et repente multus
sudor profluens exstinxit flammam febris.</p>
<p>Cum illic autem liberasset multos a morbis omnis
generis, profectus est ad conventum piorum. Transeunte
autem eo per portas regiae, mendicus quidam
qui clunibus utebatur pro pedibus, et per terram
trahebatur, cum manum extendisset, et ejus pallium
tetigisset, fide quidem morbum exegit, exiliens autem
ostendit se aeque currere atque ante morbum,
idem faciens quod claudus quem Petrus et Joannes
suscitarunt <note>(Act. III)</note>. Hoc cum factum esset, confluxit
<pb n="0028A"/>
totus populus civitatis: eratque bellicum gymnasium
plenum iis qui concurrebant. Pudore autem
afficiebantur calumniatores et mendacii artifices,
laeto autem et tranquillo animo erant alumni veritatis.
Ex hinc in domos suas trahebant lumen veritatis,
ii qui opus habebant ut curarentur. Vir autem
quidam cui fuerat maximus mandatus magistratus,
ejusque fidei commissus erat clavus Orientis, ad eum
misit rogans ut ad se veniret, et a morbo urgente
liberaret. Ille vero accessit nihil cunctatus, et communi
Domino fusis precibus verbo solvit aegritudinem,
et jussit ut Deo ageret gratias.</p>
<p>Cum haec et talia fecisset, statuit deinceps reverti
ad suae exercitationis monasticae tugurium. Cum per
Cyrum [ <hi>Al.,</hi> Gyrrhum, <hi>vel</hi> Cyrrhum] autem iter faceret
<pb n="0028B"/>
(distat autem haec civitas duorum dierum itinere
ab Antiochia), divertit quidem in aedem praeclari
martyris Dionysii: qui illic autem vero Dei cultui et
rectae religioni praeerant, convenientes supplicarunt
ut sibi opem ferret exitium praevisum exspectantibus.
Dicebant enim Asterium qui in sophistica
et falsa disserendi arte fuerat educatus, et se in haereticorum
ecclesiam injecerat, et episcopale munus
erat assecutus, falsum acriter defendere, et improbo
uti artificio adversus veritatem; et veremur, inquiebant,
ne facundia veluti quadam esca falsum contegens,
et nexus syllogismorum tanquam quaedam retia
extendens, capiat multos ex simplicioribus; ea
enim de causa fuit ab adversariis accersitus. Senex
autem: Estote, inquit, bono animo, et Deo nobiscum
<pb n="0028C"/>
supplicate, orationem et corporis afflictionem
precibus adjungentes. His Deum sic rogantibus, uno
die ante diem festum ac celebrem, quo verba erat
facturus falsi defensor et hostis veritatis, is divinitus
immissam accepit plagam, et cum uno tantum die
aegrotasset, excessit e vivis, illam, ut est probabile,
vocem audiens: Stulte, hac nocte repetunt a te animam
tuam <note>(Luc. XII)</note>; quae autem parasti retia et laqueos,
iis tu implicaberis, et non alii. Haec Balaam
quoque acciderunt, qui ipse quoque adversus Dei
populum accersitus, cum impia quaedam Balaac adversus
ipsum consuluisset, ejus dedit poenas, ut qui
ab Israelitica dextera fuerit caesus <note>(Num. XXIV)</note>. Igitur
hic quoque cum in Dei populum quasdam callidas
excogitasset sententias, per Deum populi vita fuit
<pb n="0028D"/>
privatus. Hanc autem salutem Cyrus est consecuta
per hujus orationem.</p>
<p>Haec autem quae narravi, mihi divinum caput, ille
magnus tradidit Acacius, qui pulchre sciebat omnia
quae ab ipso facta fuerant. Cum ergo illinc esset profectus,
et ad suos sodales reversus, et una cum eis
non parvo tempore esset versatus, ad vitam senii et
molestiae expertem valde prompte et alacriter <emph>806</emph> 
transiit, ut qui in mortali natura meditatus esset impatibilitatem,
exspectaret autem corporis immortalitatem.
Ego autem hic de eo sistens orationem,
transibo ad alium: rogans sanctos qui in hanc ingrediuntur
narrationem, per suam intercessionem mihi
supernam conciliare benevolentiam.
</p>
      </div2>

<div2>
        <head>CAPUT III. MARCIANUS</head>

<pb n="0029A"/>
<p>Illum autem tempore celebratum Marcianum, quomodo
pro rei dignitate admirabimur <note>(Theodor., lib.
IV Hist., cap. 26)</note>? Num videlicet eum simul conjungentes
cum Elia, et Joanne, et similibus, qui circumibant
in ovinis et caprinis pellibus, egentes, afflicti,
vexati, quibus dignus non erat mundus <note>(Heb. XI)</note>,
errantes in solitudinibus, et montibus, et speluncis,
et foraminibus terrae?</p>
<p>Is enim olim patriam quidem habuit Cyrum, cujus
prius quoque meminimus; post haec autem solitudinem:
hac autem et illa relicta, nunc habet coelum.
Et illa quidem eum genuit, haec vero aluit, et victorem
effecit, coelum autem accepit ut coronatum,
<pb n="0029B"/>
contempta claritate generis. Ducebat enim genus a
patriciis et a splendore regio. In illis enim florebat,
corporis specie et magnitudine accepta ab opifice
naturae, et animo ingenii solertia ornato. In Deum
autem et ea quae ad eum pertinent, totum amorem
transtulit; et omnibus valere jussis, solitudinis occupat
umbilicum, et parva exstructa domuncula,
quae ne ejus quidem corpori justa respondebat proportione
cum eam quodam alio parvo septo circumsedisset,
inclusus erat assidue, separatus quidem ab
omni humana consuetudine, disserens autem cum
Domino universorum, et dulcem illam vocem exaudiens.
Divina enim versans eloquia, se divina voce
frui putabat. Orans autem et supplicationes offerens,
ipse loquebatur cum Domino; et cum semper tantis
<pb n="0029C"/>
frueretur deliciis, eum nunquam capiebat satietas.
Audivit enim divinum Spiritum per magnum David
psallentem: Qui meditatur in lege Domini die ac
nocte, erit tanquam lignum quod plantatum est secus
decursus aquarum, quod fructum suum dabit in
tempore suo; et folium ejus non defluet <note>(Psal. I)</note>. Ilos
fructus desiderans, jucundissimum hunc laborem
amplectebatur; et orationem quidem psalmodia,
psalmodiam autem excipiebat oratio, et utraque rursus
divinorum eloquiorum lectio. Cibus autem ei erat
solus panis, isque certa praebebatur mensura. Ea autem
erat mensura, ut nec puero quidem nuper
ablactato satis esset. Aiunt enim panis libram in quatuor
partes divisam, quatuor diebus fuisse distributam,
et unicuique diei attributam fuisse partem unam.
<pb n="0029D"/>
Statuerat enim vespere comedere quotidie, nunquam
autem satiari; sed semper quidem esurire, semper
vero sitire; corpori autem ea exhibere quae ad vivendum
sufficiunt. Dicebat enim quod qui post multorum
dierum inediam capit cibum, in diebus quidem
inediae officia dominica exsequitur imbecillius. Quo
autem die rursus capit cibum, plura, ut est consentaneum,
exhibens, ventrem onerat: is autem
gravatus tardiorem reddit animam ad vigilandum.
Dicebat igitur esse melius vesci quidem
quotidie, nunquam autem exspectare satietatem. Verum
enim jejunium est perpetua indigentia. Hanc
legem perpetuo ferebat vir ille divinus, et cum corpus
<pb n="0030A"/>
habe et maximum, et omnium sui temporis hominum
esset et maximus et pulcherrimus, hoc parvo
cibo alebat. Cum autem praeteriisset aliquantum temporis,
duos admisit contubernales, Eusebium qui
sacri illius tugurii fuit haeres, et Agapetum, qui
has leges angelicas transtulit Apameam. Est enim
quidam vicus maximus et populosissimus, est autem
et nomen Nicerte. In eo ergo construit duo maxima
philosphiae gymnasia, quorum unum quidem est ab
ejus nomine denominatum, alterum vero ab admirabili
Simeone, qui quinquaginta annorum spatio refulsit
in hac philosophia. In his in hodiernum usque
diem degunt plus quam quadringenti viri, virtutis
athletae, et amatores religionis verique Dei cultus,
et qui suis coelum coemunt laboribus. Hujus autem
<pb n="0030B"/>
reipublicae legislatores fuere Agapetus et Simeones,
qui leges accepere a magno Marciano. Ab his autem
plurima quae plantata sunt exercitatorum virtutis
habitacula, quae quidem iisdem iegibus reguntur et
institutis, difficile est enumerare. Caeterum horum
omnium plantator fuit ille divinus; qui enim pulcherrimum
semen praebuit, is jure vocari possit auctor
bonorum quae nascuntur.</p>
<p>Primum ergo, ut dixi, solus voluntarium illum tenebat
carcerem; deinde cum nos duos admisisset,
non habitabant illi in eadem domo; neque enim ei
soli sufficiebat domuncula, ut quae es et valde parva,
et quae ipsi et stanti et recumbenti multum afferret
laboris. Neque enim stans, rectus stare poterat, cum
tectum caput et collum tangeret; neque recubans
<pb n="0030C"/>
poterat pedes extendere, cum domus non haberet
longitudinem aequalem longitudini corporis. Cum
ergo eis permisisset aliam exstruere, jussit in ea degere:
per se autem hymnos dicere et orare, et divina
legere eloquia. Cum autem oporteret esse plures
hujus utilitatis participes, alio habitaculo ejus
jussu procul exstructo, jussit eos qui vellent in illo
degere. Eorum autem dux erat Eusebius, qui magni
Marciani <emph>807</emph> transmittebat doctrinam. Divinus autem
ille Agapetus, ut oportuit institutus et exercitatus,
et in hac arte athletica optime eruditus, reversus
est, ut dixi, et seminavit semina quae a divina
illa anima acceperat. Evasit autem adeo clarus et
illustris, ut pontificali sede dignus sit habitus, et ei
mandata sit pastoralis curatio, et ejus fidei credita
<pb n="0030D"/>
fuerit cura patriae. Eusebius autem ille admirabilis,
congregati gregis praefectus, et curam magistri susceperat,
et solus dignus habebatur qui ad cum in tempore
ventitaret, et eum rogaret nunquid vellet. Cum
autem vellet noctu videre quid ageret, ausus est ad
fenestram (erat autem ea brevis admodum) accedere;
et cum se inclinans respexisset, videt lumen,
non ex lucerna neque quod esset manu factum, sed a
Deo datum, et quod superna gratia praeceptoris sui
caput circumfulgebat, et divinorum eloquiorum Scripturae
ostendebat intelligentiam; tenebat enim librum,
et divinae voluntatis sacrosanctum inquirebat
thesaurum. Hoc cum esset contemplatus admirabilis
Eusebius, ingenti timore horroreque est affectus, et
<pb n="0031A"/>
Dei ministri diffusam edoctus est gratiam, et Dei in
suos servos didicit benevolentiam.</p>
<p>Aliquando autem cum in vestibulo magnus oraret
Marcianus, draco quidam qui reptaverat supra parietem
versum ad Orientem, desuper e muro despexit,
simul et bians, et horribiliter intuens, et se
invasurum significans. Procul autem stans Eusebius,
et illud horrendum spectaculum pertimescens,
et id magistrum ignorare suspicans, illi ostendit
clamans, et ut fugeret rogans. Ille autem cum eum
reprehendisset, et timorem expellere jussisset (nam
eum quoque esse exitiale vitium), digito quidem
crucis prius expressit figuram, ore autem insufflavit,
et veteres ostendit inimicitias. Ille autem spiritu
oris, tanquam igne aliquo, exsiccatus et veluti
<pb n="0031B"/>
exsectus, instar exustae stipulae in multas partes est
dissolutus. Vide ergo num imitatus est Dominum ut
servus benevolus? Dominus enim, cum aliquando fureret
mare in cymbam discipulorum, eos autem vidisset
anxios et perturbatos, non prius maris sedavit
tempestatem quam, increpando discipulos, compescuit
eorum incredulitatem <note>(Matth. VIII)</note>. Hinc
doctus hic vir admirabilis primum expulit timorem
discipuli, deinde sic belluam affecit supplicio. Talis
magni Marciani fuit et sapientia, et miraculorum
effectio, et in Deum fiducia. Sed tamen cum tanta
gratia dignus esset habitus, et magna posset facere
miracula, studebat tamen celare virtutem, praedonis
virtutis suspectas habens machinas; arrogantiae
enim vitium subterseminans, labore collectos fructus
<pb n="0031C"/>
conatur eripere. Et cum sibi datam vellet celare
gratiam, invitus ad facienda veniebat miracula,
cum ejus recte factorum jubar resplendesceret, et
quae occultabatur virtutem aperiret.</p>
<p>Quinetiam aliquando contigit ut tale quid fieret:
Vir quidam honeste loco natus, et cui militares magistratus
saepe fuerant mandati, ex Berhoea Syriae
urbe proficiscens, cum ejus filia diu debaccharetur,
et a malo daemone vexata insaniret, venit in solitudinem,
cum esset quidem magni Marciani familiaris,
speraret autem propter priorem consuetudinem
cum convenire et rogare: spe autem falsus, cum
non liceret ei Dei videre servum, rogat quemdam senem,
cui illo tempore divini illius viri commissum
fuerat ministerium, ut parvum lecythum oleo plenum
<pb n="0031D"/>
acciperet, et ad ostium domunculae poneret.
Senex autem saepe quidem se id facturum inficiatus,
saepe autem rursus rogatus, victus est a precibus.
Cum autem strepitum magnus sensisset Marcianus,
rogavit quisnam esset, et quonam opus habens veniret.
Is autem veram quidem celabat causam, simulabat
autem se venisse ut sciret num juberet aliquid;
et hoc dicens, dimissus est. Cum autem sub
auroram rursus pater puellae rogasset ut sibi redderetur
lecythus, ille timens quidem, ivit tamen
cum quam maximo potuit silentio, et porrecta
manu, et accepto lecytho cupiebat la ere. Is autem
rursus rogavit, quidnam volens veniret. Postquam
autem eamdem dixit causam quam etiam vespere
<pb n="0032A"/>
prae se tulerat, aegre ferens homo Dei, utpote quod
praeter consuetudinem fuisset ejus adventus, jussit
vera dicere. Ille autem timens et contremiscens,
cum non posset eum latere qui plenus erat Dei gratia,
dixit et quis esset qui supplicabat, et eum morbi
docuit tragoediam, et ostendit lecythum. Is autem
succensuit quidem ut est consentaneum, quod nollet
virtutem ostendere. Minatus tamen quod si haec rursus
auderet, et ab illa privabitur consuetudine, et ei
auferetur ministerium (erat autem maxima jactura
iis qui quaestum sciebant) remisit, jubens reddere ei
qui dederat. Et Marcianus quidem haec jubebat:
daemon autem qui aberat iter quatuor dierum, ejus
qui exigebat vociferabatur virtutem, et Marcianus
Berhaeae functus est officio judicis, quibusdam lictoribus
<pb n="0032B"/>
usus adversus daemonem, et illum sceleratum
expellens, et puellam mundam reddens ab illa vexatione.
Hoc autem exacte scivit pater puellae; ei enim
revertenti cum pauca stadia abesset ab urbe, <emph>808</emph> 
occurrit quidam servus a domina in agrum missus.
Is cum vidisset dominum miraculi facti attulit nuntium,
quatuor ante diebus dicens factum esse miraculum.
Diebus ergo supputatis, et tempore recte
examinato, didicit illud fuisse in quo senex attulit
lecythum. Mihi autem venit in mentem cogitare
quid non fecisset ille vir magnus, si voluisset facere
miracula. Si enim etiam cum studeret celare quam
acceperat virtutem, tantum ostendit splendorem;
quod non miraculum fecisset si voluisset? Sic autem
spiritalem quoque suam sapientiam non ostendebat
<pb n="0032C"/>
omnibus. Itaque cum postremo post diem festum salutaris
passionis, et Dominicae resurrectionis, permisisset
iis qui volebant ad se ingredi, illo certe
tempore omnes studebant eum videre. Atque ad eum
aliquando congregati primi veniebant pontifices,
Flavianus ille magnus, cujus fidei erat credita pascenda
Antiochia; et divinus Acacius, cujus prius
quoque meminimus, et Eusebius Chalcidensis episcopus,
et Isidorus cui tunc erat commissa Cyrus
gubernanda, qui erant virtute insignes. Una autem
cum illis erat etiam Theodotus, qui tenebat habenas
Hierapolitanorum ecclesiae, clarus monastica exercitatione
et mansuetudine. Erant autem nonnulli quoque
ex magistratibus, incensi ardore fidei. Omnibus
ergo cum silentio sedentibus, et sacram illam vocem
<pb n="0032D"/>
exspectantibus, ipse quoque diu tacens sedebat,
lingua quidem otiosus, auribus autem promptus.
Tunc aliquis ex iis qui sedebant, qui erat ei familiaris
propter curam animae, et alioqui auctoritate
et dignitate clarus, Omnes, inquit, o Pater, divini hi
Patres, sitientes exspectant suavissima tuae doctrinae
fluenta; omnes ergo praesentes impertias utilitate,
nec claudas rivos tuae beneficentiae. Ille autem cum
valde ingemuisset, Deus, inquit, universorum quotidie
loquitur per creaturas, et per divinas Scripturas
disserit et monet ea quae oportet, et inducit ea
quae sunt utilia; terretque minis et adhortatur promissis;
et ex his nullam capimus utilitatem. Quemadmodum
ergo loquens profuerit Marcianus, qui tantam
<pb n="0033A"/>
utilitatem amittit cum aliis, et commodum non
vult ex eis capere? Hinc factum est ut multi quidem
sermones moverentur a Patribus, quos inserere
narrationi duxi supervacaneum. Cum autem surrexissent
et orassent, et ad conferendum sacerdotii
ordinem vellent ei manus imponere, rursus ei manus
admovere sunt veriti; et hic quidem illi, ille vero
huic jubebat; cum omnes autem id simul recusassent,
redierunt. Sed enim volo his quoque aliam addere
narrationem, qua cognosci poterit divina ejus
prudentia.</p>
<p>Avitus quidam, primus in solitudine, gratia
monasticae exercitationis fixerat tugurium. Id autem
magis quam hoc vergit ad Septentrionem, et aliquantum
situm ad Orientem, spectat ventum Aparctiam
<pb n="0033B"/>
qui est proximus Subsolano. Is magno Marciano erat
et tempore et labore antiquior, vir autem philosophus,
et in vita dura et aspera educatus. Is cum de
viri vitute quae ubique celebrabatur audiisset, ratus
tale spectaculum esse silentio et quiete utilius, accurrit
studens videre eum quem desiderabat. Cum
autem ejus adventum magnus scivisset Marcianus,
ostio aperto eum ad se admisit. Admirabili autem
praecepit Eusebio, ut et legumen coqueret et olus,
si haberet. Postquam vero mutuum inter se colloquendi
explessent desiderium, et alter alterius virtutem
didicissent; nonae simul peregerunt officium;
venit autem Eusebius mensam ferens, et panem afferens.
Magnus autem Marcianus divino dixit Avito:
Adesdum omnium mihi amicissime, et hujus mensae
<pb n="0033C"/>
simus simul participes. Ille vero, Nescio, inquit, me
unquam cibum sumpsisse ante vesperam, saepe autem
duos et tres dies simul maneo jejunus. Magnus autem
Marcianus, Mea ergo, inquit, causa hodie mutetur
consuetudo: nam cum sim corpore imbecillo,
non possum exspectare vesperam. Postquam
autem haec dicens, non persuasit admirabili Avito,
ingemuisse dicitur et dixisse: At ego, inquit, animo
angor et valde crucior, quod tantum laborem ceperis
ut virum aliquem laboriosum videres et philosophum,
spe autem falsus, cauponem videris aliquem
profuse et delicate viventem. Cum ex his autem molestia
esset affectus Avitus, et dixisset se malle vesci
carnibus quam haec audire, dixit magnus Marcianus:
Nos quoque, o amice, eamdem quam tu vitam
<pb n="0033D"/>
persequimur, et amplectimur eamdem vivendi rationem,
et quieti labores praeferimus, jejunium magis
expetimus quam cibum, eumque nocte adventante
capimus; sed scimus charitatem esse jejunio praestantiorem.
Charitatis enim opus a lege divina praecipitur,
jejunium autem est potestatis nostrae et arbitrii.
Oportet autem existimare divinas leges esse
nostris longe praestantiores. Haec cum inter se invicem
disseruissent, et parum cibi sumpsissent, et
Deum laudavissent, et tres dies simul versati essent,
rursus sunt separati, videntes se invicem spiritu.
Quis ergo non admiretur hujus viri sapientiam,
a qua gubernatus, sciebat quidem tempus jejunii,
sciebat autem <emph>809</emph> etiam fraternae charitatis; sciebat
<pb n="0034A"/>
virtutis quoque partium differentiam, et quamnam
cuinam cedere oportet, et cuinam in tempore danda
sit victoria? Possum autem aliud quoque narrare, quo
ejus cognoscatur in divinis perfectio. Ad eum enim
ex patria venit soror cum filio, qui et vir erat et urbis
Cyri facile princeps, ea quae ei usui erant abunde afferens.
Is autem sororem quidem videre non est passus,
sororis autem admisit filium; erat enim id tempus
definitum quo eum licebat convenire. Cum autem eum
rogarent acciperet quae allata fuerant: Per quot, inquit,
monasteria transiistis, et quaenam ex his eis
ipsis impertiistis? Cum is autem dixisset se nulli dedisse:
Abite, inquit, cum iis quae attulistis. Nos, inquit,
nullo horum egemus, nec si egeremus acciperemus;
naturalis enim cognationis, non autem divinae pietatis
<pb n="0034B"/>
et servitii curam gerentes, hanc exercetis in nos beneficentiam.
Si enim non honoraretis solam generis
necessitudinem, non ea quae attulistis, nobis solis impertiissetis.
Haec dicens, filium sororis dimisit cum
sorore, jubens ut nihil acciperetur ex iis quae attulerant.
Ita erat extra naturam, et in coelestem migrarat
vivendi rationem. Quodnam enim aliud afferri
potest exemplum apertius, quod Deo esset dignus,
convenienter ipsius Dei voci? Qui non relinquit enim,
inquit, patrem et matrem, et fratres et sorores, et
uxorem et filios, non est me dignus <note>(Matth. X)</note>. Si
autem qui non relinquit est indignus; qui relinquit,
et tam accurata exactaque utitur perfectione, clarum
est eum fuisse dignissimum. Ego praeter haec admiror
quoque ejus in divinis decretis summam perfectionem.
<pb n="0034C"/>
Abhorrebat enim Arii insaniam, quae a
potestate imperatoris accendebatur illo tempore. Abominabatur
etiam amentiam Apollinaris. Fortiter autem
et strenue decertabat adversus eos qui cum Sabellio
sentiebant, tresque hypostases se personas in
unam cogebant. Valde quoque aversabatur eos qui
nominantur Euchitae, qui in habitu monastico laborant
morbo Manichaeorum. Erat autem ideo fervens
ejus zelus pro decretis ecclesiasticis, ut etiam adversus
virum admirandum et divinum justam pugnam
susceperit. Erat Abraames quidam senex in illa solitudine,
vir canis quidem pilis, sed magis cana prudentia,
omni virtute clarus, et uberes semper profundens
lacrymas compunctionis. Is in principio a quadam
inductus simplicitate, primum Pascha peragere
<pb n="0034D"/>
sustinuerat: ignorans quidem, ut est verisimile,
quae de eo Nicaeae a Patribus constituta fuerant, antiquae
autem servire malens consuetudini. Multi autem
alii laborabant eo tempore eadem quoque ignoratione.
Sed magnus Marcianus multis quidem saepe verbis
usus, conatus est senem Abraamem (ita enim eum
appellabant qui in ea habitabant regione) ut cum Ecclesia
consentiret traducere. Cum eum autem vidisset
non parere, aperte destitit cum ipso communicare.
Sed procedente tempore, ille quoque vir divinus
abjecta macula, in festo celebrando amplexus
consensum Ecclesiae, vere psallens cecinit: Beati
immaculati in via qui ambulant in lege Domini <hi>(Psal.
<pb n="0035A"/>
CXVIII)</hi>. Hoc autem effectum est a magni Marciani
doctrina.</p>
<p>Ei multi qu dem ubique aedificabant oratoria: in
Cyro quidem, ejus sororis filius Alypius; Zenobia autem
quaedam in Chalcide, quae et genere erat clara,
et insignis virtute, et magnas habebat divitias. Alii
quoque non pauci hoc faciebant, victoria parta illustrem
illum athletam rapere contendentes. Hoc cum
nosset homo Dei, rogat admirabilem illum Eusebium,
omni terrore plenum illi offerens jusjurandum, ut
corpus in illo loco deponeret, et nemo sepulcrum
dignosceret praeter duos qui simul habitabant familiariores,
donec praeteriisset magnus annorum numerus.
Hoc autem jusjurandum implevit homo ille admirabilis.
Postquam enim insignis illius victoris venit
<pb n="0035B"/>
finis, et chorus angelorum sacram illam et divinam
animam ad coelestes transtulit mansiones, non
prius ejus significavit obitum, donec cum duobus ex
familiarioribus facta fossa, et corpore deposito, complanavit
terrae superficiem; et quinquaginta annis
vel pluribus elapsis, cum innumerabiles concurrissent
et corpus scrutati essent, ignotum mansit sepulcrum.
Postquam autem unumquodque ex praedictis oratoriis,
unum quidem apostolorum, alterum vero martyrum
accepit reliquias, secure deinceps illius tabernaculi
et doctrinae haeredes, cum duobus ante annis
arcam construxissent lapideam, in ea posuerunt pretiosi
corporis reliquias, cum unus ostendisset sepulcrum;
is enim solus supererat ex illis tribus. Cum
illius autem fuisset virtutis aemulator Eusebius admirabilis,
<pb n="0035C"/>
longo tempore corpus perpetuo affligebat.
Nam cum centum et viginti ferri libras corpori haberet
impositas, sibi quoque imposuit alias divini Agapeti
quinquaginta; adjecit autem magni quoque Marciani
alias octoginta; habebat autem oratorium, lacum
quemdam in quo nulla aqua remanserat. Tribus autem
annis perpetuis hoc modo vitam transegit.</p>
<p>Ad haec autem dicenda sum digressus, cum vellem
ostendere, quot et quantarum rerum recte et ex virtute
gestarum auctor et procurator <emph>810</emph> fuerit Marcianus.
Hujus autem philosophiae fructum quoque
percepit admirandus ille Basilius, qui multis postea
temporibus, apud Seleucobelum (est autem urbs Syriae)
monasticum exstruxit habitaculum, et clarus
quidem fuit in multis generibus virtutum, insigniter
<pb n="0035D"/>
autem clarus in ea quae Deo longe est gratissima
possessione charitatis, et in divino opere hospitalitatis.
Quam multos autem hic quoque Deo exhibuerit
operarios, citra pudorem, ut apostolice dicam, verbum
tractantes veritatis, quis facile enumeraverit?
Nam ut alios in praesentia praetermittam, qui sunt
quidem laude digni, nimis autem prolixam redderent
narrationem, hujus unius et solius meminero. Fuit
quidam qui ad eum ventitabat, eum autem appellabant
Sabinum, qui corpus consumpsit laboribus innumerabilibus.
Neque enim panis, neque obsonii fuit
alicujus particeps: cibus autem erat ei farina aqua
madefacta. Consueverat autem is totum unius mensis
miscere nutrimentum, ut situm contraheret, et
<pb n="0036A"/>
tetrum odorem emitteret. Volebat autem hoc genere
alimenti hebetare sui corporis appetitiones, et efficere
ut fetore nutrimenti flaccesceret voluptas. Cum
autem per se sic degeret, si quis ex familiaribus ad
cum accederet, simpliciter et citra discrimen vescebatur
iis quae apponebantur. Tantam autem divinitus
gratiam acceperat, ut mulier quaedam Antiochena,
cuique et genus et opes ingentes faciebant spiritus,
ad eum accurrerit, et ei supplicarit ut opem ferret
filiae quae vexabatur a daemone: In somnis enim, inquiebat,
vidi quemdam jubentem ut huc accurrerem,
et precibus praesidis monasterii salutem filii procurarem.
Dicebat ergo is qui responsa dabat, non solere
praesidem loqui cum mulieribus. Cum autem instaret
mulier, lacrymans et ejulans, et graviter vociferans,
<pb n="0036B"/>
egressus quidem est praefectus monasterii; dicebat
autem mulier non esse ipsum; fuisse autem alium
sibi ostensum subrubicundum, qui pustulas quasdam
habebat in genis. Ubi autem cognoverunt eum qui
quaerebatur, erat autem is tertius monasterii, non
primus, eum persuasum adduxerunt ad mulierem:
protinus autem illa quidem agnovit faciem, malus
autem daemon vociferans reliquit puellam. Haec praeclara
fecerunt facinora magni Marciani discipulorum
discipuli, tales ubique plantas plantavit plantator
optimus. Ego autem huic narrationi rursus finem
imponens, rogo et quaeso ut per horum omnium intercessionem
divinum consequar auxilium.
</p>
      </div2>

<div2>
        <head>CAPUT IV. EUSEBIUS.</head>
<p>
          <pb n="0036C"/>Quales quidem Deo obtulerit fructus desertum
sterile, nempe pulchros et maturos, et ei qui plantavit
gratos, et iis qui sapiunt hominibus charos et
maxime expetendos, ostendimus in iis quae jam scriptae
sunt narrationibus. Ne quis autem existimet virtutem
esse loco circumscriptam, et solam solitudinem
esse aptam ad tales ferendos redditus, age
transeamus deinceps oratione ad terram quae habitatur,
et ostendamus ad parandam philosophiam eam
minime esse impedimento.</p>
<p>Est mons altus, qui Antiochiae quidem situs est ad
Orientem, Berhoeae autem ad Occidentem, omnes autem
montes prope sitos superat; in summo autem cacumine
imitatur figuram cono <foreign xml:lang="greek">ει</foreign>dem, ab altitudine
autem accepit denominationem; <foreign xml:lang="greek">κορυφὴν</foreign> enim, id est
<pb n="0036D"/>
verticem, eum solent appellare accolae. Olim ejus in
summo vertice erat templum daemonum, quod apud
vicinos in magno erat honore: subtus autem ad Meridiem
patet campus, sinus prae se ferens figuram.
qui utrinque coercetur ulnis non admodum altis. Pertinent
autem eae usque ad viam qua equitatur, quae
utrinque a Meridie ad Septentrionem sectae sunt,
semitas excipientes. In eo autem sunt constructae
villae et magnae et parvae, continentes iis qui sunt
utrinque montibus. Propter ipsas autem excelsi montis
oras, est quidam vicus maximus et populo frequentissimus;
vocabulo autem regionis eum vocant
Teledam: in superiori autem parte lateris montis
est quidam saltus non admodum acclivis, sed qui
<pb n="0037A"/>
modice inclinatur, spectans ad illum campum et ventum
austerum. In eo philosophiae gymnasium exstruxit
quidam Ammianus, vir qui cum multis quidem
aliis virtutibus esset clarus, tum summa modestia
superabat alios. Hoc autem satis est argumenti. Etenim
cum ad doctrinam, non solum suis sodalibus,
sed vel bis totidem aliis posset sufficere, saepe ad
magnum accurrebat Eusebium, rogans et supplicans
ut is esse vellet adjutor, paedotriba et magister ejus
palaestrae quam fundaverat: aberat autem viginti
quinque stadiis, in quodem valde parvo habitaculo,
et quod nec fenestras quidem habebat, inclusus. Eum
autem ad hanc virtutem deduxerat Marcianus, ejus
quidem patruus, fidelis autem Dei servus. Sufficit
enim hoc dicere, cum etiam magnum Moysem hoc
<pb n="0037B"/>
cognomine honorarit Dominus. Hic Marcianus cum
divinum gustasset amorem, noluit solus frui bonis,
sed multos etiam fecit alios in amore <emph>811</emph> socios.
Venatus est autem et magnum Eusebium, et ejus fratrem
qui in vita vere quoque erat frater. Non existimavit
enim rationi esse consentaneum ut eos quidem
qui ad eum nihil attinebant venaretur ad virtutem,
fratres autem non itidem. Hos ergo ambos cum in
parva inclusisset domuncula, eos evangelicam vitae
docebat rationem. Sed fratrem quidem morbus invadens,
illum cursum interrupit; morbum mors autem
est consecuta: nam cum paucis diebus vixisset postquam
illinc est egressus, vitae finem accepit. Permansit
autem magnus Eusebius toto tempore vitae patrui,
neque cum ullo loquens, neque lucem intuens, sed
<pb n="0037C"/>
perpetuo inclusus: et post illius mortem hanc vitam
est amplexus, donec admirabilis ille Ammianus ei
multis delinito precibus persuasit. Dic enim mihi, ad
illum dicebat, o optime, cuinam placere existimans,
laboriosam hanc sordidamque et squalidam vitam es
persecutus? Cum autem, ut par est, is utique divisset:
Deo qui est virtutis legislator et magister:
Quoniam ergo eum amas, inquit Ammianus, ego tibi
modum ostendam per quem et amorem magis accendes,
et ei quem amas servies. Nam quod omnis tua
cura et industria in teipsum convertatur, non effugiet,
ut sentio, crimen nimii in te ipsum amoris. Lex enim
divina jubet proximum amare ut teipsum <note>(Rom. XIII)</note>.
Multos autem opum sumere participes, hoc est proprium
veri muneris charitatis. Hanc autem divinus
<pb n="0037D"/>
Paulus appellavit legis plenitudinem <note>(Galat. V)</note>. Rursus
quoque elamat: Tota lex et prophetae in hoc sermone
in summam rediguntur, nempe, Diliges proximum
tuum sicut teipsum. Porro autem Dominus quoque in
sacris Evangeliis Petro, qui confessus est eum amare
plus aliis, praecepit pascere oves suas <note>(Joan. XXI)</note>.
Eos autem qui hoc non fecerunt reprehendens, clamat
per prophetam: O pastores, non seipsos pastores
pascunt, non oves <note>(Ezech. XXXIV)</note>? Et ideo magnum
quoque Eliam qui hanc vitam persequebatur, jussit
versari in medio impiorum; et secundum Eliam,
tantopere celebratum Joannem, qui amplectebatur
solitudinem, transmisit ad ripas Jordanis, illic baptizare
jubens et praedicare. Quoniam ergo tu quoque
<pb n="0038A"/>
es Dei qui te fecit ardens amator; multos quoque
tecum alios effice amatores; hoc enim est valde gratum
communi Domino. Propterea Ezechielem quoque
appellavit speculatorem, et peccatoribus jussit testificari <note>(Ezech. III)</note>,
et Jonam jussit currere Ninivem,
et nolentem transmisit in vinculis <note>(Jonae I)</note>. Cum haec
diceret et similia, divinum virum mansuefecit, et voluntario
illo effosso carcere, eduxit et abduxit, et
suorum sodalium ei curam tradidit. Ego autem nescio
utrum plus admirer, hujusne moderationem, an illius
obedientiam, et quod ab eo sit persuasus. Is enim
fugiebat principatum, et magis volebat esse ex iis
qui parebant, ut qui praefecturae formidaret periculum;
et magnus Eusebius aversabatur quidem cum pluribus
conversationem, cessit tamen, et captus retibus
<pb n="0038B"/>
charitatis, suscepit curam gregis, et duxit chorum,
non multis verbis opus habens ad docendum; sufficiebat
enim vel solus aspectus, ut vel longe tardissimum
celerem efficeret ad cursum celerem efficeret ad cursum virtutis. Dicunt autem
qui viderunt, eum semper habuisse gravem vultum,
et qui poterat timorem afferre spectantibus.</p>
<p>Cibum autem ipse quidem capiebat tertio et quarto
quoque die, iis autem qui secum habitabant, jubebat
vesci alternis diebus. Praecipiebat autem cum Deo assidue
colloqui, et nullum tempus relinquere vacuum
ab hac operatione, sed communiter quidem praefinita
exsequi officia; partes autem diei quae intercedunt,
unumquemque per se, vel sub aliqua umbra arboris,
vel propter petram aliquam, vel ubicunque quiesceret
aliquis, vel stantem, vel humi jacentem, rogare
<pb n="0038C"/>
Dominum, et petere salutem. Ita autem unamquamque
ex partibus corporis edocuit virtutem, ut illa faceret
quae sola permittit ratio. Ut autem hoc reddam
manifestum omnibus, mentionem faciam unius
ejus narrationis.</p>
<p>Sedebat super quamdam petram ipse et Ammianus
ille admirabilis, et divinorum evangeliorum historiam
alter quidem legebat, alter vero eorum quae erant
obscuriora explicabat sententiam. Cum autem quidam
agricolae in subjecto campo terram colerent,
ad hanc contemplationem magnus tractus est Eusebius.
Cum autem divinus Ammianus legisset
locum evangelicum, sciscitaretur autem interpretationem,
jussit magnus Eusebius ut repeteret lectionem.
Cum is autem dixisset: lis qui arant forte delectatus,
<pb n="0038D"/>
minime exaudisti, ut est verisimile: suis
deinceps oculis legem tulit ut neque campum illum
unquam contemplarentur, neque coelesti pulchritudine
et chori astrorum aspectu fruerentur; sed angustissima
utens semita, eujus mensuram aiunt fuisse
unius palmi, ferente ad oratorium, extra eam deinceps
egredi non est passus. Dicunt autem eum plus
quam quadraginta annis vixisse post hanc legem.
Ut autem cum animi sui sententia, ad haec quoque
eum traheret aliqua necessitas, cum lumbos zona
ferrea alligasset, et gravissimum collare collo imposuisset,
aliquo alio ferro conjunxit zonam collari qui
erat collo impositus, ut hoc modo inclinatus, conaretur <emph>812</emph> 
 assidue in terram despicere. Has ipse de se
<pb n="0039A"/>
exegit poenas, quod illos esset contemplatus agricolas.
Hoc autem et multi quidem alii me docuerunt
ex iis qui illum noverunt, et res ejus optime sciverunt;
narravit autem senex quoque magnus Acacius,
cujus prius quoque meminimus in aliis narrationibus;
dixit autem se eum quoque aliquando interrogasse
cum eum sic vidisset incurvatum, quamnam
capiens utilitatem, neque coelum patiatur aspicere,
neque campum illum subjectum contemplari, neque
ex angusta illa via egredi; eum autem dixisse se haec
moliri adversus maligni daemonis machinationes:
Nam ne, inquit, de magnis bellum gerat, conans auferre
temperantiam et justitiam, et iram armans, et
cupiditatem accendens, et ut fastu efferar et superbia
intumescam efficiens, et quaecunque adversus
<pb n="0039B"/>
meam machinatur animam, conor hostem ad haec
parva traducere: in quibus etiam si vicerit, non
magnum affert detrimentum; et si victus fuerit, evadit
magis ridiculus, ut qui ne in parvis quidem possit
evadere superior. Quoniam ergo novi hoc bellum
minus periculosum, non valde enim feritur qui in his
damni aliquid accipit. Quod enim damnum est vel
videre campum, vel in coelum oculos attollere, ad hoc
me genus pugnae transtuli; in hac enim me nec ferire
potest nec perimere: non sunt enim haec jacula lethifera,
ut quae illis ferreis careant aculeis. Haec se
audivisse dixit magnus Acacius, ejusque se admiratum
esse sapientiam, virtutemque bellicam et experientiam.
Quamobrem hoc quoque narrabat eis qui
talia discere cupiebant, ut et admirabile et dignum
<pb n="0039C"/>
quod mandetur memoriae.</p>
<p>Haec ejus gloria cum in partes omnes undique pervaderet,
ad se attraxit omnes virtutis amatores. Venerunt
autem divinissimi quoque [ <hi>Longus addit:</hi> Jacobus
Persa et Agrippa successores] Juliani senis,
cujus prius persecuti sumus narrationem, qui optimi
gregis erant praefecti. Postquam enim vir ille divinus,
fine vitae accepto migravit ad vitam supernam, ad
magnum accurrerunt Eusebium, melius esse rati
recte regi quam regere et praeesse.</p>
<p>Jacobi autem, cujus prius quoque jam memini,
cum summatim ejus ostendi virtutem, nunc quoque
evidens argumentum ostendam summae ejus philosophiae.
Postquam ille divinus hinc excedens Eusebius
jussit eum praeesse gregi, et recusans curationem,
<pb n="0039D"/>
non persuasit cupientibus eum hanc curam suscipere,
abiit ad alium gregem, malens pasci quam pascere;
et cum plurimo tempore supervixisset, hanc vitam
sic finiit.</p>
<p>Suscipit itaque illam praefecturam Agrippa, vir qui
et multis aliis ornatus erat bonis, praecipue autem
puritate animae: per quam et divinae pulchritudinis
visionem assidue apprehendens, et illius amoris igne
accensus, irrigabat genas perpetuis lacrymis. Cum is
autem longo tempore electum illum et divinum gregem
recte pavisset, deinde e vita excessisset, Davides
ille divinus, cujus aspectu mihi quoque frui contigit,
suscepit praefecturam: vir qui revera, ex divini
Apostoli sententia, mortificaverat membra quae
<pb n="0040A"/>
sunt super terram <note>(Coloss. III)</note>. Tantum enim fructum
coeperat ex doctrina magni Eusebii, ut quadraginta
quinque annos egerit in illo monasterio, absque ira
autem et excandescentia toto hoc tempore vixerit.
Neque enim post susceptam praefecturam vidit eum
aliquis superatum ab hac animi perturbatione, idque
cum, ut est verisimile, essent innumerabilia quae cogerent.
Centum enim et quinquaginta viri pascebantur
ab illius dextera: aliqui quidem summa et excellenti
virtute, et eam quae est in coelo vivendi rationem
imitantes; alii vero qui pennas tunc primum
producebant, et terram transilire et supervolare docebantur.
Et tamen cum tot essent qui divina docebantur,
et aliquid, ut est verisimile, delinquerent
(neque enim facile fieri potest ut qui modo ventitat
<pb n="0040B"/>
recte se gerat in omnibus), mansit immobilis vir
ille divinus tanquam incorporeus, nulla eum occasione
ad iram excitante. Hoc enim non solum accepi
ex auditione, sed etiam ex experientia. Nam cum
aliquando desiderassem videre illum gregem, accessi
habens etiam alios socios peregrinationis, qui eamdem
quam ego vitam amplectebantur. Toto ergo tempore
hebdomadae apud illum virum divinum degentes,
vidimus ejus vultum nullam accipere mutationem,
neque nunc quidem hilaritate diffundi, nunc vero
tristitia contrahi. Oculos quoque similiter, non aliquando
quidem truces ac torvos, nunc vero laetos;
sed in eodem semper honesti decorique tenore permanere.
Hi autem sufficiunt ad arguendum animi
tranquillitatem. Sed verisimile est existimaturum
<pb n="0040C"/>
quempiam eum talem esse visum, quod nulla eum
moveret causa; quamobrem necesse habeo ejusmodi
quid narrare quod accidit, cum nos illic essemus.</p>
<p>Sederat apud nos vir ille divinus de philosophia
agitans rationes, et quaerens id quod est summum
evangelicae vitae institutionis. Cum autem intercessissent
ejusmodi sermones, Publius quidam genere
quidem Romanus, moribus autem ipse quoque admirandus,
et sacerdotii honore praeditus, et illius praefecturae
secundas partes obtinens, <emph>813</emph> ad nos venit
adversus divinum Davidem vociferans, et commune
damnum illam nominans lenitatem; et omnibus perniciem
afferre dicens ejus mansuetudinem; et amentiam,
non modestiam, summam illam vocans philosophiam.
Ille autem habens animam veluti adamantinam,
<pb n="0040D"/>
accipiebat quidem rationes, non pungebatur
autem ab iis quae sua natura solent pungere; vultum
itaque non mutavit, neque sermonem institutum dimisit,
sed cum leni voce et verbis serenitatem animae
significantibus, illum senem dimisit, rogans eum ut
eorum quae vellet curam gereret. Ego autem cum his
qui ad nos venerunt loquor, ut vides, existimans necessarium
esse hoc officium. Quomodo ostenderit
quis melius animi lenitatem? Eum enim cui illa credita
erat praefectum, talem accepisse contumeliam
ab eo qui tenebat secundas partes, praesentibus
maxime hospitibus, et maledictum audientibus, et
nullam irae subiisse tempestatem et perturbationem,
quam non magni et excelsi animi virtutem superat et
<pb n="0041A"/>
fortitudinem? Ac divinus quidem Apostolus considerans
humanae naturae imbecillitatem, eam quam fert
legem natura metiens, Irascimini, inquit, et nolite
peccare <note>(Psal. IV)</note>; sol non occidat super iracundiam
vestram <note>(Ephes. IV)</note>. Nam cum irae quidem motus
nosset esse naturae, non nostri arbitrii, noluit lege ea
decernere, quae essent laboriosa, et forte etiam ejusmodi
ut fieri non possent: sed motui naturae et irae
tempestati mensuram praefinit diem; jubens rationi
ut eam compescat, et tanquam freno reprimat, et
non concedat progredi ultra terminos. Vir autem hic
divinus ultra leges quae latae sunt decertavit, et septa
transiliit; non usque ad vesperam irae ut moveretur
concedens, sed nec ut moveatur quidem omnino permittens.
Talem fructum accepit is ex magni Eusebii
<pb n="0041B"/>
consuetudine. Vidi multos quoque alios in illo tugurio,
qui hujus philosophiae amatores fuere et aemulatores:
alios quidem in flore corporis, alios vero
etiam in profunda senectute. Nam cum plus quam
nonaginta annis vixissent homines, laboriosam vitam
noluerunt relinquere, sed insignes fuere obeuntes labores
juventutis, noctu quidem et interdiu Deum
laudantes, et sacra illa officia peragentes, post duos
autem dies vilibus illis cibis vescentes.</p>
<p>Ut alios autem praetermittam qui non sunt quidem
digni qui sileantur, sed vel maxime laudentur
et celebrentur; sed ne sit prolixior quam par sit
narratio, in divino isto loco fuit quidam, eum autem
abbatem nominant, qui ex Ismaelitide quidem radice
germinavit, non fuit autem ejectus a domo
<pb n="0041C"/>
Abrahae, ut is a quo genus duxerat; sed paternae haereditatis
fuit cum Isaac particeps, vel potius ipsum
rapuit regnum coelorum. Is monasticae hujus exercitationis
protinus attigit institutionem apud quemdam
qui tunc habitabat solitudinem, qui eos optime
exercebat: erat autem ei nomen Marosas. Post
haec autem ille quoque aliis praeesse desistens, ad
hunc cum abbate [Abban, <hi>vel</hi> Amman] venit gregem;
nec parvo vixit tempore, sed cum praeclare decertasset,
et insignis evasisset, excessit ex hac vita. Hic autem
illic quidem fuit continuos triginta et octo annos:
ita autem desiderabat laborare, ut qui modo laborare
cepisset; nam in hodiernum usque diem pedes nunquam
texit calceis. Cum est autem frigus, in umbra
sedens, in aestu solem suscipit, et tanquam auram
<pb n="0041D"/>
Zephyri, quae ex eo procedit flammam excipit. Toto
autem hoc tempore aquam potare non passus est,
non illa comedens quae iis exhibentur qui ad non bibendum
se exercent (solent enim ii uti cibis humidioribus),
sed iis utens cibis quibus alii. Verum
pauca comedens et quae modicas ei vires afferunt,
existimat usum aquae supervacaneum. Gravi autem
ferro lumbos succinctus, raro quidem sedet, noctu
autem, et majori parte diei vel stans vel flectens genua,
offert Domino officium precationis; usu autem
accubitus se omnino privavit, nemo enim in hodiernum
usque diem eum vidit cubantem. Quinetiam cum
est chori renuntiatus coryphaeus, et ei contingit ut
<pb n="0042A"/>
praesit, totum hunc laborem fert prompto et alacri
animo, se iis qui ejus parent imperio praebens exemplar
philosophiae. Tales victoria insignes decertatores,
divinus Eusebius, horum certaminum paedotriba
et exercitator, exhibuit Domino; et cum alios quoque
plurimos tales fecisset, eos transmisit doctores
ad alias palaestras, qui totum illum sacrum montem
divinis his pratis et suavem emittentibus odorem implevere.
Nam cum ad Orientem ab initio fuisset illius
exercitationis monasticae tugurium, licet videre ejus
philosophiae fetus ad Occidentem et Meridiem, veluti
quasdam stellas circa lunam choros ducentes; et
alios quidem Graeca, alios vero ejus in qua habitan:
regionis voce, laudantes creatorem. Sed enim id aggredior
quod fieri non potest, cupiens omnia persequi
<pb n="0042B"/>
quae a divina illa anima recte gesta fuere.</p>
<p>Huic ergo narrationi finis est imponendus, et ad
aliam convertenda est oratio, et rursus est addenda
quae illinc capitur utilitas, cum horum magnorum
virorum benedictionis rogaverimus ut simus participes.
</p>
      </div2>

<div2>
        <head>CAPUT V. PUBLIUS.</head>
<p> <emph>814</emph> Eodem tempore fuit quidam Publius, et
propter formam spectatu dignus, et anima praeditus
quae formae conveniebat, vel potius eam ostendens
corpore magis admirabilem. Is ex senatorio quidem
ordine ducens originem, natus autem ex civitate
apud quam Xerxes ille, cujus ubique est fama tam
celebris, in Graeciam bellum gerens, et volens exercitu
<pb n="0042C"/>
fluvium Euphratem transmittere, navium congregata
multitudine, iisdem inter se conjunctis, et
hoc modo super fluvium ponte constructo, locum
Zeugma, id est conjuncturam appellavit, et civitatem
ex re denominavit. Ex ea ortus, et ex tali genere
procreatus, altum locum occupat, qui distabat
ab urbe non plus quam triginta stadiis. In eo cum
quamdam parvam exstruxisset domunculam, omnia
quidem vendidit quae a patre acceperat; domum, inquam,
et possessiones, et greges, et vestes, vasaque
argentea et aenea, et si quid erat cum his aliud. Et
cum ex lege divina ea divisisset iis quibus oportebat,
et se ab omni cura terrena liberasset, illam unam
curam suscepit pro omnibus, nempe ut ei serviret
qui eum vocaverat; eamque animo perpetuo versabat,
<pb n="0042D"/>
noctu diuque considerans et perscrutans quemadmodum
eam augeret. Ea de causa ei labor crescebat
quotidie, ampliorque et intensior evadebat in
dies, eratque dulcis et voluptate plenus, et procul
expellens satietatem. Nemo enim eum unquam vidit
quiescentem vel minima parte diei, sed psalmodiam
quidem oratio, orationem vero psalmodia, utrumque
autem excipiebat divinorum eloquiorum lectio. Deinde
cura hospitum venientium, deinde fiebat aliquid ex
operibus necessariis. In his vitae iter ingrediens, et
iis qui imitari volebant exemplar virtutis propositus,
veluti quaedam avis canora, multos sui generis in
haec retia coegit salutaria. Caeterum ab initio quidem
<pb n="0043A"/>
nullum habere passus est qui secum habitaret: sed
parvas domunculas foribus vicinas aedificans, unumquemque
ex iis qui conveniebant jubebat per se degere:
domunculas saepe invisens et perscrutans,
nunquid praeter usum habeant repositum. Aiunt autem
eum quoque accedentem ad trutinam, panis
mensuram diligenter perpendisse; et si quando invenisset
plus quam esset definitum, aegre tulisse, et eos
qui hoc faciebant helluones appellasse. Jubebat enim
neque comedentes, neque bibentes exspectare satietatem;
sed tantum capere quantum satis esset ad
tuendam vitam corporis: si quando autem vidisset
etiam farinam opertam furfure, eos qui hoc fecissent
impetebat maledictis, ut qui Sybariticis fruerentur
deliciis. Porro autem noctu quoque ex improviso
<pb n="0043B"/>
veniens ad ostium uniuscujusque, si aliquem quidem
invenisset vigilantem et Deum laudantem, recedebat
tacitus; si quem autem sensisset dormientem, manu
quidem pulsabat ostium, lingua autem in eum qui
jacebat invehebatur, ut qui corpus plus quam oporteret
curaret.</p>
<p>Hinc ejus laborem cum considerassent aliqui qui
erant ejusdem animi et sententiae, ad eum retulerunt
ut omnibus unum aedificaret habitaculum. Eos enim
qui nunc sunt dispersi exactius et accuratius dixerunt
esse victuros, eumque fore liberum a magna parte
sollicitudinis. Probavit consilium vir sapientissimus,
et cum omnes simul coegisset, et parvas illas diruisset
domunculas, iis autem qui erant congregati,
unam aedificasset, rogavit ut simul viverent, et se
<pb n="0043C"/>
invicem incitarent: et hic quidem illius imitaretur
mansuetudinem, ille vero mansuetudinem hujus zelo
temperaret, et alius communicans vigilias, acciperet
jejunii disciplinam. Sic enim, inquit, a nobis invicem
id quod deest sumentes, perfectissimam efficiemus
virtutem. Quomodo enim in foris civitatum alius
quidem vendit panes, alius vero olera; alius habet
vestes venales, alius est opifex calceorum; a se autem
invicem id quo opus habent comparantes, vitam
agunt jucundiorem; qui dat enim vestem, pro ea
accipit calceos; qui autem emit olus, vendit panem:
ita nos oportet invicem permutare virtutis partes
pretiosissimas. Cum qui erant ejusdem linguae sic
exercerentur et decertarent, et Graeca voce Deum
laudarent, hujus vitae instituti eos quoque cepit amor
<pb n="0043D"/>
qui lingua utebantur illius regionis; et concurrentes
aliqui, supplicarunt ut ipsi quoque in eorum gregem
admitterentur, et essent ejus sacrae doctrinae participes.
Concessit autem quod postulabant, legis memor
dominicae quam sanctis tulit apostolis, dicens:
Euntes docete omnes gentes <note>(Matth. XXVIII)</note>. Et cum
juxta illud habitaculum aedificasset alterum, eos jussit
illic degere, divino quodam templo constructo, in
quod jussit et hos et illos convenire, incipiente die
et desinente: ut vespertinos et matutinos hymnos
Deo simul offerrent, in duas quidem divisi partes, et
singuli sua voce utentes, ex successione autem canticum
emittentes. Permansit autem in hodiernum
usque diem forma ejus instituti, et neque tempus,
<pb n="0044A"/>
quod haec talia mutare vehementer contendit; nec
ii qui illius successere curationi, ut ex limitibus ab
eo positis aliquid everterent, in animum <emph>815</emph> induxere;
idque cum non duo vel tres, sed plures hanc
susceperint praefecturam. Cum primum enim ille
certamen implesset, et ex hac vita excessisset, et in
illam omni molestia vacuam commigrasset, Theotecnus
quidem Graecae linguae, Aphthonius vero Syrae,
praefecturam accepere, qui utrique illius virtutis
fuerunt quaedam animatae statutae et imagines. Neque
enim iis qui simul conveniebant, neque iis qui
extrinsecus adveniebant concesserunt mortis illius
ullum habere sensum, ut qui illius vitae instituti seipsos
expressa ostenderent simulacra. Sed divinus
quidem Theotecnus cum non diu vixisset, tradidit
<pb n="0044B"/>
Theodoto praefecturam: Aphthonius autem gregis
curam gerens, et jam latis legibus regens, permansit
diutissime. Hic autem Thodotus ex Armenia oriundus,
cum exercitationis monasticae illum vidisset ordinem,
primum quidem erat in numero eorum qui
magno parebant gubernanti Theotecno: postquam
autem, ut dixi, ille quidem excessit, ipse vero accepit
praefecturam, eam tot bonis exornavit, ut fama
sua priores propemodum obscurarit. Sic enim eum
divinum affecit desiderium, eumque tot et talibus
consauciavit jaculis, ut noctu et interdiu effunderet
lacrymas compunctionis. Erat autem spiritali tanta
plenus gratia, ut eo quidem precante, silerent quidem
omnes qui aderant, solum autem illa sacra
verba audirent, illam auditionem plane ducentes bonam
<pb n="0044C"/>
precationem. Quis enim fuisset adeo adamantinus,
ut illis verbis tam sincere et germane prolatis,
non demulceretur anima, illiusque duritiem emolliret
et inobedientiam, et ad Deo serviendum traduceret?
Cum sic opes augeret quotidie, et sacros ostenderet
thesauros talibus bonis plenos, postquam
viginti quinque annis gregem pavisset, adjectus est
ad patres suos, ut divina dicit Scriptura <note>(Gen. XV)</note>, in
bona eductus senectute, traditis habenis Theotecno,
qui erat quidem genere fratris filius, frater autem
moribus.</p>
<p>Jam vero divinus quoque Aphthonius, cum plus
quam quadraginta annis choro praefuisset, sedem
accepit pontificalem: nec cilicium mutans monasticum,
nec tunicam contextam ex pellibus caprarum;
<pb n="0044D"/>
iisdem quoque cibis vescebatur, quibus antequam
fieret antistes. Quin etiam quamvis hanc accepisset
curationem, nihilo secius curam gerebat illius gregis,
illic multos dies versans: et nunc quidem componens
eorum lites qui inter se depugnabant, nunc vero eis
consulens qui erant aliqua affecti injuria; aliquando
autem sodalibus divinam porrigens admonitionem.
Faciebat autem unumquodque horum, vel contubernalium 
interim pannos consuens, vel lentem expurgans,
vel frumentum abluens, vel aliquid tractans ex
iis quae sunt ejusmodi. Cum sic autem et pontificatum
ornasset, et virtutem auxisset, ad divinum portum
pervenit cum suis oneribus.</p>
<p>Et quid opus est dicere de Theotecno, et qui illum
<pb n="0045A"/>
secutus est Gregorio, quorum ille quidem a juventute
omne genus virtutis collegit, et cum majorum
suorum excessit gloria; hic vero adhuc in hodiernum
diem laborat in profunda senectute, perinde ac si
esset in florenti aetate. Perstitit enim vitis fructum
perpetuo recusans, et nec aceto quidem vel uvis passis
vescens, non lacte neque recenti nec concreto.
Sic enim vivere magnus constituit Publius: olei autem
usum agnoscentes in tempore Pentecostes, rursus
recusant ejus esse participes. Haec didici de magno
Publio, quae partim quidem audita accepi, partim vero
ab ipsis ejus quos vidi discipulis, in quibus agnovi
praeceptorem, et per athletas didici paedotribam.</p>
<p>Iniquum igitur esse arbitratus, et hominis mundi,
tantam utilitatem mandare silentio, iis qui ignorabant
<pb n="0045B"/>
proposui narrationem, ut et ipsi utilitatem hinc
accipiant procurans, et memoriae hinc mihi quaestum
parans. Audivi enim Dominum dicentem: Quicunque
me confitebitur coram hominibus, ego quoque eum
confitebor coram Patre meo qui est in coelis <note>(Matth.
X)</note>; et plane scio quod si eorum memoriam fecero in
hominibus, futurum sit ut ii quoque mei meminerint
apud Deum universorum.</p>
</div2>

<div2>
        <head>CAPUT VI. SIMEONES PRISCUS.</head>
<p>Simeonem autem senem si quis de industria praetermiserit <note>(Theodor., lib. IV Hist., c. 26)</note>,
et illius
philosophiae memoriam mandarit oblivioni, injuriae
et invidiae merito accusari poterit, ut qui neque velit
laudare ea quae sunt laude digna, nec iis qui volunt
<pb n="0045C"/>
juvari ea proponat quae sunt maxime expetenda. Ego
autem non ne accuser metuens, sed laudibus eum
prosequi cupiens, narrabo ejus vitae institutum.</p>
<p>Is enim longissimo tempore perpetuo vitam amplexus
est solitariam, et in parva quadam spelunca
vitam agens, nulla humana fruebatur anima, solus
enim vivere statuerat; sed cum Deo universorum
loquebatur assidue, herbas autem esculentas sibi
parabat cibum, ea in re ejus labor consumebatur. A
superis autem tam copiosa donatus erat gratia, ut vel
fortissimis et audacissimis imperaret bestiis. Idque
non solis piis, sed etiam incredulis Judaeis evasit
manifestum. Nam cum propter aliquod eorum negotium
peregre proficisceretur ad aliquod <emph>816</emph> castellum
quod situm erat extra eam quae a nostri imperii
<pb n="0045D"/>
hominibus habitatur regionem, ortus autem esset imber
vehemens et ingruisset tempestas, a via quidem
aberrarunt, ut qui anteriora videre non possent: errabant
autem per solitudinem, nec vicum, nec antrum,
nec viatorem aliquem invenientes. Cum autem
in medio continente non secus undis jactarentur,
quam ii qui navigant in mediis fluctibus, divini Simeonis
antrum, veluti quemdam portum, animadvertere,
sordidumque et squalidum hominem aspexere,
et quemdam exiguum ex pelle caprina contextum
pannum habentem super humeros. Ille autem simul
ac vidit, eos salutavit (erat enim affabilis) et eos rogavit
causam adventus. Postquam autem narrarunt
quod evenerat, et rogarunt ut eos doceret viam quae
<pb n="0046A"/>
ducit ad castellum, Manete, inquit, statim vobis dabo
duces qui ostendent viam quam desideratis. Atque ii
quidem tunc parebant et quiescebant. Ipsis autem
sedentibus, venere duo leones, non torve et ferociter
intuentes, sed veluti cuidam domino blandientes, et
servitutem significantes. His annuens, jussit ut hospites
ducerent, et ad viam a qua aberrarant reducerent.
Nemo autem existimet fabulosam esse narrationem,
cum communes veritatis hostes habeat ferentes
veritati testimonium; ipsi enim consecuti beneficium,
hoc perpetuo cecinerunt; hocque mihi hic magnus
narravit Jacobus, dicens se affuisse, cum hoc beato
Maroni narrarent miraculum. Qui ergo non credit
Judaeis de Christianorum miraculis ferentibus testimonium,
quomodo non merito vocabitur Judaeis infidelior?
<pb n="0046B"/>
siquidem illi, etiamsi in nos sint infesto
animo, vincuntur tamen, et cedunt radiis veritatis:
hi autem cum existimentur benevoli, et fidei socii,
ne inimicis quidem credunt virtutem gratiae testantibus.
Cum autem vir ille divinus talibus miraculis
evasisset insignis, et multos attraxisset ex vicinis
barbaris (illam autem habitant solitudinem qui de
Ismaele generis auctore gloriantur), quietis amans,
necesse habuit speluncam relinquere. Et cum multum
viae confecisset, pervenit ad montem qui Amanus dicitur;
idque quod olim erat refertum insania multorum
deorum cultus, multis iisque omnis generis excoluit
miraculis, pietatemque ac veram religionem
quae nunc in eo exercetur plantavit.</p>
<p>Sed omnia quidem narrare valde esset laboriosum,
<pb n="0046C"/>
et fortasse id a me praestari minime posset. Cum
itaque unius mentionem fecero, et veluti quamdam
formam characteremque apostolici et prophetici miraculi
adjecero, relinquam deinceps cogitandum lectoribus
cujusnam gratiae virtutem acceperit.</p>
<p>Aestas erat, et messis, et ferebantur manipuli in
areas. Vir autem quidam, qui non erat suis justus
contentis [ <hi>Fleg.</hi> justis contentus] laboribus,
sed aliena concupiscebat, proximi quidem aliquot
sustulerat manipulos, per haec autem conabatur
suum augere cumulum: sed statim in ejus
furtum divina lata est sententia; cecidit fulmen, et
exusta est area. Miser autem ille ad Dei hominem
accessit, qui non procul a vico fixerat tabernaculum;
et quae sibi quidem acciderat, narrabat calamitatem,
<pb n="0046D"/>
furtum autem celare conabatur. Postquam autem vera
dicere jussus, est furtum confessus (coegit enim casus
vel seipsum accusare), jussit vir ille divinus ut corrigendo
injuriam faceret ut liberaretur a poena. Nam
si tu, inquit, illos solveris manipulos, exstinguetur
ille ignis immissus divinitus; licebat ergo videre illum
quidem currentem, et spicas furto surreptas ei cui
facta fuerat injuria offerentem, pyram autem absque
aqua exstinctam, divini senis oratione et intercessione.
Hoc non incolas solum implevit terrore, sed
etiam totam civitatem, Antiochiam inquam (erat enim
in ejus ditione hoc praedium) coegit illuc currere, et
unum quidem petere ut liberaretur a rabie daemoniaca,
alium vero ut quiesceret febris, alium autem ut alicujus
<pb n="0047A"/>
ex eis quae eum cruciabant consequeretur remedium.
Ille vero, iis qui inhabitabant, gratiae fluenta
abunde suppeditabat.</p>
<p>Sed rursus amans quietis, ad montem Sinaeum voluit
pervenire. Cum autem id scivissent multi viri
optimi, et qui eamdem persequebantur philosophiam,
simul accurrerunt cupientes esse socii ejus peregrinationis.
Cum autem iter multorum dierum confecissent,
postquam in Sodomiticam venerunt solitudinem,
vident eminus viri manus quae ex profundo in
altum expandebantur. Et primum quidem existimabant
esse fraudem daemonis; cum autem majore
animi studio precati essent, et eadem vidissent, profecti
sunt ad illum locum, et vident quidem parvam
fossam, qualem solent vulpes facere, cum quae subeant
<pb n="0047B"/>
lustra machinantur; nullum autem illi videbant
illic apparere. Nam cum sensisset pedum strepitus
qui manus habebat extensas, se intra cavernam occultaverat.
Diu autem moratus senex, valde rogavit
ut se illi ostenderet si humanam habeat naturam, et
non sit impostor aliquis daemon, qui se in has formas
verteret. Etenim nos quoque, inquit, persequentes
vitam monasticae exercitationis, et quietem amantes,
erramus <emph>817</emph> per hanc solitudinem, in monte Sina
cupientes adorare Deum universorum, in quo cum
Moysi servo suo apparuisset, dedit legum tabulas;
non quod existimemus Deum esse loco circumscriptum;
audimus enim eum dicentem: Coelum et terram
ego impleo, inquit Dominus <note>(Jerem. XXIII)</note>; et
quod contineat terrae ambitum, et eos qui in ea habitant
<pb n="0047C"/>
tanquam locustas: sed quoniam ii qui ardenter
amant, non solum eos qui amantur desiderant, sed
etiam illis loca grata sunt et jucunda, in quibus ii
fuere praesentes, et in quibus versati sunt. Haec et
similia cum diceret senex, ex caverna se ostendit
homo qui in ea delitescebat. Erat autem aspectu quidem
agrestis, coma squalida, facie corrugata, exsiccatis
et plane exsanguibus omnibus membris corporis.
Erat autem sordidis quibusdam pannis indutus, ex
consutis palmarum germinibus. Cum autem salutasset,
et pacis verbum dedisset, rogavit quinam essent,
et unde venirent, et quo abirent. Ille autem et ad
rogatum respondit, et vicissim rogavit undenam venisset,
et cur hanc vitam delegisset. Idem, inquit,
me quoque coeperat desiderium eo eundi quo vos
nunc itis: hujus autem vitae socium assumpseram
<pb n="0047D"/>
quemdam meum familiarem, et qui erat ejusdem
animi et sententiae, et cui erat idem qui mihi scopus
et institutum. Adegeramus autem nos invicem jurejurando,
ne morte quidem nostram sejungere consuetudinem.
Accidit ergo ut is quidem in peregrinatione
vitae finem hic acciperet. Ego autem jurejurando
astrictus, et fossam feci ut potui, et corpus tradidi
sepulturae: propter hoc vero monimentum effosso
mihi altero sepulcro, vitae finem hic exspecto, et Domino
consuetum offero officium. Vescor autem dactylis,
quos ad me afferre ab eo qui curam gerit jussus
est quidam frater. Haec cum sic dicerentur, leo procul
apparuit. Cum autem ii qui erant cum sene animi
<pb n="0048A"/>
angore et metu cecidissent, sentiens is qui jacebat in
caverna, surrexit, et leoni annuit, ut transiret ad
aliam partem. Is autem statim paruit, et venit, botrum
afferens dactylorum. Deinde rursus abiit cum
sibi fuisset permissum, et procul a viris decumbens
obdormiit. Cum ergo dactylos divisisset omnibus, et
eorum precibus et psalmodiae communicasset, et
post finem matutini officii salutasset, eos dimisit novitate
spectaculi stupefactos.</p>
<p>Si quis autem non habet fidem iis quae dicta sunt,
recordetur vitae insignis Eliae, et corvorum ministerii,
qui mane quidem panem, vespere autem ei carnem
perpetuo afferebant; universorum enim effectori
est facile ut suis provideatur, omnem viam invenire.
Sic Jonam in ventre ceti trium dierum et noctium
<pb n="0048B"/>
spatio conservavit, et effecit ut leones in lacu Danielem
obstupuerint, et ut ignis inanimus operaretur
tanquam ratione praeditus, et eos quidem qui erant
intus illuminaret, eos autem qui erant foris ureret.
Sed enim rem facio supervacaneam, qui ad probandam
Dei potentiam argumenta affero.</p>
<p>Postquam ergo pervenit in montem quem desiderabat,
aiunt senem illum admirabilem, in illo loco in
quo Moyses dignus est habitus qui Deum videret (vidit
autem ut videri potuit ab humana natura), genua flexisse,
et non prius surrexisse quam vocem divinam
audiverit, quae illi significabat Domini benevolentiam.
Quoniam autem tota vertente hebdomada ita perpetuo
fuerat inclinatus, et ne minimum quidem cibi sumpserat,
jussit vox quae ad eum facta est ut ea sumeret
quae erant apposita, et prompto et alacri animo comederet.
<pb n="0048C"/>
Cum autem manum extendisset, et tria
mala invenisset, et ea comedisset, ut jusserat qui
dederat, et ei plenae restitutae sunt vires, et alacri,
ut par erat, animo eos qui cum eo versabantur salutavit.
Laetus ergo et hilaris reversus est, ut qui et
vocem divinam exaudierat, et rursus comederat cibum
a Deo datum.</p>
<p>Reversus autem, duo philosophiae exstruxit gymnasia:
unum quidem in vertice montis, de quo prius
diximus; alterum autem infra, propter ipsas oras lateris
montis. Cum in utroque autem athletas virtutis
congregasset, horum et illorum exercitator fuit et
praedotriba. Et adversarii docens insultus, et agonothetae
promittens benevolentiam, et bono animo, non
autem degeneri et pusillo esse jubens, et in suos quidem
<pb n="0048D"/>
moderatione, in hostem autem animi magnitudine
uti praecipiens, haec docens, sic vivens, haec miracula
faciens, et splendorem omnis generis emittens,
laboriosae hujus vitae finem cepit, et migravit in eam
quae est senii, et molestiae expers, relicta gloria
quae exstingui non potest, et memoria quae manet in
perpetuum Hujus benedictionem, cum is adhuc esset
superstes, beata, atque adeo ter beata, mater mea
est consecuta, et saepe mihi multa de eo narravit.</p>
<p>Ego autem nunc oro ut quam dare potest, ejus consequar
intercessionem; et scio me consecuturum:
omnino enim dabit petitionem, imitans Domini benignitatem.</p>
</div2>

<div2>
        <head>CAPUT VII. PALLADIUS.</head>

<pb n="0049A"/>
<p>Qui autem multorum sermone celebratus est Palladius <note>(Theodor., lib. IV Hist., cap. 26)</note>,
et tempore ei
fuit <emph>818</emph> aequalis, et moribus similis, notusque et
familiaris. Ad se enim, ut aiunt, invicem ventitantes,
ex se invicem capiebant utilitatem, se mutuo provocantes,
et ad zelum Dei incitantes. Inclusus autem
erat in quadam domuncula, quae erat propinqua vico
maximo et populo longe frequentissimo: est autem
ei nomen lemme [ <hi>Long.,</hi> Imme]. Ac de maxima
quidem viri a cibo abstinentia seu jejunio et inedia,
vigiliaque, et oratione perpetua, dicere existimo esse
supervacaneum. In his enim idem traxit jugum quod
beatus Simeon. Miraculum autem quod in hodiernum
<pb n="0049B"/>
usque diem decantatur, ab illius autem voce et manu
factum est, existimavi si narrarem facturum me
operae pretium.</p>
<p>In praedicto vico fit celeberrimus conventus, qui
undique attrahit mercatores, et majorem multitudinem
quam quae possit numerari. In eo quidam mercator,
iis quae attulerat venditis, et auro coacto, noctu
volebat recedere. Quidam autem homicida, qui aurum
illic collectum aspexerat, oestro quodam et furore
percitus, somnum quidem a ciliis depulit, observabat
autem quando vir ille esset profecturus.
Post galli autem cantum, ille quidem abibat securus:
hic autem praeveniens, cum quemdam locum aptum insidiis
occupasset, repente adortus, eum et percussit
et caedem fecit. Exsecrando autem facinori impium
<pb n="0049C"/>
quoque aliud factum adjicit; nam cum aurum cepisset,
mortuum illud corpus projecit ad ostium Palladii.
Cum autem dies venisset, et fama pervasisset, et
totus hominum conventus de eo quod factum erat
passim loqueretur, concurrerunt omnes, et effracto
ostio, caedis factae poenam exigere volebant a divino
Palladio: unus autem ex iis qui hoc faciebant, erat
is qui sua manu caedem fecerat. Cum ergo vir divinus
circumsideretur a tanta multitudine, coelum intuens,
et mente coelum superans, supplicavit Domino
ut calumniae mendacium refelleret, et veritatem quae
latebat ostenderet. Cum sic orasset, et jacentis manum
prehendisset, Dic, inquit, o adolescens, quis
hanc tibi plagam intulerit: ostende quis hoc exsecrandum
facinus admiserit, et libera innocentem ab
<pb n="0049D"/>
hac improba calumnia. Sermonem autem sermo quidem
est consecutus. Dextera autem homo etiam sedens,
circumspiciebat quidem eos qui accedebant,
digito autem ostendebat homicidam. Clamor sublatus
est ab omnibus, et miraculum stupentibus, et
calumniam quae fuerat intentata deflentibus. Cum
autem illum sceleratum exuissent, et gladium invenerunt
adhuc cruentum sanguine, et aurum illud
quod caedis causam dederat. Divinus autem Palladius
cum prius fuisset admirabilis, hinc merito
evasit longe admirabilior. Sufficiebat enim miraculum
ad viri ostendendam apud Deum fiduciam.</p>
<p>Ex eodem autem ordine fuit etiam Abraames admirabilis,
<pb n="0050A"/>
qui aedificavit quidem id quod vocatur Paratomon,
virtutis autem splendores in omnem partem
emisit. Quam clara autem fuerit ejus vita, testantur
quae post ejus mortem fiunt miracula. Ex ejus
sepulcro in hodiernum usque diem scaturiunt omnis
generis morborum curationes. Hujus autem sunt locupletes
testes, qui eas abunde illinc per fidem hauriunt.
Mihi autem quoque detur consequi auxilium
qui eorum memoria linguam sanctificavi.</p>
</div2>

<div2>
        <head>CAPUT VIII. APHRAATES.</head>
<p>Quod una sit omnium hominum natura, et philosophari
sit facile volentibus, sive sint Graeci, sive
barbari, ex multis quoque aliis scire est in promptu:
ad hoc autem aperte ostendendum sufficit vel solus
<pb n="0050B"/>
Aphraates <note>(Theodor., lib. IV Hist., cap. 24)</note>. Is enim
in Persis, qui sunt injustissimi, et natus et educatus,
et ortus ex talibus parentibus, et in eorum legibus
institutus, ad tantam pervenit virtutem, ut eos qui
ex piis nati fuerant, et piam doctrinam ab ineunte
aetate acceperant, obscuraverit. Primum enim contempto
genere (erat autem id clarum et illustre) accurrit
ad Dominum adorandum, majores suos imitatur
magos, deinde sui generis hominum impietatem
abominatus, suae praetulit alienam regionem. Et cum
venisset Edessam (est autem civitas maxima et populo
frequentissima, et quae pietate insigniter exornatur),
cum extra ejus ambitus invenisset domunculam,
et se in ea inclusisset, suae curam gerebat animae,
veluti quidam optimus agricola, vitiorum spinas
<pb n="0050C"/>
exscindens radicitus, et divinam expurgans segetem,
et maturos Evangelii fructus offerens Domino. Illinc
venit Antiochiam, quae ab haeretica procella graviter
circumsidebatur, ubi cum ante civitatem in quoddam
philosophiae gymnasium divertisset, et Graecae linguae
pauca verba didicisset, ad divinos quidem sermones
audiendos traxit plurimos: utens autem lingua barbarie
commista, fetus proferebat ingenii et intelligentiae,
ex gratia divini Spiritus accipiens haec fluenta.
Quis enim ex iis qui suam jactant eloquentiam, et
supercilia contrahentes elate loquuntur et magnifice,
et propter syllogismorum laqueos juveniliter exsultant,
inerudita illa et barbara voce fuit unquam superior?
Ratiocinationibus <emph>819</emph> enim ratiocinationes,
et divinis eloquiis philosophorum vincebat rationes,
<pb n="0050D"/>
cum magno Paulo clamans, etsi imperitus sermone,
non tamen scientia <note>(II Cor. XI)</note>. Hoc autem
modo perpetuo ex Apostoli sententia deprimebat rationes,
et omnem altitudinem quae extollitur adversus
Dei cognitionem, et captivabat omnem intelligentiam
ad Christi obedientiam <note>(II Cor. X)</note>. Licebat autem
videre concurrentes eos qui gerebant magistratus, et
qui erant relati in aliquos militiae numeros, eosque
qui manu sibi victum comparabant; et ut semel dicam,
et privatos et milites, et doctos, et litterarum
rudes, et pauperes, et divites: et alios quidem silentio
accipientes ea quae offerebantur, alios vero rogantes
et sciscitantes, et orationi praebentes occasionem.
Cum autem tantum laborem caperet, non passus
<pb n="0051A"/>
est unquam ullum accipere qui secum habitaret;
quinetiam malebat suam ipsius operam quam officium
et ministerium quod sibi offerebatur ab aliis.
Cumque ejus congressiones et collocutiones fierent
ad portam atrii, ipse eam aperiebat ingredientibus,
et abeuntes deducebat ac dimittebat. Nihil autem
unquam omnino accepit ab aliquo, non panem, non
obsonium, non vestem, sed unus solus ei notus panem
suppeditabat. Cum autem usque ad profundum
processisset senium, post occasum solis vescebatur
oleribus.</p>
<p>Aiunt autem Anthemium, qui postea fuit et praefectus
et consul, cum electus legatus profectus est ad
Persas, ad eum attulisse tunicam apud Persas contextam,
et dixisse: Cum scirem unicuique suam
<pb n="0051B"/>
dulcem esse patriam, et qui illic nascuntur fructus
esse jucundissimos, hanc ex patria ad te attuli tunicam,
rogoque ut tu eam accipias, ego vero sim tuae
benedictionis particeps. Is autem eam quidem primum
jussit poni in subsellio; deinde cum multi fuissent
interjecti sermones, dixit se angi animo, utpote
quod sit in duas partes divisa cogitatio; illo autem
rogante causam: Semper, inquit, constitui habere
unum solum qui mecum habitaret; mihique ipsi
hanc legem imposui, ut mihi omnino denegetur duorum
simul habitatio. Cum ergo unus mecum jam
sedecim annis habitasset, et esset mihi cordi, accessit
quidam meus contribulis, volens mecum habitare,
et rogans ut hoc sibi liceat. Hoc mihi mentem distrahit,
duos enim simul habere non patiar. Contribulem
<pb n="0051C"/>
enim amplector ut contribulem; priorem autem,
ut qui mihi cordi fuerit, expellere, et grave et iniquum
existimo. Ille vero: Merito, inquit, o Pater,
neque enim fas est ut eum qui tibi plurimo tempore
inserviit amandes, tanquam non aptum; eum autem
cujus morum nondum fecisti periculum, propter solam
admittas patriam. Ad haec divinus Aphraates:
Non accipiam ergo, inquit, o vir admirande, hanc
tunicam; duas enim habere non patiar. Est enim
mea quidem sententia jucundior, tua vero melior ea
quae mihi tanto tempore inserviit. Cum callido ergo
commento sic elusisset Anthemium, et ingenti solertiae
exhibuisset miraculum, persuasit ut nemo deinceps
cum eo ageret de illa tunica. Ego autem haec
retuli, volens duo simul ostendere: et quod ab uno
<pb n="0051D"/>
solo acceperit quod curando corpori satis erat, et
quod tanta ejus fuerit sapientia, ut effecerit ut qui
rogabat ut acciperet, sententiam tulerit eum non
debere accipere. Sed his et quae sunt hujusmodi relictis,
narrabo majora.</p>
<p>Cum Julianus Deo infestus in barbarorum regione
poenas dedisset impietatis, res quidem fuere parumper
tranquilliores alumnis pietatis, cum Jovinianus
accepisset clavum Romani imperii: postquam autem
hic quoque, cum parvo tempore regnasset, accepit
finem vitae, Valens autem accepit principatum, procellae
et tempestates rursus mare nostrum agitabant,
gravisque fluctus excitabatur, et undae maximae scapham
undique impetebant. Efficiebat autem graviorem
<pb n="0052A"/>
tempestatem solitudo gubernatorum. Eos enim
imperator, qui in solam veram religionem suam
exercebat audaciam, coegit habitare in exsilio. Et
cum tanta esset usus iniquitate, impietatis eum non
capiebat satietas, sed dispergebat ac dissipabat coetum
piorum omnium, instar ferae immanis gregem
contendens discerpere. Ea de causa eos non solum
expulit ab omni ecclesia, sed etiam ex latere montis,
et ex ripa fluvii, et ex bellico gymnasio. Haec
enim loca perpetuo mutabant, ut in quos obiter saeviret
armata manus. Et Scythae quidem, et alii barbari,
totam Thraciam a Danubio usque ad Propontidem
secure populabantur: ille autem eorum auditionem,
ne arrectis quidem, ut dicitur, auribus, poterat
accipere; sed in eos qui erant ejusdem generis,
<pb n="0052B"/>
et ejus ditionis, pietateque ac religione clari, armis
utebatur. Divinus autem populus illorum malorum
deflebat importunitatem, Davidicum illud canens
canticum: Super flumina Babylonis illic sedimus; et
flevimus, dum nos recordaremur tui, Sion <note>(Psal.
CXXXVI)</note>. Reliqua autem cantici eis non conveniebant.
Aphraates enim, et Flavianus, et Diodorus,
non permiserunt ut suspenderentur in salicibus instrumenta
doctrinae; nec <emph>820</emph> passi sunt dicere:
Quomodo cantabimus canticum Domini in terra
aliena <note>(Psal. CXXXVI)</note>? Sed et in montibus, et in
campis, et in urbe, et in suburbanis, et in aedibus,
et in foris, canticum Domini assidue canebant. A
Davide enim didicerant, Domini est terra, et plenitudo
ejus, orbis terrae, et omnes qui habitant in eo
<pb n="0052C"/> <note>(Psal. XXIII)</note>.
Rursus autem audierant eumdem Prophetam
clamantem: Benedicite Domino, omnia
opera ejus, in omni loco dominationis ejus <note>(Psal. CII)</note>.
Audiverunt autem divinum quoque Paulum praecipientem
orare viros in omni loco, tollentes manus
sanctas absque ira et disceptationibus <note>(I Tim. II)</note>.
Porro autem ipse quoque Dominus loquens cum Samaritana,
hoc praedixit apertius: Amen enim, inquit,
dico tibi, mulier, venit hora, et nunc est, quando neque
in loco hoc, neque Jerosolymis, sed in omni
loco adorabunt Patrem <note>(Joan. V)</note>. Haec cum didicissent,
et in domo, et in foro, et, ut apostolice dicam,
publice et per domos perpetuo testificabantur <note>(Act. XX)</note>;
et veluti quidam praestantissimi imperatores,
suos quidem armabant, adversarios autem confodiebant.
<pb n="0052D"/>
Atque magnum quidem Flavianum, et divinum
Theodorum, qui tunc sub alio pascebant, et
secunda cathedra digni erant habiti, haec facere quae
dixi, et admirandum quidem est, et laude dignum:
sed tamen haec faciebant, cum essent electi exercitus
imperatores, et subjecti legibus imperatoriis. Sapientissimus
autem Aphraates sua sponte ad haec
prosiluit certamina; in quiete enim educatus, et cum
ejus institutum esset per se vivere, et extra teli jactum
sederet, ut dicitur, cum vidisset belli vehementiam,
non illi placuit quod esset securus, sed quietem
jubens valere ad tempus, piorum phalangis fuit
in pugna princeps, feriens quidem et vita et sermone
et miraculis, ipse autem nunquam percussus.
<pb n="0053A"/>
Quinetiam cum imperator omni ex parte stultus eum
aliquando vidisset exeuntem in gymnasium bellicum
(contigerat enim ut tunc illic congregarentur qui
erant rite venerandae Trinitatis socii), ostendit autem
quis eum ad ripam fluvii ambulantem spectanti
imperatori, rogavit eum quonam tenderet. Cum is
autem dixisset se ire deprecatum pro terrarum orbe
et pro imperio, rursus respondit imperator: Et quanam
de causa vitam profitens monasticam, secure
per forum ingrederis, silentio et quiete relicta?
Ille autem (solebat enim Dominum imitans, parabolice
ratiocinari): Dic mihi, inquit, imperator, si essem
virgo absconsa in thalamo, vidissem autem
aliquem in domum patris ignem injicientem, quid
mihi consuluisses facere, videnti flammam ardentem,
<pb n="0053B"/>
et domum quae comburitur, intusne sedere, et domum
quae crematur despicere? Sed sic ego quoque
fuissem consumpta ab incendio. Sin autem dicis oportere
properare, aquam ferre, et susquedeque currere,
flammamque exstinguere; ne me reprehendas,
o imperator, si id ipsum facio. Quod enim tu consulueris
virgini quae est in thalamo, hoc ego cogor facere
qui vitam sum professus monasticam. Quod si
tu me reprehendis qui quietem reliquerim, teipsum
reprehende qui hanc flammam in domum divinam
injeceris; et non me, qui conor exstinguere. Quod
enim oporteat opem ferre domui paternae quae uritur,
ipse quoque confiteberis. Quod autem Deus sit magis
verus et germanus Pater quam ii qui sunt in terra,
est cuivis apertum, etiam qui rebus divinis non est
<pb n="0053C"/>
omnino initiatus. Nihil ergo absurdum facimus, o
imperator, neque coepto nostro et instituto contrarium,
si verae religionis alumnos congregamus et
pascimus, et eis herbam divinam exhibemus. His dictis,
imperator quidem tacite assentiebatur, considerans
justam defensionem.</p>
<p>Unus autem ex iis qui nec viri censentur nec mulieres,
sed posse unquam patres fieri eis est ademptum,
et hac de causa censentur bene velle imperatori,
et ei loqui confidenter, is ex loco superiore
divinum virum convicio est insectatus, et mortem
minitatus; sed non ita diu post poenas luit suae audaciae.
Nam cum vellet imperator corpus lavare in
balneo, accessit quidem miser tanquam solium visurus
an bene esset temperatum, mente autem captus,
<pb n="0053D"/>
insiluit in solium, quod aquam calidam minime temperatam
continebat; et cum nullus adesset intus
(solus enim ingressus fuerat, visurus an esset paratum)
remansit coctus et resolutus. Cum autem tempus
interim tereretur, mittit imperator alium qui
eum vocaret: cum is autem neminem in illa domo
invenisset, id renuntiat imperatori. Cum deinde autem
plures accurrissent, omnia perscrutantes solia,
et ad illud tandem venissent, eum jacentem et vita
privatum aspiciunt. Excitato autem tumultu, et omnibus
deflentibus, alii quidem aquam illa calidam
exhauserunt, alii vero corpus miserrimum extulerunt.
Hinc factum est ut metus invaderet imperatorem
et omnes qui armabantur adversus pietatem.
<pb n="0054A"/>
Sparsa est autem fama per totam civitatem, quales
infelix ille luerit poenas contumeliae qua affecit
Aphraatem, omnesque Deum Aphraatis perpetuis
celebrabant laudibus. Hoc, etsi instarent adversarii,
obstitit quo minus homo <emph>821</emph> Dei mitteretur in
exsilium. Imperator enim perterritus, eos quidem
qui haec suadebant aversabatur, virum autem reverebatur.</p>
<p>Porro autem aliunde quoque ejus virtutem didicit.
Equus quidam bono genere natus, et portare apprime
doctus, erat imperatori charissimus: morbus
quidam qui ei acciderat male habebat imperatorem,
retinebatur autem humidorum excrementorum excretio;
ad eum curandum accersebantur qui in hac arte
fuerant exercitati. Cum ea autem esset etiam morbo
<pb n="0054B"/>
inferior, imperator quidem molestia afficiebatur; lamentabatur
autem is cui equorum cura fuerat credita.
Cum esset autem pius et fide firmus, in meridie venit
una cum equo ad magni Aphraatis habitaculum; et cum
morbum dixisset, et fidem suam significasset, oravit
ut solveret morbum suis precibus. Ille autem nihil
cunctatus, sed statim Deum precatus, jussit aquam
hauriri ex puteo; et cum ei salutaris crucis signum
imposuisset, jussit eam ad equum afferre: is autem
bibit plus quam consueverat. Deinde cum oleum divina
invocatione implesset benedictione, equi ventrem
inungit, et manus contrectatione statim morbus est
sublatus. Laetus ergo homo equo accepto, cucurrit
ad stabulum. Vespere autem (solebat enim eo tempore
venire ad stabulum imperator) venit et interrogavit
<pb n="0054C"/>
quomodo equus se haberet. Is autem cum et sanum esse
significasset, et equum valentem, et exsultantem,
hinnientemque, et collum superbe erigentem eduxisset,
rogavit eum causam sanitatis. Ubi autem diu
cunctatus (verebatur enim ostendere medicum, sciens
eum qui rogabat esse ei infensum), tandem verum
coactus est dicere, et docuit modum curationis. Obstupuit
quidem imperator, et confessus est eum esse
virum admirabilem, nec tamen a priore destitit insania,
sed perrexit furere adversus Unigenitum, donec
a barbarico fuit igne consumptus, ne sepultura quidem,
qua famuli vel mendici, dignatus. Divinus autem
Aphraates et in illa tempestate suam ostendit
virtutem, et reddita tranquillitate fecit quoque consimiliter.
Porro autem alia quoque miracula fecit
<pb n="0054D"/>
innumerabilia, quorum unius vel duorum meminero.</p>
<p>Mulier quaedam genere nobilis, simul cum viro intemperante
trahens jugum matrimonii, venit ad beatum
illum hominem, deflens propriam calamitatem.
Dicebat enim, maritum concubinae captum consuetudine,
magicis quibusdam praestigiis fuisse incantatum,
et odio habere ipsam legitimo matrimonio conjunctam.
Haec autem dicebat mulier stans pro foribus
atrii; sic enim solebat colloqui eum femina, nullam
enim unquam admisit intra fores. Tunc ergo mulieris
misertus ejulantis, oratione incantationis abolet
operationem: et cum olei guttum ab ipsa allatum
invocatione divina sanctificasset, jussit ut eo ungeretur.
Haec praecepta cum implesset mulier, conjugis
<pb n="0055A"/>
amorem in se transtulit, et persuasit ut pro illegitimo
legitimum cubile eligeret.</p>
<p>Iam vero dicunt etiam quod cum locustae aliquando
regionem repente invasissent, et instar ignis omnia
consumerent, segetes, arbores, prata et nemora, venit
ad eum quidam vir pius, rogans ut opem ferret
unum quidem agrum habenti, ex eo autem et se et
uxorem et filios et familiam alenti, et a quo etiam imperatoria
exigeretur collatio. Is ergo rursus dominicam
imitans benignitatem, jussit ad se afferri congium
aquae. Postquam autem aquae congium attulit is
qui orabat, ei quidem manum imposuit; Deum autem
est precatus, ut fluentum impleret divina virtute,
deinde finita oratione, jussit ut in praedii limitibus
aqua aspergeretur. Qui eam attulerat, fecit ut jussus
<pb n="0055B"/>
fuerat, idque fuit illis agris pro vallo sacrosancto et
inexpugnabili; nam usque ad illos fines reptantes et
circumvolantes locustae instar exercitus, rursus retrocesserunt,
benedictionem impositam extimescentes,
et veluti quodam freno suffocatae, et ultra progredi
prohibitae.</p>
<p>Et quid opus est dicere omnia quae facta sunt a
beata illa anima? haec enim satis sunt ad ostendendum
splendorem gratiae quae in eo habitabat.</p>
<p>Eum ego vidi, et sanctae illius dexterae percepi benedictionem,
cum essem quidem adhuc adolescens,
matri autem me adjunxissem comitem ad illum profectionis.
Et cum pro more quidem januam aperuisset,
illam et suo sermone dignatus est et benedictione:
me autem intromissum impertiit opibus deprecationis.
<pb n="0055C"/>
Ea nunc quoque fruar, ut qui credam eum
vivere, et una cum angelis choros ducere, et majori
quam olim apud Deum uti fiducia. Eam enim tunc
metiebatur corpus mortale, ne occasio arrogantiae
evaderet, si fuisset major quam par esset fiducia.
Nunc autem deposito onere animi perturbationum, ut
athleta victoria potitus, fiducia et libera loquendi facultate
utitur apud agonothetam. Qua de causa oro
quoque ut ejus consequar intercessionem.</p>
</div2>

<div2>
        <head>CAPUT IX. PETRUS.</head>
<p>De Gallis quidem audimus qui sunt in Europa ad
Occidentem <note>(Theodor., lib. IV Hist., cap. 26)</note>. Scimus
autem <emph>822</emph> eos quoque qui sunt in Asia ab illis oriundi
qui sedes fixerunt propter Pontum Euxinum. Ex
<pb n="0055D"/>
iis germinavit beatus Petrus, atque adeo terque
quaterque beatus. Septem autem annis, ut aiunt,
postquam natus est, a parentibus educatus, consumpsit
totam reliquam vitam in philosophiae certaminibus.
Dicitur autem obiisse, cum vixisset nonaginta et
novem annos.</p>
<p>Eum ergo qui nonaginta et duos annos decertavit,
et noctu diuque semper victor evasit, quis pro dignitate
laudaverit? Quaenam autem lingua suffecerit ad
ejus narrandas res praeclare et ex virtute gestas, in
pueritia et adolescentia, in virili et in ingravescente
aetate, et in extrema senectute? Quis illum sudorem
mensus fuerit? Quis luctas quae in tanto tempore factae
sunt enumeraverit? Quaenam autem oratio consequi
<pb n="0056A"/>
potuerit vel semina ab eo dejecta, vel collectos
manipulos? Quis est adeo magna et excelsa mente
praeditus, ut possit perfecte intueri facultates et copias
collectas ex praeclara mercatura? Scio rerum illius
gestarum vastum pelagus, et ideo vereor accedere
ad narrandam historiam, ne obruatur oratio. Quamobrem
ambulabo propter littus, et quae in continente
gesta sunt, ante mare admirabor et enarrabo, profundum
autem relinquam ei qui, ut divina dicit Scriptura,
scrutatur profunda, et occulta cognoscit <note>(I Cor. II; Dan. II)</note>.</p>
<p>Hic ergo primo tempore certavit in Galatia, illinc
videndi gratia venit in Palaestinam, ut cum vidisset
loca quae susceperunt salutares passiones, in his
Deum qui servavit adoraret; non ut qui loco circumscribatur
<pb n="0056B"/>
(sciebat enim ejus naturam non posse circumscribi),
sed ut pasceret oculos spectaculo eorum
quae desiderantur; nec sola animae vis qua contemplatur,
absque visu, spiritali alimento per fidem frueretur.
Iis enim qui amore aliquem prosequuntur est a
natura insitum ut non ex solo ejus aspectu capiant
voluptatem, sed et domum et vestes et calceos contemplentur
cum magna laetitia. Tali in sponsum amore
praedita sponsa quae desiderabat in Cantico canticorum,
clamabat, dicens: Sicut malum in lignis silvae,
ita patruelis meus in medio filiorum. In umbra ejus
desideravi et sedi, et fructus ejus dulcis in gutture
meo <note>(Cant. II)</note>. Nihil ergo absurdum et alienum fecit
hic homo divinus, qui in sponsum quidem eumdem
accepit amorem, iisdem autem verbis usus est quibus
<pb n="0056C"/>
sponsa: Vulneratus sum ego, clamabat, ab amore <note>(Cant. IV)</note>.
Cum autem desiderasset contemplari sponsi
quamdam veluti umbram, abiit visurus loca ex quibus
scaturierunt fontes omnibus hominibus salutares.</p>
<p>Cum ergo quae desiderabat ei frui licuisset, profectus
quidem est Antiochiam: cum autem vidisset civitatis
pietatem ac religionem, externam regionem
patriae suae praetulit, cives existimans non contribules
et cognatos, sed eos qui erant ejusdem cum ipso sententiae,
et in fide socii, et trahebant idem jugum pietatis
ac religionis. Cum illic autem morari placuisset,
non extendit tabernaculum, non fixit tugurium, non
excitavit domunculam, sed totum tempus transegit
in alieno sepulcro. In eo autem erat projectum quoddam
superius tabulatum, cui conjunctae scalae eos
<pb n="0056D"/>
excipiebant qui volebant ascendere. In eo permansit
inclusus longissimo tempore, aqua quidem utens calida,
solo autem pane vescens, idque non quotidie,
sed uno quidem manens jejunus, postridie autem ea
sumens.</p>
<p>Cum autem quidam insaniens, et furore percitus,
et maligni daemonis plenus operatione, ad eum venisset,
eum quidem mundavit, deprecatus, et ab illo
diabolico furore liberavit. Cum vero nollet abire, sed
obsecrasset ut pro illa curatione ei suum impertiret
ministerium, eum admisit ut secum habitaret. Eum
ego et novi, et memini miraculi, et vidi mercedem
curationis, et audivi sermonem quem de me habuerunt.
Dicebat enim Danielus (erat enim hoc illi nomen)
<pb n="0057A"/>
me quoque praeclari ministerii hujus futurum
socium. Vir autem ille divinus non est assensus ut
hoc fieret, parentum meorum in me amorem considerans;
saepe autem me genibus impositum uva aluit
et pane. Nam cum mater fecisset periculum spiritalis
ejus gratiae, jussit me semel in hebdomada decerpere
illius benedictionem. Ejus autem habuit notitiam hac
de causa: Morbus qui ei in alterum ex oculis incubuerat,
visus est medicinae superare scientiam; nihil
enim erat aut scriptum a veteribus, aut inventum ab
iis qui fuere posterius, quod non morbo fuerit adhibitum.
Postquam autem omnia probavit, et ostendit
nullam afferre utilitatem, venit quaedam ei familiaris
quae divinum virum ostendebat, et ab eo factum docebat
miraculum. Dicebat enim uxorem ejus qui eo
<pb n="0057B"/>
tempore tenebat clavum Orientis administrationis
(erat autem is Pergamenus) cum ea in hunc morbum
incidisset, eum ipsam curasse cum deprecatione esset
usus et crucis signaculo. Audivit mater, et ad divinum
statim accurrit hominem: habebat autem inaures,
catenas, et torques, et alia aurea quae sibi induerat,
et vestem variam ex sericis <emph>823</emph> filis contextam:
nondum enim virtutem gustarat perfectiorem; florebat
autem tempore [ <hi>Leg.,</hi> annis], et mundum muliebrem
gestabat ut adolescentula. Cum divinum ergo
caput haec aspexisset, nimii ornatus amoris primum
morbum curavit, usus verbis talibus: Dic mihi, inquit,
filia (utar enim ejus voce, et non mutabo verbum
sanctae illius linguae), si quis pictor, in arte
bene exercitatus, aliquam pinxisset imaginem, ut
<pb n="0057C"/>
praecipit lex artis, et eam proposuisset videre volentibus,
veniret autem aliquis alius, artem non sciens
perfecte et accurate, temereque et inconsulte, ut sibi
videtur, vellet contra pingere; deinde illam artificiosam
reprehendens picturam, superciliis quidem et
ciliis lineas adderet longiores, faciem autem efficeret
albiorem, et genis rubrum adderet colorem; non tibi
videtur prior ille pictor jure succensurus, quod et ars
ejus probro esset et contumelia affecta, et eorum
quibus opus non erat additamentum a manu indocta
accepisset? Ergo universorum quoque, inquit, opificem,
et nostrae naturae effictorem et pictorem jure
irasci credite, quod illam quae verbis explicari non
potest, naturam et sapientiam accusetis inscitiae. Non
enim rubrum et album et nigrum colorem vobis infunderetis,
<pb n="0057D"/>
si non existimaretis esse vobis opus hac
additione. His autem corpus egere arbitrantes, imbecillitatis
damnatis creatorem. Sciendum est autem
eum habere potestatem suae voluntati justa symmetria
respondentem. Omnia enim, ut ait David, quae
voluit Dominus fecit <note>(Psal. CXIII, CXXXIV)</note>. Ejus autem
quod est omnibus utile futurum curam gerens,
non dat ea quae damnum afferunt. Nolite ergo Dei
corrumpere imaginem, neque tentetis ea addere
quae sapienter non dedit, neque hanc adulterinam
excogitate pulchritudinem, quae vel pudicis affert
exitium, videntibus insidians. Haec audivit praestantissima
et omni ex parte optima femina, et statim
<pb n="0058A"/>
Petri reti fuit implicata (piscabatur enim hic quoque
similiter atque is qui idem quod ipse nomen habebat),
pedesque tangens, et vociferans, obsecravit ut curaret
oculum. Is autem dicebat, se quidem esse hominem,
et eamdem habere quam ipsa naturam; se autem peccatorum
magnam gestare sarcinam, et ideo privatum
esse ea quae ad Deum habetur fiducia. Cum autem mater
fleret et oraret, et diceret se non esse eum relicturam,
nisi sanitatem assequeretur, dixit Deum esse horum
curatorem, petitiones autem semper dare iis qui credunt.
Dabit ergo, inquit, nunc quoque, non mihi donans
gratiam, sed tuam fidem contemplans. Si eam
ergo habes sinceram et veram, puramque et ab omni
liberam dubitatione, jubens et medicos valere et
medicamenta, a Deo datum sume hoc medicamentum.
<pb n="0058B"/>
Haec cum dixisset, manum imposuit oculo, et salutaris
crucis signo facto, morbum expulit. Illinc domum
reversa, cum et medicamentum abluisset, et omnem
extrinsecus inductum abjecisset ornatum, ex legibus
a medico latis vitam instituebat: neque varia veste
induta, neque aureis monilibus exornata, idque cum
esset aetate adhuc admodum juvenis; nata enim erat
vigesimum tertium annum, necdum mater facta fuerat:
cum enim septem alios annos vixisset, me peperit,
qui fui ejus primus et solus fetus. Tantum fructum
cepit ex magni Petri doctrina, et duplicem accepit
curationem; et cum corpori quaereret medicinam,
bonam quoque animae sibi paravit habitudinem. Talia
dicendo ille operabatur, et tam potens erat precando.</p>
<p>Cum ea autem aliquando adduxisset obsonatorem
<pb n="0058C"/>
famulum, qui a malo daemone vexabatur, rogavit ut
ei suum non negaret auxilium. Cum precatus autem
esset vir divinus, jussit daemoni ut diceret causam
cur haberet potestatem in Dei creaturam. Ille autem,
tanquam homicida aliquis vel murorum perfossor ac
latro stans ante judicem, et jussus dicere quae fecit,
sic omnia est persecutus, ut qui praeter consuetudinem
cogeretur vera dicere; et dixit Heliopoli aegrotasse
quidem servi dominum; dominam autem conjugi,
utpote aegrotanti, assedisse; ancillis autem
dominae domus in qua manebant narrasse vitam monachorum
qui philosophabantur Antiochiae, et quantas
vires habeant adversus daemones; et has quidem,
utpote puellas, ludo delectatas, daemoniacas et insanas
egisse; illum ipsum autem famulum monastica
<pb n="0058D"/>
veste ex caprina pelle confecta indutum, illas monastice
adjurasse. Cum haec, inquit, fierent, ego stans
pro foribus, superbaque illa et gloriosa quae de monachis
dicebantur non ferens, volui facere periculum
de illa quam illos habere juveniliter jactabant potestate.
Ea de causa relictis ancillis, in hunc me
intrusi, volens scire quemadmodum expellerer a
monachis. Nunc autem, inquit, didici, nec ulla alia
egeo experientia, mox autem te jubente exeo. Haec
dicens, aufugit, fuitque liberatus famulus.</p>
<p>Jam vero alium quoque rusticum cum matri
quidem meae mater, mea vero matertera, adduxisset,
rogabat adversarium vitii ut ei opem ferret. Is
<pb n="0059A"/>
autem rursus rogavit, et undenam esset, et a quonam
accepisset potestatem in Dei creaturam. Ut autem <emph>824</emph> 
 silens ille non dedit responsum, oravit
Petrus flexis genibus, Deumque est precatus, ut exsecrando
illi daemoni suorum famulorum ostenderet
potentiam. Deinde rursus surrexit; ille autem rursus
resistens, tacebat: et haec facta sunt usque ad horam
nonam. Postquam autem majore studio et magis
vehementem Domino obtulit orationem, surgens
dixit scelerato daemoni: Non tibi imperat Petrus,
sed Petri Deus: responde ergo, ut qui ab illius cogaris
potentia. Reveritus est, etsi sit impudens,
perniciosus daemon, sancti lenitatem ac moderationem;
et magna usus voce, clamavit, quod in monte
quidem Amano versaretur. Cum eum autem vidissem,
<pb n="0059B"/>
inquit, in via, ex aliquo fonte aquam haurientem et
bibentem, contendi hoc mihi sumere habitaculum.
Sed egredere, inquit homo Dei, eo qui pro orbe
terrarum est crucifixus, hoc tibi imperante. Audivit
ille, et fugit, et a furore liber materterae redditus est
agricola. Cum alia autem hujusmodi innumerabilia
possim de beata illa narrare anima, plurima praetermittam,
pertimescens vulgi imbecillitatem; ad seipsos
enim respicientes, fidem non habent divinorum virorum
miraculis. Cum unum autem vel duo narravero,
transibo ad alium athletam.</p>
<p>Erat quidam vir libidinosus, qui superioribus temporibus
fuerat dux militiae. Puella autem quaedam
innupta, sed nubilis, quae ejus suberat dominio, relicta
matre et suis, fugit in quoddam gynaeceum, in
<pb n="0059C"/>
quo erat coetus athletarum. Decertant enim feminae
quoque similiter atque viri, et descendunt in stadium
virtutis. Cum hujus fugam didicisset dux militiae,
matrem flagris cecidit, et vinxit, nec eam prius emisit
e vinculis, quam religiosarum mulierum ostendit
habitaculum. Sua itaque usus rabie, illinc rapuit
puellam, et domum suam reduxit; et speravit infelix
se suam expleturum libidinem. Sed qui magnis et
malis tentationibus de Sara uxore Abrahae tentavit
Pharaonem, et pudicam mulierem conservavit intactam;
et qui Sodomitas percussit caecitate, qui eos
qui erant incorporei aggressi fuerant, tanquam hospites,
insectari contumeliis, is cum hujus vivendi
virtutem percussisset caecitate, effecit ut praeda evaderet
e manibus: et ipse quidem ingressus fuerat in
<pb n="0059D"/>
thalamum, illa autem quae intus custodiebatur, mox
exiit et evanuit ex oculis, et ad maxime expetendum
pervenit habitaculum. Sic cum didicisset stolidus se
non esse eam superaturum quae Deum sponsum elegisset,
coactus est quiescere, eam quae capta fuerat,
et divina potestate evaserat, non amplius requirens.
Haec tempore procedente in gravem morbum inciderat;
morbus autem erat cancer, cum mamilla autem
inflata dolor quoque crescebat. Sed magnum vocabat
Petrum, cum dolor esset vehementissimus; et dicebat,
sacra illa voce in aures suas immissa, totum
illum sopiri dolorem, et nullum exhinc sensum sentire
molestiae. Ea de causa eum accersens, frequentius
accipiebat consolationem. Dicebat enim toto illo
<pb n="0060A"/>
tempore illius praesentiae dolores omnino recedere.
Sed illam quidam, cum sic decertasset, laudibus
victoriam significantibus ex hac vita excedentem est
prosecutus.</p>
<p>Rursus autem matrem meam, cum postquam me
peperisset, esset in ipsis mortis foribus, a matertera
rogatus, veniens eripuit a mortis manibus. Jacebat
enim, ut aiunt, medicis quidem desperantibus, familiaribus
autem deplorantibus, et finem exspectantibus,
clausis oculis, febre vehementi laborans, nullum
ex notis agnoscens. Postquam autem venit qui
apostolico et sermone dignatus fuerat et gratia, et,
Pax tibi, dixit, filia (haec enim erat ejus salutatio),
dicitur protinus et cilia erexisse, et eum fixis oculis
aspexisse, et benedictionis fructum renuntiasse.
<pb n="0060B"/>
Postquam ululavit autem chorus feminarum (animi
enim angor et laetitia simul erant commixta, et causa
erant illius vociferationis), praecipit homo divinus
ut eae omnes sint sociae ejus orationis. Sic enim dicebat
etiam Tabitham fuisse salutem consecutam, viduis
quidem deflentibus, magno autem Petro offerente
Deo illorum lacrymas <note>(Act. IX)</note>. Precatae sunt ut jussit,
et acceperunt ut praedixit. Nam cum finem accepisset
oratio, morbus quoque finem cepit: et sudor
repente fluxit ex toto corpore, et ignis ille est exstinctus,
et sanitatis signa apparuerunt. Talia nostris
quoque temporibus per suos servos benevolos Deus
fecit miracula.</p>
<p>Hujus quoque vestium superficies operata est similiter
atque divinissimi Pauli. Hoc autem posui,
<pb n="0060C"/>
non utens aliqua hyperbole, sed consentientem habens
dicto veritatem. Nam cum propriam zonam
divisisset in duas partes (erat autem lata et longa,
ex crasso lino contexta) hujus quidem dimidio suos
lumbos, altero vero meos cinxit. Hanc cum saepe
quidem mihi aegrotanti mater imposuisset, saepe autem
patri quoque, morbum exegit. Quinetiam ipsa
quoque hoc medicamento saepe usa est ad sanitatem.
Multi autem ex notis quoque cum hoc didicissent,
assidue ad ferendum aegrotis <emph>825</emph> auxilium
hanc zonam accipiebant, et ubique illius gratiae
ostendebat operationem. Cum quidam sic eam accepisset,
privavit eos qui donaverant, in eos qui ipsum
beneficio affecerant se ingratum ostendens. Hoc modo
fuimus illo dono nudati. Cum sic resplenduisset, et
<pb n="0060D"/>
radiis Antiochiam illustrasset, abductus fuit a certaminibus,
exspectans coronam quae est reposita victoribus.</p>
<p>Ego autem, cujus, dum adhuc esset superstes, percepi
benedictionem, ea ut nunc quoque fruar precatus,
finem imponam huic narrationi.</p>
</div2>

<div2>
        <head>CAPUT X. THEODOSIUS.</head>
<p>Rosus est oppidum Ciliciae, a dextra ei qui navigat
in pontum Cilicium. Hujus ad Orientem et Meridiem
est mons altus, spatiosus, et umbrosus, alit autem
feras in nemoribus. In eo cum quemdam ad mare
vergentem lucum invenisset magnus et vulgo celebratus
Theodosius, quadam modica exstructa domuncula,
<pb n="0061A"/>
evangelicum vivendi institutum solus amplectebatur,
vir oriundus quidem Antiochia, insignis autem
claritate generis: sed tamen et domo, et cognatione,
et omnibus aliis relictis, pretiosissimam, ut evangelice
dicam, emit margaritam <note>(Matth. XIII)</note>. Ac de ejus
quidem a cibo abstinentia, et quomodo humi cubaret,
et cilicio indueretur, supervacaneum est dicere
iis qui ejus vident discipulos et sodales, et in eis eamdem
cernunt vivendi formam. Haec tamen ille insigniter
persequebatur, ut qui seipsum certantibus
exemplar proponeret. His autem adjiciebat ferreum
onus collo et lumbis et ambabus manibus. Porro autem
gestabat quoque comam sordidam, et quae ad
ipsos usque pedes pertingebat, et ulterius etiam progrediebatur,
et ideo erat lumbis ejus alligata.</p>
<p>
          <pb n="0061B"/>Deprecatione autem et hymnodia utens assidue,
cupiditatem, et iram, et arrogantiam, et alias animi
belluas sopiebat. Labores autem semper augens laboribus,
persequebatur eam quoque quae manibus fit
operationem: nunc quidem sportellas quae vocantur,
et vimineas crates contexens; nunc autem parva
praedia in saltu efficiens, et semina dejiciens, et
illinc quantum victui satis esset colligens. Postquam
autem procedente tempore ejus fama pervasit in omnem
partem, multi multis ex locis concurrebant,
ejus et habitationis, et laboris, et instituti esse socii
cupientes: quos quidem excipiens, ad eamdem vitam
deducebat. Et videre licebat alios quidem vela, alios
vero sagum ex pellibus texentes; alios vero crates
vimineas vel sportellas connectentes, alios vero terram
<pb n="0061C"/>
colentes. Et quoniam locus erat maritimus, ad
transmittendum quoque quadam constructa navicula,
quae ponto appellatur, ea utebantur ad ea quae erant
inferenda, et exportans opera eorum qui simul habitabant,
et importans ea quae erant necessaria. Memor
enim vocis apostolicae, quae dicit: Noctu diuque
operantes, ne essemus oneri alicui vestrum <note>(II Thess.
III)</note>. Et: Manus hae mihi et iis qui erant mecum suppeditarunt <note>(Act. XX)</note>.
Et ipse laborabat, et hortabatur
suos contubernales, ut cum animae laboribus corporis
quoque labores conjungerent. Est enim absurdum
ut ii quidem qui aluntur in vita saeculari, se affligentes
et laborantes alant filios et uxores, et praeterea
et tributa conferant et ab eis exigantur vectigalia,
et Deo offerant primitias, et mendicorum pro viribus
<pb n="0061D"/>
medeantur inopiae: nos autem non quaeramus ex laboribus
ea quae sunt necessaria, idque cum vili quidem
et modico cibo, vili autem veste utamur: sed
sedeamus quidem compressis manibus, alienis autem
fruamur laboribus. Haec et talia dicens, hortabatur
ad operandum, in tempore quidem quae sunt ubique
praescripta divina peragens officia, id autem quod intercedebat
temporis, impendens operi. Non levem
autem curam gerebat hospitum, viris lenitate et morum
mansuetudine ornatis, et in proximum charitate
praeditis, ut eis providerent committens; ipse autem
visebat et inspiciebat omnia, perscrutans an ex latis
legibus unusquisque suo fungeretur officio. Hinc
factum est ut tam insignis et celebris esset ejus fama,
<pb n="0062A"/>
ut qui navigabant, et plus quam mille stadiis aberant,
Deum Theodosii invocarent in periculis, et Theodosii
appellatione sedarent tempestatem. Eum audaces
quoque et immanes hostes sunt reveriti, qui
maximam Orientis partem sunt depopulati. Quis enim
ex iis qui in nostro habitabili orbe terrarum habitant,
non auditione accepit ea quae illo tempore facta sunt
ab iis qui olim quidem Solymi, nunc autem nominantur
Isauri? Illi tamen qui nec oppido nec vico pepercerunt,
et quaecunque capere potuerunt, diripuerunt
et igni mandaverunt, sunt illam reveriti philosophiam;
et cum solummodo panem petiissent, et ut
pro se orarent significassent, illud illaesum reliquere
monasterium, idque non semel, sed etiam bis fecere.
Veriti tamen praesides ecclesiarum, ne pecuniae cupiditate
<pb n="0062B"/>
illis barbaris a diabolo immissa, captivum
abduceretur magnum illud lumen (erat enim verisimile
fore ut magna vis pecuniae ad eum redimendum
transmitteretur ab omnibus qui habent in honore
res divinas), ei persuadent <emph>826</emph> ut se conferret
Antiochiam. Jam enim captivos ceperant duos praesides
ecclesiarum; eos quidem omni officii genere
sunt prosecuti; cum autem quatuordecim millia aureorum
pro utrisque accepissent; permiserunt ut redirent
quo vellent. Postquam autem pervenit Antiochiam,
habitavit quidem in habitaculo quod invenit
situm prope fluvium, omnes autem traxit ad seipsum
qui sciunt talia colligere.</p>
<p>Dum autem me trahit impetus orationis, praetermisi
narrare miraculum quod a divino illo viro factum
<pb n="0062C"/>
est, quod multis quidem fortasse videbitur esse incredibile,
et tamen remanet in hodiernum usque
diem, oratione testificans et ostendens qualem apud
Deum gratiam et fiduciam est consecutus hic vir admirabilis.</p>
<p>Praeceps quaedam petra imminet monasterio quod
ipse aedificavit: erat autem primo sicca, et omni humore
vacua. In ea fecit aquaeductum, qui a vertice
fertur in monasterium, tanquam qui motum aquarum
haberet in potestate. Plenus autem fiducia in Deum
et firmiter credens, ut est verisimile, se Dominum
habere benevolum, et fidem habens in quam nulla
cadebat dubitatio, ascendit in supremam partem ejus
qui nunc est aquaeductus, priusquam surrexissent
sodales ad preces consuetas: et Deum precatus, fretus
<pb n="0062D"/>
eo qui facit voluntatem timentium eum <note>(Psal.
CXLIV)</note>, virga cui innixus erat petram percussit. Ea
vero rupta, aqua instar fluminis scaturiit: et monasterium
ingrediens per aquaeductum, et quantum ad
omnem usum sufficit abunde suppeditans, in mare
propinquum influit; et in hodiernum usque diem
ostenditur operans Mosaica magni Theodosii gratia.
Sufficit vel hoc solum ad ostendendam viri hujus
erga Deum fiduciam.</p>
<p>Cum autem Antiochiae vixisset parvo tempore,
migravit ad choros angelorum. Per mediam autem
urbem ferebatur sacrum corpus, tanquam aureis quibusdam
coronis, feretro illo decoratum, cum omnes
duces concurrissent, et qui magnos suae fidei creditos
<pb n="0063A"/>
gerebant magistratus. De cubili autem erat magnalis
et decertatio, cum id omnes auferre contenderent,
et ex eo benedictionem et utilitatem percipere cuperent.
Sic elatus, ponitur in aede sanctorum martyrum,
cum Juliani victoria insignis in pietate athletae fuisset
et contubernalis, et eodem tecto usus. Idem autem
loculus eum excepit, qui illum quoque divinum
et beatum Aphraatem.</p>
<p>Gregis autem praefecturam accepit Helladius ille
admirabilis, qui in illis quidem locis perpetuis fuit
sexaginta annis, deinde Cilicum divinitus electus est
antistes, cum neque priorem reliquisset philosophiam,
et illis laboribus pontificatus sudores quotidie adderet.</p>
<p>Hujus cum beatus quoque Romulus fuisset auditor,
<pb n="0063B"/>
dux maximi gregis fuit creatus.</p>
<p>Permansit autem illius chorus in hodiernum usque
diem, idem servans vitae institutum. Est autem prope
monasterium vicus, qui Syriace appellatur Maratus.</p>
<p>Ego autem fine imposito huic narrationi, rogo ut
ejus quoque consequar benedictionem.</p>
</div2>

<div2>
        <head>CAPUT XI. ROMANUS.</head>
<p>Magnus ergo Theodosius ab Antiochia profectus,
cum in montibus Rosicis decertasset, et Antiochiam
reversus esset, sic vitae finem accepit <note>(Theodor., lib.
IV Hist., cap. 26)</note>. Divinus autem Romanus, Rosi et
natus, et primum educatus, Antiochiae ostendit prima
virtutis certamina, extra ambitum quidem civitatis
<pb n="0063C"/>
ad latus montis fixo tabernaculo, in aliena autem
domuncula eaque parva vivens toto tempore. Nunquam
autem usque ad senectutem neque igne usus
est, neque lumine lucernae. Cibus autem ei erat panis
et sal; potus autem fontanum fluentum. Erat autem
coma magno Theodosio similis; vestis autem
ferrum quoque similiter.</p>
<p>Abundavit autem hic et morum simplicitate ac
mansuetudine et moderatione, et ideo emisit splendorem
divinae gratiae. Super quem, inquit, respiciam,
nisi super mitem et quietum, et trementem sermones
meos <hi>(Isaiae LXVI)</hi>? Jam vero rursus quoque dixit
suis discipulis: Discite a me, quoniam mitis sum et
humilis corde, et invenietis requiem animabus vestris <note>(Matth. XI)</note>.
Et rursus: Beati mites, quoniam
<pb n="0063D"/>
ipsi haereditabunt terram <note>(Matth. V)</note>. Quinetiam
Moysis legislatoris erat hoc vel maxime insigne. Erat
enim, inquit, Moyses mitissimus praeter omnes homines
qui erant super terram <note>(Num. XII)</note>. Hoc de
propheta Davide testatus quoque est sanctissimus
Spiritus: Memento enim, inquit, Domine David, et
omnis mansuetudinis ejus <note>(Psal. CXXXI)</note>. Didicimus
etiam de patriarcha Jacob, quod non fictus erat domum
habitans <note>(Gen. XXV)</note>. Has virtutes cum instar
apis collegisset ex divinis illis pratis, mel confecit
verae philosophiae. Profundebantur autem ejus quoque
in externos fluenta jucundissima: et iis qui ad
ipsum veniebant, leni ac dulci voce utens, de amore
in fratres, de concordia et pace, multas offerebat
<pb n="0064A"/>
admonitiones. Multos autem vel solo aspectu effecit
rerum divinarum amatores. Quis enim non esset mirandum
in modum admiratus, cum videret eum corpore
afflictum, et qui prolixam gestabat comam, <emph>827</emph> 
 et maximum ferri pondus sua sponte ferebat,
et veste ex pilis contexta utebatur, et tantum capiebat
alimenti quantum satis erat ad prohibendum ne
fame moreretur?</p>
<p>Magnitudini autem et multitudini laborum accedebat
quae in eo florebat gratia, qua quidem omnes
persuadebantur, ut eum admirarentur et honore afficerent.
Multorum enim saepe morbos exegit difficiles,
multis autem sterilibus mulieribus filios impetravit.
Et cum tantam a divino Spiritu accepisset potestatem,
seipsum appellabat egenum et mendicum.
<pb n="0064B"/>
Quotquot itaque ad eum ventitabant, eos et aspectu
et sermone, toto vitae suae tempore implevit utilitate.</p>
<p>Porro autem cum hinc quoque excessisset, et in
angelicum chorum esset translatus, reliquit memoriam
quae non fuit sepulta simul cum corpore, sed
quae viget, floret, et germinat, et quae exstingui non
potest, sed semper permanet, et quae sufficit ad eos
qui volunt adjuvandos. Cum hinc itaque benedictionem
mihi conciliavero, aliorum quoque athletarum
res gestas narrabo, ut potero.
</p>
      </div2>

<div2>
        <head>CAPUT XII. ZENO.</head>
<p>Zenonem admirabilem non multi quidem cognoscunt;
qui cognoscunt autem, non possunt admirari pro dignitate
<pb n="0064C"/> <note>(Theodor., lib. IV Hist., cap. 26)</note>.
Is enim cum maximas
opes reliquisset in patria (ea autem erat Pontus)
magni quidem, ut dicebat, Basilii hausit fluenta, qui
erat vicinus, et Cappadocum irrigabat regionem: irrigatione
autem dignos fructus reddidit. Cum primum
enim imperator Valens fuisset de medio sublatus,
militare deposuit cingulum: erat autem ascriptus in
numerum eorum qui litteras imperatoris ferebant celeriter.
Cum autem a regia venisset in quoddam sepulcrum
(multa autem sunt in monte) quod est situm
prope Antiochiam, solus illic degebat expurgans animam,
et ejus contemplandi facultatem semper emundans,
et divinam contemplationem semper visione apprehendens,
et Dei ascensus in corde disponens, et
pennas tanquam columbae accipere desiderans et in
<pb n="0064D"/>
divinam requiem evolare cupiens <note>(Psal. LXXXIII; Psal.
LIV)</note>. Ea de causa non habuit lectum, non lucernam,
non focum, non ollam, non guttum, non arculam,
non librum, non aliquid aliud; sed erat quidem
pannis indutus veteribus, erant quoque calcei ejusmodi
ut indigerent vinculis, erat enim divulsum ac
discerptum solearum corium. Ab uno autem ex familiaribus
necessarium accipiebat alimentum. Id autem
erat unus panis, qui duobus suppeditabatur diebus;
aquam autem procul hauriens, ferebat ipse. Cum
quis autem eum aliquando vidisset onus portantem,
rogabat ut eum levaret labore. Ille autem primum
quidem resistebat; docens se non posse in animum
inducere ut biberet aquam quae esset portata ab
<pb n="0065A"/>
alio. Postquam autem non persuasit, dedit urnas;
ferebat enim duas ambabus manibus: postquam autem
fuit intra portam atrii, cum aquam effudisset et
dispersisset, rursus cucurrit ad fontem, reipsa confirmans
quae dixerat.</p>
<p>Porro autem ego quoque, quando eum primum desiderans
videre ascendi in montem, aspexi eum
tenentem urnas manibus. Deinde rogavi eum ubinam
esset admirabilis Zenonis habitaculum. Is autem
dixit se nullum nosse monachum qui sic appellaretur.
Ego autem cum eum ipsum esse conjecissem,
secutus sum, id conjiciens ex ejus sermonis modestia.
Postquam autem ingressus sum ostium, vidi torum
ex feno constructum, et quamdam aliam stoream
ita super lapides stratam, ut qui super illam sedebant,
<pb n="0065B"/>
ab ea minime laederentur. Postquam autem de
philosophia multa verba fecimus; ego enim interrogabam,
ipse vero nobis explicabat ea quae quaerebantur:
et oportebat deinceps domum reverti; ego
eum precabar ut daret viaticum benedictionis: ille
autem repugnabat, dicens aequum esse ut nos preces
impleremus, et seipsum quidem privatum, nos autem
milites appellans; tunc enim sacros libros legebam
Dei populo. Cum nos autem juventutem et aetatis
immaturitatem adduceremus (tunc enim primum
paucam quamdam producebamus lanuginem) et juraremus
nos non esse rursus venturos, si cogeremur
hoc facere, vix tandem quidem multis flexus precibus,
Deo obtulit quidem intercessionem; sed quod
id fecisset, multis verbis se excusavit, dicens se id
<pb n="0065C"/>
fecisse et amoris causa et obedientiae, appropinquantes
enim audivimus precantem. Quod autem in tam
profunda philosophia, tanta esset modestia ac moderatione
vir senex (quadraginta enim annis perpetuis
versatus erat in monastica exercitatione), quis
satis pro dignitate potuerit admirari? quasnam autem
laudes rei magnitudini pares potuerit afferre? Cum
autem virtutis tales possideret opes, tanquam qui
esset in extrema inopia, ad Dei ecclesiam die Dominico
veniebat cum populo, divinos audiens sermones,
et aures accommodans doctoribus; et postquam
mensam participasset mysticam, revertebatur in novum
illud habitaculum, non habens clavem, non
claustrum, non <emph>828</emph> relinquens custodem: erat enim
maleficis plane invium et sacrosanctum, ut quod solam
<pb n="0065D"/>
illam haberet stoream. Unum autem librum accipiens
a familiaribus, cum totum legebat, et eo
prius reddito, alium accipiebat. Sed licet nec claustra
haberet, nec vectibus uteretur, custodiebatur a
superna gratia; idque per ipsam experientiam aperte
didicimus. Quando enim Isauri per insidias noctu arcem
cepere, deinde mane usque ad latus montis faciebant
incursiones, multos quidem viros, et multas
mulieres quae vitam exercebant monasticam, crudeliter
confodere; tunc ergo vir divinus, aliorum caedem
intuens, effecit oratione ut eorum caligarent
oculi, et per ostium ingredientes, non videbant aditum:
ut autem dicebat, testem appellans veritatem,
aperte quoque tres vidit adolescentes, qui totam illam
<pb n="0066A"/>
catervam expellebant, Deo manifeste suam
ostendente gratiam.</p>
<p>Qualem ergo vitam egerit hic vir divinus, et qualem
sit divinitus gratiam assecutus, ad docendum haec
sufficiunt. Sed enim necesse est hoc quoque his
adjicere. Valde eum angebat et male habebat, quod
ejus mansissent facultates, et non ex lege evangelica
et venundatae essent et distributae: hujus autem
causa fuit fratrum aetas immatura. Quoniam enim
erant communes et pecuniae et possessiones, ipse
quidem nolebat divisionis causa redire in patriam:
alii autem verebantur vendere partem suarum facultatum,
ne emptores moti avaritia, fratres circumscribentes,
illi inurerent ignominiam. Haec apud se
animo versans, diu distulit venditionem; postea autem
<pb n="0066B"/>
cum cuidam ex notis suis vendidisset omnia,
plurima quidem distribuit: interim autem mala quae
accidit valetudo, coegit eum consultare de reliquis.
Accersito itaque antistite civitatis (is autem erat magnus
Alexander, splendor verae religionis, et exemplar
virtutis, exacta et accurata imago philosophiae):
Adesdum, inquit, o divinum caput, harum tu
pecuniarum sis mihi optimus oeconomus, eas ex divino
instituto distribuens, tanquam judici illi rationem
redditurus. Alias enim ego manu mea dispensavi, et
distribui, ut mihi visus sum optime; vellem autem
reliqua quoque dispensare similiter: sed quoniam
jubeor migrare ex hac vita, te ego earum constituo
dispensatorem, qui es et pontifex, et pontificatum legibus
recte geris. Pecunias itaque tanquam Dei
<pb n="0066C"/>
quaestori tradidit. Ipse autem cum non plus quam
annum vixisset postea, tanquam quidam Olympicus
victor recessit a septis, non ab hominibus solum
gloriam assecutus, sed etiam ab angelis.</p>
<p>Ego autem cum eum ut pro me ad Dominum intercedat,
oravero, me ad aliam convertam narrationem.
</p>
      </div2>

<div2>
        <head>CAPUT XIII. MACEDONIUS.</head>
<p>Macedonium autem, cognomine <foreign xml:lang="greek">Κριθοφάγον,</foreign> id est
vescentem hordeo (is enim cibus hoc ei cognomen
imposuit), sciunt quidem omnes Phoenices et Syri et
Cylices: sciunt autem horum quoque vicini et finitimi,
qui partim quidem ipsi videre miracula, partim autem
ea famam celebrantem audivere. Neque vero sciunt
omnes omnia; sed cum alii quidem hoc, alii vero illud
<pb n="0066D"/>
didicerint, quod sciunt merito solum admirantur. Ego
autem cum de hoc divino capite aliis sciam perfectius
(multa enim me moverunt ut ad eum irem et
frequens apud eum essem), narrabo singula ut potuero.
Hunc autem ei ordinem servavi, et post multos,
ejus posui narrationem, non quod is aliis fuerit
virtute secundus (erat enim vel summis et primis
aequalis), sed quod cum vixerit longissimo tempore,
post illos quorum memini, vitae finem accepit.</p>
<p>Hic ergo habebat palaestram et stadium, cacumina
montium: non in uno loco positus, sed nunc quidem
in hoc agens, nunc vero in illum transiens. Hoc autem
<pb n="0067A"/>
faciebat, non loca aegre ferens, sed eorum qui
ad ipsum conveniebant, et undique concurrebant,
effugiens multitudinem. Quadraginta autem et quinque
annis perpetuis vixit hoc modo, non utens tabernaculo,
non tugurio; sed stans in fossa profunda;
unde etiam quidam eum vocabant Gubbam. Id autem
nomen, si ex lingua Syriaca in Graecam transferatur,
significat <foreign xml:lang="greek">λάκκον,</foreign> id est lacum. Post id autem temporis
cum evasisset senex, cessit rogantibus, et fixit
tugurium. Postea autem orantibus familiaribus, domunculis
quoque non propriis, sed alienis est usus.
Viginti quinque autem annis perpetuo vitam egit in
tugurio et domunculis, ut deinde colligatur certaminum
tempus septuaginta anni. Cibo autem usus est
non pane, nec leguminibus, sed purgato hordeo, et
aqua sola madefacto. Hunc autem cibum mater mea,
<pb n="0067B"/>
quae ei fuit familiaris, longissimo tempore suppeditavit.
Cum aliquando autem ad eam venisset aegrotantem,
et didicisset eam nolle persuaderi ut sumeret
cibum morbo convenientem (nam ipsa quoque
jam exercitationem amplectebatur monasticam) consuluit
ut cederet medicis, et illud nutrimentum existimaret
esse medicamentum: non enim deliciarum,
sed necessitatis gratia <emph>829</emph> adhibetur. Nam ego
quoque, inquit, qui quadraginta annis, ut scis, hordeo
solo sum usus, cum quaedam mihi pridie hujus diei
venisset infirmitas, jussi eum qui mecum habitabat,
parum mihi panis petere et afferre. Venit enim mihi
in mentem, quod si morerer, mortis redderem rationem
apud justum judicem, ut qui fugissem certamina,
et detrectassem labores servitutis. Nam cum
<pb n="0067C"/>
pauco cibo posset mors prohiberi, et in hac vita
possem sic manere, laborans et me affligens, et opes
quae ex his percipiuntur colligens, mori fame quam
vivere in philosophia duxi magis expetendum. Timore
ergo hinc repletus, cum vellem cogitationis
obtundere aculeos, et panem petere jussi, et allatum
comedi; et tibi praecipio ne mihi amplius hordeum,
sed panem praebeas. Ex illa ergo lingua ab
omni mendacio aliena audivimus quod quadraginta
annis comederit hordeum. Atque haec quidem sufficiunt
ad conjiciendum quam esset vir in exercitatione
monastica strenuus, et quam laboriosus.</p>
<p>Integritatem autem et simplicitatem morum per
alia declarabimus. Postquam enim magnus fuit ordinatus
Flavianus, ut magnum Dei gregem pasceret,
<pb n="0067D"/>
viri autem virtutem didicit (praedicabatur enim et
erat in ore omnium), eum quidem abducit a vertice
montis, tanquam in eum ad se delata fuisset accusatio.
Cum autem mysticum esset propositum sacrificium,
adducit ad altare, et eum cooptat in numerum
sacerdotum. Postquam autem fuit sacrum finitum
officium, et hoc ei significavit aliquis (quod enim factum
fuerat ignorabat omnino) primum quidem incessebat
omnes maledictis et conviciis; postea autem,
accepto baculo (solebat enim eo innitens ingredi
propter senium) et ipsum persequebatur pontificem,
et alios quotquot aderant. Existimabat enim ordinationem
eum esse privaturam et cacumine montis, et
<pb n="0068A"/>
ea quam desiderabat vivendi ratione. Sed tunc quidem
vix eum irascentem sedaverunt quidam ex familiaribus.
Postquam autem fuit finitus hebdomadae circulus,
et rursus venit dies festi Dominici, rursus eum
magnus accersit Flavianus, rogans ut cum eis esset
particeps hujus celebritatis; ille vero ad eos qui venerant:
Non sufficiunt, inquit, vobis ea quae facta
sunt; sed me rursus vultis efficere presbyterum? Cum
ii autem dicerent fieri non posse ut bis eadem fieret
ordinatio, non cessit, neque venit, donec tempus et
ejus familiares eum id docuerunt. Scio quidem fore
ut haec narrato videatur multis non adeo admiranda:
eam autem posui, ut qui eam dignam quae commemoretur
existimem, ut ex qua satis possit conjici et ejus
animi simplicitas et animae puritas. Iis autem qui
sunt hujusmodi, Dominus regnum coelorum est pollicitus:
<pb n="0068B"/>
Amen enim, inquit, dico vobis, nisi conversi
fueritis ut puelli isti, non intrabitis in regnum coelorum <note>(Matth. XVIII)</note>.
Quoniam ergo summatim ostendimus
ejus animae formam ac characterem, age ejus quoque
ostendamus ex virtute fiduciam.</p>
<p>Quidam dux militum qui delectabatur venatione,
ascendit in montem venaturus. Eum autem sequebantur
et canes et milites, et quaecunque sunt apta ad
venationem. Postquam autem procul vidit hominem,
et ab iis qui cum eo erant audiit quisnam esset, statim
ex equo dissiliens, accessit, et allocutus est, et
rogavit quid faciens hic degeret; is autem contra vicissim
interrogavit: Tu autem quid hic venisti facturus?
Cum dux autem dixisset: Venaturus: Et ego,
inquit, meum venor Deum, et eum capere cupio, et
<pb n="0068C"/>
contemplari desidero; nec ab hac pulchra cessabo
venatione. Haec cum dux audiisset, et ut par erat
miratus esset, recessit.</p>
<p>Cum autem aliquando civitas a malo aliquo daemone
incitata baccharetur, et in imperatoris fureret
statuas, venerant quidam ex ducibus praestantissimi,
qui adversus civitatem internecionis ferebant sententiam.
Cum is autem e monte descendisset, ambos
accedentes duces in foro retinuit. Illi vero cum quisnam
is esset didicissent, et ex equis desiluerunt, manusque
et genua prehenderunt, et ei salutem significarunt.
Ille autem jussit ut dicerent imperatori quod
homo esset, et eamdem haberet naturam quam ii qui
eum affecerant contumelia; et cum natura iram metiri
oporteat, ira sit usus immoderata, et pro suis
<pb n="0068D"/>
imaginibus Dei imagines occidat, et pro aere statuarum,
corpora morti tradat; ac nobis quidem aeneas
effingere et rursus formare, est in promptu et facile;
tu autem, etsi sis imperator, non potes occisa corpora
ad vitam reducere. Et quid dico corpora? neque enim
pilum unum potes effingere. Haec dixit voce usus Syriaca.
Illi autem, interprete in linguam Graecam transferente
audientes, et exhorruerunt, et ad imperatorem
transmissuros significarunt. Ego autem existimo
omnes confessuros haec verba esse gratiae divini
Spiritus. Quomodo enim aliter haec esset locutus, vir
quidem expers omnis eruditionis, in agris autem
educatus, vitam autem agens in cacuminibus montium,
<pb n="0069A"/>
omnem autem omnino circumferens simplicitatem, <emph>830</emph> 
 et qui nec divinis quidem vacaverat eloquiis?
Cum itaque ejus et spiritualem declaraverim
sapientiam, et quae justis convenit fiduciam <note>(justus
enim confidit ut leo <hi>[Prov. XXVIII]</hi> )</note>, transibo ad miracula.</p>
<p>Uxor quaedam cujusdam locupletis nobilis inciderat
in morbum ingluviei; et alii quidem eum morbum
appellabant operationem seu vexationem daemonis,
alii autem eum existimabant imbecillitatem corporis.
Sive autem hoc, sive illud esset, erat hujusmodi.
Dicebant eam comedentem in die triginta gallinas,
non posse appetitionem exstinguere satietate, sed
adhuc alias appetere. Cum sic ergo in ea consumerentur
facultates, ejus miserti qui ad eam attinebant,
<pb n="0069B"/>
divinum illum hominem obsecrant. Ille autem venit
quidem et precatus est: et cum aquae dexteram imposuisset,
et salutare efformasset signaculum, et jussisset
bibere, curavit morbum, et adeo retudit immoderatam
illam appetitionem, ut deinceps parva aliqua
gallinae particula quotidie ejus alendae usum impleret.
Hic quidem morbus hoc modo est curatus.</p>
<p>Cum autem quaedam puella thalamo adhuc contineretur,
et repente coepisset vexari a malo daemone,
accurrit pater ad divinum hominem, orans, et vociferans,
et postulans ut curaretur filia. Is autem precatus,
jussit ut daemon statim abiret a puella. Is autem
dicebat se eam non sua sponte esse ingressum,
sed magicis coactum praestigiis. Dicebat autem ejus
quoque nomen qui coegerat, et morem esse causam
<pb n="0069C"/>
incantationis. Sed cum haec <LACUNA> diisset, non tulit pater
irae impetum, nec exspectavit ut curaretur puella;
sed omnium magistratuum summum adit, praesidem
scilicet qui pluribus praeerat gentibus, accusat hominem,
et rem narrat. Is autem reus in judicium adductus,
rem negabat, et accusationem nominabat calumniam.
Hic autem non alium citabat testem quam
ipsum daemonem qui minister fuerat incantationis:
et orabat judicem ut curreret ad illum virum divinum,
et acciperet ejus testimonium. Cum is autem
diceret non esse fas nec justum ut in loco monasticae
exercitationis haberetur quaestio, dixit pater puellae
se in judicium ducturum Macedonium; et currens
persuasit et duxit. Sedens autem extra judicium judex,
non fuit judex, sed spectator. Magnus enim Macedonius
<pb n="0069D"/>
fungebatur officio judicis, utens ea quae
intus habitabat potestate. Et cum juberet daemoni ut
consuetum mitteret mendacium, cum tota autem veritate
rei narraret tragoediam, ille a maxima adactus
necessitate, et virum ostendit qui ei magicis carminibus
vim attulerat, et ancillam per quam illa potio
puellae data fuerat. Cum autem alia quoque pararet
dicere quae fecerat coactus ab aliis, unius quidem
aedes exurens, alterius vero jumenta interimens,
alium vero aliquo alio damno afficiens, jussit homo
Dei eum silere, et statim procul recedere a puella et
ab urbe. Ille autem tanquam Domini legi parens,
fecit quod jussus erat, et protinus effugit. Sic cum
hanc vir divinus liberasset a furore, illum quoque
<pb n="0070A"/>
miserum eripuit ab accusatione, et obstitit quominus
judex in eum ferret sententiam capitis, non esse fas
dicens ut propter ea quae per ipsum sunt convicta,
supplicium capitis decerneretur, sed potius per poenitentiam
ei daretur salus. Atque haec quidem satis
sunt ad ostendendam divinae potentiae copiam quae
ei data fuerat, ego tamen alia quoque narrabo.</LACUNA>
        </p>
<p>Mulier quaedam nobili loco nata, et longe ditissima
(ea autem vocabatur Assyria) erat quidem emotae
mentis, ex domesticis autem agnoscebat neminem,
ut cibum autem et potum sumeret, ferre non poterat.
Plurimo autem tempore assidue delirabat, et hoc alii
quidem dicebant esse vexationem et operationem
daemonis; medici autem dicebant esse morbum cerebri.
Cum omnis ergo ars esset consumpta, et ex ea
<pb n="0070B"/>
nullum daretur auxilium, ejus maritus (erat autem
is Abrodianus) vir qui et erat ex magistratibus, et
magna dignitate praeditus, ad divinum illud caput
accurrens, narravit morbum conjugis, et oravit ut ea
assequeretur curationem. Cessit vir divinus, et domum
quidem venit, et magno ac vehementi studio
Deo obtulit orationem. Perfecta autem oratione cum
jussisset aquam afferri, et fecisset figuram salutaris
signaculi, jussit illam bibere. Cum autem prohiberent
medici, utpote quod potu aquae frigidae morbus cresceret,
expulsa tota illorum caterva, obtulit mulleri
potionem. Illa autem simul ac bibit, ad se rediit, et
a morbo omnino liberata, divinum virum agnovit, et
ut dextram acciperet rogavit, oculisque eam imposuit,
et ori admovit, et deinceps semper fuit mentis
<pb n="0070C"/>
compos.</p>
<p>Cum autem illud vitae genus amplecteretur in montibus,
pastor quidam quaerens oves errantes, venit
ad illum locum ubi erat homo Dei (erat autem nox
profunda, et multa nix descenderat) et vidit, ut ipse
dixit, pyram circa ipsum accensam, et quosdam duos
candida veste indutos, igni praebentes materiam.
Animi enim alacritatem afferens, divino fruebatur
auxilio.</p>
<p>Quin etiam doni erat prophetici particeps. <emph>831</emph> 
Et cum ad eum aliquando venisset quidam dux, pietate
et vera religione clarus (quis autem ignorat virtutem
Lupiciani?), dixit se esse de quibusdam sollicitum,
qui ab urbe regia per mare ad ipsum ferebant
necessaria. Dicebat enim praeteriisse quinquaginta
<pb n="0070D"/>
dies, ex quo ex portu solverant, de eis autem nihil
audiverant. Ille autem nihil cunctatus: Una, inquit,
navis, amice, periit; altera autem postridie portum
occupabit Seleuciae. Et hoc quidem audivit divinam
illam vocem locutam: didicit autem experientia eorum
quae dixerat veritatem.</p>
<p>Ut autem alia praetermittam, ea narrabo quae ad
nos ipsos pertinent. Cum mater mea una cum patre
meo habitasset tredecim annis, ea non fuerat facta
mater filiorum; erat enim sterilis, ut quae fructum
ferre a natura prohiberetur. Et ipsa quidem id non
valde aegre ferebat; quae enim erat in rebus divinis
erudita, credebat hoc esse utile: magnam autem
molestiam accipiebat pater quod careret filiis, et circumquaque
<pb n="0071A"/>
cursitans, rogabat Dei servos ut a Deo ei
peterent filios. Alii ergo pollicebantur se et Deum
deprecaturos, et jubebant ut esset Dei voluntate contentus.
Hic autem homo divinus est aperte professus
se unum petiturum ab universi opifice, et se petitionem
accepturum est pollicitus. Cum tres itaque anni
praeteriissent, et promissio finem non accepisset, rursus
accessit pater promissum exigens. Ille autem
jussit ut ad se mitteretur conjux. Cum autem venisset
mater, dixit ille vir divinus, se et petiturum, et
eam filium accepturam, et quod oportet eum ei qui
dederat dedicari. Cum autem mater solum rogaret
ut animae salutem acciperet, et ut liberaretur a gehenna:
Praeter hoc, inquit, liberalis et munificus
Deus tibi dabit filium. Iis enim qui pure et sincere
<pb n="0071B"/>
petunt, duplices largitur petitiones. Illinc reversa
est mater afferens promissi benedictionem. Et quarto
anno a promissione concipit, et gerit uterum; et accedit
ad divinum hominem, benedictionis ostendens
manipulos. Quinto autem mense a conceptione, fuit
periculum abortionis. Illa autem rursus misit ad novum
suum Elisaeum (vetabat enim morbus ne ad ipsum
veniret) et ei revocavit in memoriam quod nolebat
fieri mater filiorum, et ejus promissa adduxit
in medium. Ille autem cum procul vidisset venientem,
et agnovit, et causam significavit; noctu enim et
morbum et salutem ei ostenderat Dominus. Accepto
ergo baculo, venit, ei innitens; et cum fuisset intra
aedes, et pacis salutationem dedisset ut consueverat.
Bono, inquit, sis animo, nec timueris; neque enim
<pb n="0071C"/>
donum auferet is qui dedit, nisi tu pacta conventa
transilieris. Pollicita es autem te ei redditurum eum
qui datus fuerit, et ei consecraturum ad divinum ministerium.
Sic autem, inquit mater, ego et opto et
volo. Existimo enim vel imperfectissimum foetum
esse magis expetendum, quam a Deo alienam filii
educationem. Cum itaque aquam accepisset et benedixisset:
Bibe ergo, inquit vir divinus, hanc aquam,
et senties divinum auxilium. Bibit itaque ut jusserat,
et abortionis effugit periculum. Haec sunt nostri Elisaei
miracula.</p>
<p>Ego ejus benedictionem et doctrinam saepe percepi.
Me enim adhortans, saepe dicebat: Natus es, o
fili, cum multis laboribus; multas noctes Deum hoc
solum perpetuo rogavi, ut tui parentes hoc fierent
<pb n="0071D"/>
quod te nato sunt nominati. Vide ergo ut vitam agas
dignam laboribus, ut qui, antequam nascereris, promissis
fueris dedicatus. Quae sunt autem Deo dedicata,
sunt omnibus veneranda, et quae a vulgo minime
sunt contrectanda. Convenit ergo ut tu quoque
malos animi motus non admittas; illa autem sola et
facias et cogites quae Deum placant virtutis legislatorem.
Haec mihi perpetuo suadebat vir divinus; ego
autem et eorum quae mihi dixit memini, et donum
divinum sum edoctus. Cum autem non ostendam
factis ea quae mihi suasit, rogo ut per illius preces
divinum consequar auxilium, et quod est vitae reliquum,
agam ex illius praeceptis. Qualis ergo ille fuerit,
<pb n="0072A"/>
et quibus usus laboribus divinam attraxerit gratiam,
haec quoque ad docendum sufficiunt.</p>
<p>Accepit autem etiam in hoc mundo ejus obitus
dignum honorem laboribus. Omnes enim et cives et
externi, et quibus credita fuerat magnorum magistratuum
dispensatio, ferentes illum sacrum lectum super
humeros, deportarunt in aedem martyrum victoria
insignium; et cum divinis viris Aphraate et Theodosio,
sanctum illud et Deo gratum corpus deposuerunt:
mansit autem gloria ejusmodi ut exstingui non possit.
Nos autem imposito fine narrationi, eum qui percipi
potest ex narratione bonum odorem percipimus.</p>
</div2>

<div2>
        <head>CAPUT XIV. MAESYMAS.</head>
<p>Scimus quidem alia quoque plurima in urbe Antiochena
<pb n="0072B"/>
resplenduisse pietatis et verae religionis lumina,
magnum Severum, et Petrum Aegyptium, Eutychen,
et Cyrillum, et Moysem, et Malchum, et
alios quoque plurimos eadem via esse <emph>832</emph> ingressos.
Sed si res ab omnibus in vita gestas conaremur
scribere, totum tempus nobis non suffecerit: maxime
cum etiam multis permultorum lectio afferat satietatem.
Ex iis ergo qui scripti sunt, de eorum quoque
qui sunt praetermissi vita conjecturam facientes,
prosequantur laudibus et imitentur, et utilitatem
percipiant. Ego autem transibo ad prata Cyri, et eorum
qui in eis fuerunt fragrantium speciosorumque
florum, quam maxime potero, ostendam pulchritudinem.</p>
<p>Fuit quidam Maesymas, in iis quae nos praecesserunt
<pb n="0072C"/>
temporibus, voce quidem Syrus, et ruri educatus,
et qui virtutis omne genus ostendit. Cum autem
claruisset in ea quae est per se vita, ei cujusdam vici
cura fuit credita. Sacrificans autem, et Dei oves pascens,
illa et dicebat et faciebat quae lex jussit divina.
Aiunt autem eum neque tunicam, neque cilicium saepe
mutasse, sed iis quae in eis fiebant rupturis aliquot
pannos consuendo, senectuti hoc modo remedium
attulisse. Hospitum autem et pauperum tam
alacri animo curam gerebat, ut patefaceret portas
omnibus qui aderant. Dicitur enim habuisse duo dolia,
unum quidem frumenti, alterum vero olei: ex
his semper quidem suppeditabat omnibus egentibus;
habebat autem ea semper plena benedictione quae data
est viduae Sarephtanae, et immissa fuerat in haec
<pb n="0072D"/>
dolia. Ipse enim Dominus omnes opes effundit in
omnes eos qui ipsum invocant, et sicut illius hydriam
et guttum jussit scaturire, praebens manipulos seminum
hospitalitatis; ita etiam huic viro admirabili
exhibuit suppeditationem, quae ex aequo respondebat
ejus animi alacritati.</p>
<p>Jam vero ad facienda quoque miracula a Deo universorum
magnam accepit gratiam. Faciam autem
mentionem unius aut duorum miraculorum; reliqua
autem praetermittam, ut qui properem venire ad
alios.</p>
<p>Mulier quaedam et genere et fide ornata, filium qui
ceciderat in malam valetudinem (erat autem admodum
<pb n="0073A"/>
tenera aetate) multis obtulit medicis. Arte autem
superata, cum et medici desperassent, et puerum
esse moriturum aperte dixissent, non abjecit mulier
spem meliorem, sed illam imitata Sunamitidem, mulis
imponit cameram. Cum in ea autem se et puerum
imposuisset, pervenit ad virum illum divinum: lamentans
autem, et naturae ostendens affectionem,
rogavit ut ferret auxilium. Is autem cum puerum
manibus accepisset, et arae basi admovisset, jacebat
pronus, animarum et corporum rogans medicum; et
accepta petitione reddidit valentem matri filium.
Ego autem id audivi ab ea quae hoc vidit miraculum,
et pueri accepit salutem.</p>
<p>Aiunt autem illius quoque vici dominum cum venisset
(is autem erat Latoius, qui Antiocheni quidem
<pb n="0073B"/>
senatus primas partes tenebat, impietatis autem tenebatur
caligine) et fructus acrius quam oportebat
exigeret ab agricolis, divinum illum hominem clementiam
illi consuluisse, et de misericordia apud
eum verba fecisse: mansisse autem illum inexorabilem,
experientia autem cognovisse secutum damnum
ex eo quod non paruerit. Cum enim eum abire oporteret,
et currus esset paratus, et sedens aurigae jussisset
ut mulas incitaret; illae quidem trahebant totis
viribus, urgentes et temonem asportare molientes:
visae sunt autem rotae ferro et plumbo alligatae. Cum
autem agrestium quoque multitudo rotas movens
vectibus nihil proficeret, quidam ex amicis qui Latoio
assidebat, ei causam significat, dicens sacerdotem
senem eum esse exsecratum, et quod oportet eum
<pb n="0073C"/>
placare et reddere benevolum. De curru itaque exsiliens,
ei fuit supplex quem prius respuerat; et ad
ejus pedes provolutus, et sordidos pannos amplectens,
rogabat ut iram compesceret. Is autem cum
preces accepisset, et eas Domino obtulisset, solvit
vincula rotarum quae sub visum non cadebant, et
effecit ut sicut solebat veheretur vehiculum.</p>
<p>Porro autem multa quoque alia hujusmodi narrant
de divino illo capite. Potest autem ex his quoque intelligi,
quod iis qui volunt philosophari, nihil detrimenti
afferat mora quae trahitur in oppidis et vicis.
Ostendit enim hic, et qui huic similes Dei culturae
curam gerunt, quod etiam qui versantur in media hominum
multitudine, pervenire possint ad ipsum virtutum
fastigium.</p>
<p>
          <pb n="0073D"/>Cujus ego utinam ad aliquam saltem partem exiguam
sustollar, eorum adjutus precibus.</p>
</div2>

<div2>
        <head>CAPUT XV. ACEPSIMAS.</head>
<p>Acepsimas fuit eodem tempore, cujus fama late
sparsa est per Orientem <note>(Theodor., lib. IV Hist., cap.
26)</note>. Is cum in domuncula seipsum inclusisset, sexaginta
annos transegit, neque videns, neque loquens;
sed in seipsum conversus, et Deum visione apprehendens,
illinc omnem accipiebat consolationem, convenienter
prophetiae quae dicit: Delectare in Domino,
et ora eum et ipse dabit tibi petitiones cordis tui <note>(Psal. XXXVI)</note>.
Per exiguam autem quamdam fossam
manum porrigens, accipiebat id quod afferebatur
<pb n="0074A"/>
nutrimentum: <emph>833</emph> fossa autem non ita effossa fuerat
ut omnino tenderet in directum, ne esset ex adverso
eorum qui vellent ipsum videre, sed erat obliqua,
et ita constructa, ut esset instar incurvae lineae. Ei
autem afferebatur cibus, lens aqua madefacta: semel
autem in hebdomada noctu egrediens, hauriebat ex
fonte propinquo quantum satis erat aquae. Et cum
aliquando quidam pastor procul oves pascens in tenebris
vidisset eum moveri, et eum conjecisset esse
lupum, ibat enim incurvus, ut qui multo esset ferro
gravatus, movit fundam tanquam jaculaturus lapidem.
Cum autem ejus manus longo tempore maneret
immobilis, et lapidem non posset emittere donec vir
ille divinus hausta aqua reversus est, sensit ignorantiam,
et post auroram venit ad virtutis gymnasium,
et narrat quod acciderat, et petit veniam, et
<pb n="0074B"/>
accipit delicti remissionem; non audita voce loquente,
sed per manus motiones intellecta placatione.</p>
<p>Quidam autem alius, usus quodam maligno investigandi
studio, et scire desiderans quid toto tempore
ageret perpetuo, ausus est conscendere platanum,
quae sita erat juxta fossam; sed percepit illico fructus
suae audaciae. Media enim parte corporis usque ad
pedes exsiccatus, supplex erat, suum peccatum accusans.
Ille vero, secta platano, prius significavit futuram
sanitatem. Ne enim alius quoque cum similia
fecisset, poenas lueret similes, arborem jussit exscindi;
arboris autem sectionem secuta est etiam
ablatio supplicii. Tanta quidem fortitudine et tolerantia
usus est hic vir divinus: ab agonotheta autem
tantam accepit gratiam.</p>
<p>
          <pb n="0074C"/>Cum autem se abhinc migrandum pararet, praedixit
quod post quinquaginta dies vitae finem esset
accepturus: excepit autem omnes qui vellent eum
videre. Cum autem ecclesiae quoque venisset antistes,
eum quidem urgebat ut jugum acciperet presbyterii:
Novi, dicens, o pater, et tuae philosophiae
altitudinem, et quanta sit mea paupertas; sed cum
mihi sit credita pontificatus administratio, ex hac
non ex illa ordino manus imponens. Accipe ergo,
inquit, donum sacerdotii, mea quidem dextera ministrante,
sanctissimi autem Spiritus gratia suppeditante.
Ad haec fertur dixisse paucis post diebus hinc
migraturus: De his, inquit, minime decertabo; si
enim essem diutius victurus, omnino fugissem hoc
<pb n="0074D"/>
grave et terribile onus sacerdotii, pertimescens reddendam
depositi rationem. Quoniam autem non ita
diu abhinc recedam, iis quae hic sunt relictis, jussis
non invitus pareo. Statim ergo nullo ducente, hic
quidem flectens genua, exspectabat gratiam; ille vero
manum imponens, erat administer Spiritus. Cum
autem, accepto sacerdotio, vixisset paucos dies, vita
vitam mutavit, seniique et curae expertem, pro hac
quae multis curis est obnoxia, accepit.</p>
<p>Cum vellent autem omnes corpus rapere, et in
animo haberent unusquisque in vicum suum transferre,
quidam cum sancti jusjurandum significasset,
sustulit contentionem. Dixit enim sanctum eum jurejurando
adegisse ut cum in hoc loco traderet sepulturae.
<pb n="0075A"/>
Ita etiam post mortem, frugalitatis et simplicitatis
curam gerebant cives coelorum; et neque
cum vivebant, in animum unquam induxerunt ut eis
res ulla magnos spiritus faceret, et mortui non sunt
amplexi honorem hominum; sed totum amorem
transtulerunt in sponsum; non secus ac pudicae mulieres,
quae a solis conjugibus student et amari et laudari,
laudes aliorum contemnentes. Ea de causa
sponsus eos etiam si nolint, reddit claros et insignes,
et hominum gloria ex redundanti quadam copia impertit.
Cum enim quis divina persequens, petit coelestia,
una cum illis multa quoque alia adjicit, multiplicatas
largiens petitiones. Hoc etiam dixit in ferendis
legibus: Petite regnum Dei, et justitiam, et caetera
omnia adjicientur vobis <note>(Luc. XII)</note>. Et rursus:
<pb n="0075B"/>
Qui reliquerit patrem et matrem, et fratrem et filios
propter meum Evangelium, etiam in hoc saeculo centuplum
accipiet, et in futuro erit haeres vitae aeternae.
Haec et dixit et fecit <note>(Matth. XIX)</note>.</p>
<p>Nobis quoque adsit et sermone et opere eruditis,
et eorum precibus innixis, tanquam scopum, attingere
praemium supernae vocationis, quae est in Christo
Jesu Domino nostro.</p>
</div2>

<div2>
        <head>CAPUT XVI. MARO.</head>
<p>Maronis post hunc meminero; nam is quoque divinum
sanctorum chorum exornavit. Eam enim quae
sub dio fit vitam amplexus, occupavit quoddam cacumen,
quod in honore habebatur ab iis qui erant
<pb n="0075C"/>
olim impii; et cum quod in eo erat templum daemonum,
Deo consecrasset, in eo est versatus, parvo
quodam in eo fixo tabernaculo, quo tamen raro est
usus. Non solum autem consuetis usus est laboribus,
sed etiam alios excogitavit, accumulans opes philosophiae;
agonotheta autem mensus est gratiam ejus
laboribus. Liberalis enim et munificus Deus ei tam
copiose dedit donum curationum, ut in omnes quidem
partes ejus gloria pervaserit, omnes autem undique
attraxerit, <emph>834</emph> et experientia docuerit eam
famam esse veram. Videre enim erat et febres exstingui
rore benedictionis, et horrorem cessare, et
daemones fugere, et varios omnisque generis morbos
uno curari medicamento. Medici enim unicuique
morbo exhibent conveniens medicamentum, sanctorum
<pb n="0075D"/>
autem deprecatio est commune omnium morborum
remedium.</p>
<p>Non solum autem medebatur aegritudinibus corporis,
sed etiam animis convenientem exhibebat curationem;
hujus quidem avaritiam, illius vero curans
iracundiam; et uni quidem exhibens doctrinam
moderationis, alteri vero disciplinam justitiae, et illius
quidem castigans intemperantiam, illius vero
excitans hebetudinem. Hac utens agricultura, effecit
multas plantas philosophiae; et hortum qui nunc germinat
in regione Cyri, ipse Deo plantavit. Hujus
plantationis opus est magnus Jacobus, ad quem quispiam
vocem illam traxerit propheticam: Tanquam
cedrus quae est in Libano multiplicabitur <note>(Psal. XCI)</note>;
<pb n="0076A"/>
et etiam alii omnes, cujus seorsum, si Deus velit, faciam
mentionem.</p>
<p>Sic autem agriculturae divinae curam gerens, et
animas simul curans et corpora, parvam passus aegritudinem,
ut et naturae imbecillitatem et animi discamus
fortitudinem, ipse quidem excessit e vita.</p>
<p>Acre autem bellum inter vicinos exortum est de
corpore. Ex finitimis autem quidam vicus populo
frequentissimus, cum toto simul coacto populo
advenisset, alios quidem fudit ac fugavit, maxime
autem expetendum illum rapuit thesaurum; et maxima
aede exstructa, ea quae ex eo percipitur utilitate
fruuntur in hodiernum diem, publico ac celebri festo
illum insignem victorem honorantes.</p>
<p>Nos autem etiam absentes fruimur benedictione,
<pb n="0076B"/>
nobis enim pro monimento sufficit memoria.</p>
</div2>

<div2>
        <head>CAPUT XVII. ABRAAMES.</head>
<p>Nec admirabilis Abraamis memoriam fas est praetermittere,
hoc praetextu, quod post vitam monasticam
pontificiae sedi fuerit ornamento <note>(Theodor., lib.
IV Hist., cap. 26)</note>. Nam hoc quidem certe nomine
jure fuerit dignior qui commemoretur, quod institutum
vitae muta e coactus, vitam non mutaverit; sed
cum monasticae exercitationis transierit afflictione,
et simul monasticis laboribus et curis pontificalibus
circumsessus, vitae cursum peregerit. Porro autem
est hic quoque fructus Cyri regionis. Hic enim et
natus et educatus, collegit opes virtutis monasticae.
Qui enim simul cum eo versati sunt, dicunt eum et
<pb n="0076C"/>
vigilando et stando et jejunando ita corpus edomuisse,
ut longissimo tempore permanserit immobilis, minime
valens ingredi. Divina autem providentia liberatus
ab illa imbecillitate, voluit gravia pati pericula
pro divina gratia.</p>
<p>Venit autem in Libanum, cum didicisset vicum
quemdam teneri magna impietatis caligine; et persona
mercatoris vultu celato monastico, cum iis qui
simul versabantur ferens canistros tanquam nuces
empturus (hunc enim fructum praecipue ferebat vicus),
cum domum conduxisset, et aliquantum pecuniae
praerogasset possessoribus, quievit quidem tres
et quatuor dies. Deinde paulatim divinum aggressus
est officium, utens voce moderata. Postquam autem
senserunt psalmodias, praeco quidem clamavit, et
<pb n="0076D"/>
omnes convocavit. Erant autem simul congregati et
viri et pueri et mulieres; et confractis extrinsecus
foribus, desuper ex lecto multum pulverem congerentes
dejiciebant. Postquam autem eos viderunt
suffocari et obrui, et nec aliquid aliud velle facere
nec dicere, sed solum Deo preces offerre, seniorum
monitu destiterunt ab insania. Deinde, apertis foribus,
cum eos evulsissent ab aggere, jusserunt eos
statim abire. Sed eodem tempore venerunt exactores,
qui eos vectigalia cogebant exsolvere, et alios quidem
ex iis vinciebant, alios vero per contumeliam
afficiebant verberibus: sed vir ille divinus, nullius
ex iis quae in ipsos facta erant recordatus, Dominum
imitans, qui cruci affixus, eorum qui hoc fecerant
<pb n="0077A"/>
curam gerebat, oravit illos exactores ut moderate ac
clementer exigerent. Cum autem fidejussores requisiissent,
sua sponte suscepit fidejussionem, et paucis
post diebus centum aureos se daturum est pollicitus.
Qui autem gravia illa eis fecerant, valde admirati
viri benignitatem, de iis quidem quae ausi fuerant
petunt veniam, rogant autem ut ipse fiat eorum praeses;
neque enim habebat vicus dominum, erant autem
ipsi et agricolae et domini. Centum autem aureos,
cum venisset in civitatem, (est autem ei nomen
Emesa) et notos aliquos invenisset, accepit
mutuo. Deinde in vicum reversus, die praestituto
implet quod promiserat. Cum hoc ejus vidissent studium,
vehementius id ab eo contendunt. Cum is autem
se id facturum esset pollicitus, si se pollicerentur
<pb n="0077B"/>
aedificaturos ecclesiam, rogarunt ut statim aggrederentur;
et deduxerunt beatum virum, aptiora loca
illi indicantes: et unus quidem hunc, alius vero locum
illum laudabat. Cum autem <emph>835</emph> meliorem
elegisset, et fundamenta jecisset, tectum brevi tempore
imposuit. Cumque finem accepisset aedificium,
jussit ut admitterent sacerdotem. Cum autem dicerent
se nullum alium electuros, et rogarent ut eum
haberent et patrem et pastorem, accipit gratiam sacerdotii.
Postquam autem cum eis versatus est tres
annos, et eos pulchre deduxit ad res divinas, cum
effecisset ut unus ex eis qui simul erant vice sui
praeficeretur, ad monasticum rediit habitaculum.</p>
<p>Et ne, si omnia illius narrem, prolixiori utar narratione,
cum in his resplenduisset, fit Carrarum pontifex.
<pb n="0077C"/>
Erat autem ea quidem civitas circumsessa ab
ebrietate impietatis, et seipsam dederat debacchationi
daemonum; sed cum esset dignata hujus agricultura,
et accepisset ignem hujus doctrinae, permansit
quidem libera a prioribus sentibus, nunc autem
uberem profert segetem Spiritus, maturarum frugum
Deo offerens manipulos. Sed non sine labore vir divinus
hanc exercuit agriculturam, sed laboribus
utens innumerabilibus, et eorum qui corporibus medentur
artem imitans, partim quidem dulcem adhibens
adhortationem, partim vero acribus utens medicamentis,
nonnunquam vero et urens et secans,
effecit hanc sanitatem. Doctrinae autem et alii ejus
diligentiae vitae quoque lumina suffragabantur; illis
enim illuminati, et audiebant ea quae dicebantur, et
<pb n="0077D"/>
ea quae fiebant lubenter accipiebant.</p>
<p>Toto enim tempore quo fuit antistes, ei quidem
fuit panis supervacaneus, aqua quoque superflua,
inutilis autem lectus, et supervacaneus usus ignis.
Noctu enim quadraginta hymnos, quos inter se invicem
loquendo et respondendo dicunt, implebat, earum
quae intercedunt precum duplicans numerum;
reliquum autem noctis in sede sedebat, concedens
palpebris ut aliquantulum quiescerent. Atque quod
non in solo quidem pane vivit homo, dixit quidem
contemplator Dei Moyses <note>(Deut. VIII)</note>; meminit autem
hujus quoque vici Dominus, provocationem diaboli
recusans <note>(Matth. IV)</note>. Quod autem etiam sine aqua
vivi possit, a nullo loco divinae Scripturae didicimus.
<pb n="0078A"/>
Etenim tantus ille Elias primum quidem ex torrento
aquam hausit, deinde etiam cum ad viduam accessisset
Sarephtanam, sibi primum jussit aquam afferri,
deinde panem. Sed hic vir admirabilis, toto tempore
pontificatus, neque panem, neque legumina,
neque olera quae igni appropinquassent, comedit;
neque aquam bibit, quae ab iis qui in his rebus sibi
docti sunt visi propter usum existimata est prima ex
elementis; sed lactucas, intyba, et apia, et similia,
cibum ducebat et potum, pistorum et coquorum artes
ostendens supervacaneas; tempore autem autumni,
fructus ei illum usum implebant. Haec autem
sumebat post officium vespertinum. Cum corpus autem
talibus consumeret laboribus, in aliorum cura
gerenda erat insatiabilis; advenientibus enim hospitibus
<pb n="0078B"/>
erat et totus paratus, egregius autem et selectus
panis eis offerebatur, et vinum odoriferum,
piscesque et olera, et quaecunque sunt eis conjuncta.
Quinetiam ipse quoque meridie assidebat convivantibus,
eorum quae apponebantur partes unicuique offerens;
et dans unicuique calices, et jubens bibere, et
eum qui erat ejusdem secum nominis imitans, patriarcham,
inquam, qui ministrabat quidem hospitibus,
sed non simul convivabatur.</p>
<p>Interdiu autem versans in judiciis eorum qui inter
se litigabant et decertabant, aliis quidem persuadebat
ut inter se invicem reconciliarentur, alios autem
cogebat qui leni et mansuetae doctrinae non parebant.
Nullus autem injustus recessit, sua audacia adversus
justum victoria potitus. Ei enim qui injuria afficiebatur,
<pb n="0078C"/>
justi partem semper addens, reddebat eum
inexpugnabilem, et eo qui volebat injuriam facere
superiorem. Similisque erat optimo medico, qui semper
prohibet eos humores qui redundant, et procurat
ut sit inter materias aequalitas.</p>
<p>Hunc quoque desideravit videre imperator (est
enim allata fama, quae facile omnia quae bona sunt
et quae mala significat), et ad se accersivit, et veniens
salutavit et excepit: et agreste illud cilicium
sua purpura existimavit praestantius. Jam vero reginarum
quoque chorus ejus et manus prehendit et
genua; virumque rogabant qui nec audire quidem
poterat linguam Graecam. Adeo et regibus et omnibus
hominibus res honore et reverentia digna videtur
philosophia.</p>
<p>
          <pb n="0078D"/>Quin etiam ubi obierint ii qui ejus sunt amatores
et sectatores, majorem assequuntur gloriam. Et potest
quidem hoc sciri etiam ex multis aliis, sed vel maxime
quidem ex iis quae divino huic viro acciderunt.
Postquam enim obiit, et hoc rescivit imperator, voluit
quidem eum deponere in aliqua aede sacra; cum
autem intellexisset pium esse et honestum ut gregibus
redderetur corpus pastoris, ipse quidem et id
deduxit praecedens, et reginarum chorus consequens,
omnesque et magistratus et qui ab iis regebatur, populus,
militesque et privati. Tanto studio eum accepit
et civitas Antiochi, et quae eam sunt consecutae,
donec pervenit ad magnum illum fluvium. Ad ripam <emph>836</emph> 
 autem Euphratis concurrebant quidem cives
<pb n="0079A"/>
et concurrebant etiam hospites, concurrebant etiam
rustici; quin etiam finitimi festinabant ad fruendum
benedictione. Lectum autem multi sequebantur lictores,
eos percutiendo terrentes qui corpus veste nudare
conabantur, et cupiebant illinc pannos sumere.
Et licebat audire alios quidem psallentes, alios vero
lamentantes. Alia enim deflens eum vocabat praesidem,
alia vero altorem, alia autem pastorem et magistrum:
et alius quidem lacrymans nominabat patrem,
alius vero adjutorem et curatorem; et cum tot
laudibus et lamentationibus sanctum illud et sacrum
corpus sepulcro mandavere.</p>
<p>Ego autem admiratus quod cum vitae mutasset institutum,
vitam non una commutaverit, neque dum
esset antistes, remissum ac solutum vitae genus sit
<pb n="0079B"/>
amplexus, sed exercitationis monasticae labores adauxerit,
eum recensui in historia monachorum: nec
recessi ab eo qui ei placuit ordine, benedictionem
quoque ab eo desiderans.
</p>
      </div2>

<div2>
        <head>CAPUT XVIII. EUSEBIUS.</head>
<p>Prius dictis sanctis magnum quoque addam Eusebium,
qui non longo quidem abhinc tempore est mortuus <note>(Theodor., lib. IV Hist., cap. 26)</note>.
Cum multis
autem annis vixisset, tempori quidem aequalem sustinuit
laborem, labori autem aequalem simul delegit
virtutem. Multiplex autem lucrum ex eo retulit;
magnitudine enim remunerationum agonotheta superat
certamina. Hic ergo cum primo aliorum fidei sui
curam credidisset, quo illi ducebant, ducebatur;
<pb n="0079C"/>
erant enim ipsi quoque viri divini virtutisque athletae
et exercitatores; et cum aliquo tempore cum eis
esset versatus, et bene recteque philosophiae accepisset
scientiam, vitam monasticam est amplexus; et
cum quoddam dorsum montis occupasset (imminet
autem ei vicus maximus, quem nominant Asicham),
fossa solummodo facta, et lapidibus ne luto quidem
conjunctis, sub dio reliquam transegit vitam
seipsum affligens, veste quidem opertus pellicea; cicere
autem et fabis aqua madefactis se nutriens.
Quinetiam aliquando quoque vescebatur caricis, sic
utcunque conans sustentare imbecillitatem corporis.
Cumque ad summam pervenisset senectutem, ut
etiam dentes plurimos amisisset, neque mutavit cibum,
neque habitationem. Sed et cum hieme congelaretur,
<pb n="0079D"/>
et aestate ureretur, fortiter ferebat contrarias
qualitates aeris, faciem quidem habens corrugatam,
arefacta autem omnia membra corporis. Tam
multis autem corpus consumpsit laboribus, ut ne zona
quidem maneret super lumbos, sed caderet inferius;
nihil enim erat quod vetaret; nam et clunes et coxendices
consumpti erant, et zonae facilem descensum
praebebant ad inferiora. Zonam itaque adsuit tunicae,
hac ratione ut staret excogitans.</p>
<p>Aegre ferebat autem conversari cum multis. Nam
cum divinam contemplationem visione assidue apprehenderet,
mentem ab ea nolebat abstrahere; sed tamen
etsi esset amore tam vehementi praeditus, permittebat
aliquibus ex notis, ut id quod portam obstruebat
<pb n="0080A"/>
auferrent, et intrarent; et cum eis exhibuisset
doctrinam ex divinis eloquiis, jubebat rursus
abeuntes portae lutum imponere. Verum cum omnino
satius existimasset, etiam cum paucis vitare congressionem,
aditum omnino obstruxit, illi portae maximo
admoto lapide. Per quamdam autem fossam colloquebatur
quidem cum paucis ex familiaribus, sed
non videbatur. Sic enim providerat. Illinc autem illud
quoque exiguum accipiebat nutrimentum. Rursus
autem cum omnibus colloqui denegasset, me solum
dulci illa et Deo grata voce dignabatur, et abire
volentem me saepe detinebat, de rebus disserens coelestibus.
Cum multi autem ad eum venirent, et postularent
bonum benedictionis, et eum aegre ferret tumultum,
nec senectutem considerans, nec urgentem
<pb n="0080B"/>
reputans imbecillitatem, transilit fossam quae nec a
robustis quidem et volentibus facile transiri poterat;
et cum ad quamdam propinquam venisset monachorum
classem, parva rursus fossa acta ad muri angulum,
cum consuetis decertabat laboribus.</p>
<p>Hujus autem gregis praefectus, vir omni virtute
plenus, dixit eum cum comedisset quindecim caricas,
transegisse septem hebdomadas sancti jejunii. Hoc
autem subiit certamen, cum vixisset plus quam nonaginta
annos, imbecillitate autem quae narrari non
potest esset affectus: sed imbecillitatem superabat
animi alacritas, et Dei amor omnia facilia reddebat
et expedita. Cum hic talibus circumflueret sudoribus,
pervenit ad metam cursus, et agonothetam videns,
et coronam desiderans.</p>
<p>
          <pb n="0080C"/>Ego autem rogo ut illam consequar intercessionem,
quam huc usque percepi dum esset adhuc superstes.
Credo enim eum vivere et habere puriorem
ad Deum fiduciam.
</p>
      </div2>

<div2>
        <head>CAPUT XIX. SALAMANUS.</head>
<p>Me virtuti injuriam facere arbitratus, si admirabilis
Salamani vitam posteris non significavero, sed oblivione
obrutam <emph>837</emph> neglexero, summatim afferam
narrationem. Est quidam vicus ad Occidentem fluvii
Euphratis, ipsi ripae imminens, vocatur autem Capersana.
Hic ex eo ortus, cum vitam amplecteretur
quietam, et in vico qui est ex adverso parvam invenisset
domunculam, seipsum in ea inclusit, nec ostio
relicto, nec fenestra. Semel autem in anno terram
<pb n="0080D"/>
fodiens, accipiebat totius anni nutrimentum, cum
nullo unquam homine loquens. Idque facere perseveravit,
non parvo tempore, sed longissimo. Porro
autem pontifex civitatis cujus erat is vicus, cum viri
didicisset virtutem, accessit, volens ei dare donum
sacerdotii; et domunculae perfossa aliqua parte, est
ingressus; et manum imposuit, et peregit precationem,
et saepe quidem ei dixit, et quae ad eum advenerat
gratiam significavit. Cum nullam autem vocem
audiisset, abiit jubens ut fossa rursus aedificaretur.
Aliquando autem rursus qui erant illius vici ex quo
erat profectus, cum noctu fluvium trajecissent, et
domum perfodissent, eum accipientes nec resistentem
nec jubentem, in suum vicum exporuarunt; et
<pb n="0081A"/>
cum talem ad Orientem construxissent domunculam,
eum protinus incluserunt. Ille autem similiter quietem
agebat cum illo loquens. Paucis autem post diebus,
qui erant illius vici qui est ex adverso, cum
noctu rursus aggressi essent, et domum perfodissent,
ad se abduxerunt, neque contradicentem, nec ut maneret
urgentem, neque rursus prompto et alacri
animo recedentem. Ita seipsum omnino mundo mortuum
constituit, et apostolicam illam vocem vere
loquens, dicebat: Cum Christo sum crucifixus. Vivo
autem, jam non ego, vivit vero in me Christus. Quod
autem nunc vivo in Christo, in fide vivo Filii Dei qui
me dilexit, et pro me seipsum dedit <note>(Galat. II)</note>. Talis
hic quoque fuit. Sufficiunt enim haec ad ostendendum
totum ejus vitae institutum.</p>
<p>
          <pb n="0081B"/>Ego autem cum benedictionem ab eo quoque percepero,
ad alium transibo.
</p>
      </div2>

<div2>
        <head>CAPUT XX. MARIS.</head>
<p>Est Homeri quidam vicus qui a nobis vocatur Netis.
Cum apud eum parvam quamdam domunculam
aedificasset divinus Maris, in ea permansit inclusus
triginta et septem annis. Ex monte autem prope sito
ea suscipiebat multum humoris. Tempore autem
hiemis quaedam quoque guttae aquae in eam emanabant.
Quantum autem hinc damni oriatur corporibus,
sciunt et cives et rustici; nam iis quoque qui in
agris habitant, manifesti sunt morbi qui ex eo nascuntur.
Sed tamen ne haec quidem sacro illi capiti
persuaserunt ut mutaret domunculam; sed fortiter
<pb n="0081C"/>
et constanter permansit donec cursum confecerit.</p>
<p>Quin etiam priorem quoque vitam transegit cum
virtutis laboribus: unde et corpori et animae conservavit
castitatem; idque ipse mihi aperte significavit,
docens sibi mansisse corpus integrum et incorruptum,
et quale egressum fuerat ex materno utero,
idque cum multos quidem dies festos martyrum celebrasset
cum esset adolescens, vocis autem bonitate
demulsisset populum. Nam et plurimo tempore
perseveravit psallere, et fuit insigni pulchritudine
corporis. Sed tamen nec species corporis, nec vocis
claritas, nec quae ei cum multis intercedebat congressio,
animae pulchritudini aliquid detrimenti attulit:
sed vivens similiter atque ii qui sunt inclusi,
suae curam gerebat animae. Virtutem autem auxit
<pb n="0081D"/>
quoque laboribus quos sustinebat inclusus.</p>
<p>Ego hujus saepe usus sum consuetudine; jussit
enim mihi aperiri ostium; quinetiam complectebatur
me venientem, et de philosophia, fusa prolixaque
utebatur oratione.</p>
<p>Porro autem hic quoque fuit simplicitate insignis,
et varios mores omnino abhorrebat. Inopiam autem
magis dilexit quam summas copias. Nonaginta autem
annos natus, utebatur vestibus contextis ex villis
caprinis. Panis autem et parum salis nutrimenti ejus
usum implebant. Cum autem longo tempore desiderasset
videre offerri spiritale et mysticum sacrificium,
rogavit ut divini doni illic fieret oblatio. Ego
vero lubenter parui; et jussi sacra vasa afferri (pagus
<pb n="0082A"/>
enim haud longe aberat) et pro altari usus diaconorum
manibus, mysticum, divinum, et salutare
obtuli sacrificium. Ille autem omni spiritali implebatur
voluptate, et existimabat seipsum coelum videre
dicebatque se nunquam tantam cepisse laetitiam.</p>
<p>Ego autem cum ab eo valde fuerim dilectus, putavi
me et ei injuriam esse facturum si non etiam
mortuum laudaverim, et aliis, si non hanc optimam
philosophiam eis proposuerim imitandam. Cum itaque
nunc oravero ut ejus consequar auxilium, imponam
finem narrationi.</p>
</div2>

<div2>
        <head>CAPUT XXI. JACOBUS.</head>
<p>Quoniam eorum qui jam sunt victores declarati,
virtutis athletarum, certamina recensuimus, summatim
<pb n="0082B"/>
narrantes et quos in meditando suscepere labores,
et quos in certaminibus perpessi sunt sudores, <emph>838</emph> 
 et longe clarissimas et maxime insignes victorias,
age eorum quoque qui adhuc sunt superstites,
et magnifice decertant, et contendunt priores
vincere sudoribus, vitae instituta conscribamus, et
posteris utilem relinquamus memoriam. Quomodo
enim eorum qui olim resplenduere sanctorum vitae
institutum posteris maximam attulit utilitatem; ita iis
qui nos consequentur erunt exemplaria eorum narrationes.</p>
<p>Initium autem ducam a magno Jacobo; is enim
et tempore et labore est prior aliis, et qui eum sunt
aemulati, faciunt admirabilia et quae sunt praeter opinionem.
Usuvenit autem, nescio quomodo, ut et
<pb n="0082C"/>
eorum qui excesserunt, et eorum qui adhuc sunt
superstites, hoc sit primum nomen. Etenim quando
narravi eorum vitae institutum, initium sumpsi a divino
illo Jacobo qui Persicum illum exercitum fudit
suis precibus; et cum corruissent urbis murorum
ambitus, neque permisit urbem capi, et coegit fugere
adversarios, cum in eos misisset exercitum muscarum
et culicum. Qui ergo illi simile nomen est
sortitus, et est ei similis moribus, sit primus in ordine
athletarum qui adhuc sunt superstites, non
quoniam ejusdem est nominis particeps, sed quoniam
est illius virtutem aemulatus, et fuit ipse aliis
exemplar philosophiae. Nam cum simul cum inclyto
illo Marone esset versatus, et ejus divinae fuisset
doctrinae particeps, obscuravit praeceptorem majoribus
<pb n="0082D"/>
laboribus. Ille enim et murorum tegumentum
habuit templum veteris erroris, et ex pellibus contextum
fixit tabernaculum; et eo utens, imbris et
nivis effugiebat impetus: hic autem his omnibus valere
jussis, et tabernaculo, et tugurio, et murorum
tegumento, pro tecto habet coelum, contrarios omnes
aeris impetus sustinens: nunc quidem pluvia vehementi
obrutus, nunc autem glacie et nive congelatus,
aliquando autem radiis solis tostus et exustus, et adversus
omnia se fortiter et constanter gerens, et
tanquam in alieno certans corpore, et contendens
vincere naturam corporis alacritate animi. Mortali
enim hoc et patibili corpore indutus, vitam agit tanquam
impatibilis; et vitam incorpoream in corpore
<pb n="0083A"/>
meditans, clamat cum beato Paulo: In carne ambulantes,
non secundum carnem militamus. Arma enim
nostra non sunt carnalia, sed potentia Deo ad destructionem
munimentorum, destruentes cogitationes
et omnem altitudinem quae se extollit adversus
Dei cognitionem, et captivantes omnem intellectum
ad Dei obedientiam <note>(II Cor. X)</note>. Sed haec quidem
certamina quae sunt super naturam, in minoribus se
exercendo laboribus est meditatus. Nam cum in
parva quadam domuncula se prius inclusisset, et ab
externis tumultibus animam liberasset, et recordationi
Dei mentem affixisset, sic perfectam et absolutam
meditabatur virtutem.</p>
<p>Cum autem se optime exercuisset, et bonis laboribus
animam assuefecisset, majora ausus est aggredi
<pb n="0083B"/>
certamina; et cum ad hunc montem pervenisset, qui
triginta stadiis distat ab hac urbe, eum reddidit illustrem
et venerandum, qui erat olim obscurus et penitus
infertilis: nunc autem creditur tantam accepisse
benedictionem, ut terra quae est imposita consumatur
omnibus qui undique adveniunt, ad utilitatem
eam exportantibus. In eo vitam agens cernitur
ob omnibus accedentibus, non habens, ut dixi, speluncam,
non tabernaculum, non tugurium, non fossam,
non sepem quae cum circumdet ac muniat; sed
videtur orans et quiescens, et stans et sedens, et sanus
et cum aliqua tenetur aegritudine; adeo ut assidue
praesentibus decertet spectatoribus, et naturae
expellat necessitates. Neque enim aliis hominibus
qui sunt ingenue utcumque educati, externis praesentibus
<pb n="0083C"/>
est facile excrementa egerere, nedum viro
in summa philosophia exercitato. Et haec dico, non
ut qui ab aliis didicerim, sed qui ipse viderim. Nam
cum quatuordecim abhinc annis in gravem morbum
incidisset, affecit quidem, ut par est, eum qui est
mortali corpore praeditus. Erat autem aestus vehemens,
et flamma radiorum ardebat vehementius, cum
sopiti quidem essent venti, aer autem maneret immobilis.
Erat autem morbus inundatio flavae bilis
quae deorsum ferebatur, et mordebat ac comprimebat
intestinum, et cogebat extra egredi. Tunc magnam
vidi tolerantiam. Nam cum ex multis vicis congregati
essent homines, ut gloriosum hoc corpus salutarent,
sedebat in duas partes distractus. Nam natura
quidem vim afferebat ut iret ad excernendum;
<pb n="0083D"/>
pudor autem ejus quae aderat multitudinis, cogebat
eum manere in eodem statu et habitu. Ego autem
hoc sciens, cum eis qui convenerant partim multis
egi adhortationibus, partim etiam minis, abire jubens;
postremo autem eos implicavi vinculis sacerdotii,
et non sine maximo labore vespere tandem
amandavi. Ille autem vir divinus, ne cum ii quidem
abscessissent, victus est a natura; sed perstitit tolerans,
donec accedens nox profunda coegit omnes
domum recedere.</p>
<p>Rursus autem die sequenti cum ad eum <emph>839</emph> venissem,
ut vidi aestum evasisse vehementiorem, et
qua laborabat febrem igne extrinsecus allato nutriri
et augeri, praetexens dolorem capitis, dixi me aegre
<pb n="0084A"/>
ferre vim solis radiorum; et rogavi ut mihi aliquam
modicam apud se umbram expanderet: qui postquam
jussit, tribus fixis arundinibus, et iis duobus impositis
ciliciis, umbram adinvenimus. Cum autem juberet
me ingredi, Turpe est, inquam, o Pater, ut ego qui
sum et juvenis et valens viribus, hanc assequar consolationem,
tu autem qui et vehementi febre teneris,
et opus habes tali consolatione, foris sedeas accipiens
impetum radii solaris. Si vis ergo, inquam, me umbra
frui, sis mihi socius modici hujus tabernaculi; nam
tecum quidem volo manere, sed prohibet radius.
Cessit itaque his verbis auditis, et meum accepit remedium.
Et quoniam umbra fruebamur communiter,
coepi rursus alium sermonem afferre, et dixi: Opus
est ut accumbam, cum coxendix non citra molestiam
<pb n="0084B"/>
patiatur sessionem. Sed rursus rogabat quidem ut
accumberem: ei autem contra respondi, non esse
tolerandum ut ego decumberem videns eum sedentem.
Si vis ergo, inquam, me quoque frui hac quiete,
communiter accumbamus, o Pater; non erubescam
enim solus decumbens. Cum talibus verbis decepissem
ejus tolerantiam, ei accubitus exhibui solatium.
In solo autem jacenti suaves adhibui sermones, traducens
ad animi jucunditatem. Manu autem immissa
intra vestem, tentabam ejus dorsum moderate abstergere,
tunc vidi magnum ferri pondus, quod et
lumbos alligabat et collum: jam vero aliae quoque
catenae a circulo qui erat circa collum, duae quidem
ante, duae vero pone, ad inferiorem circulum oblique
pertinentes, et litterae X figuram efficientes ante
<pb n="0084C"/>
et pone duos circulos colligabant. Jam vero manus
quoque interius circa cubitos talia quoque alia habebant
vincula. Cum ergo aspexissem onus ponderis
multorum talentorum, obsecravi ut opem ferret corpori
laboranti, quod non poterat simul ferre et onera
voluntaria, et involuntariam aegritudinem. Nunc quidem,
inquam, o Pater, febris fungitur officio ferri;
cum ea autem cessaverit, tunc rursus corpori imponemus
laborem qui ex ferro capitur. Hoc quoque
concessit multis delinitus ejusmodi carminibus. Sed
tunc quidem cum paucis aegrotasset diebus, facile
convaluit.</p>
<p>Postea autem cum in morbum incidisset graviorem,
multi autem ut corpus raperent multis ex locis convenissent,
audientes id cives, concurrerunt omnes et
<pb n="0084D"/>
milites et privati; illi quidem sumptis armis militaribus,
hi vero armis utentes quibuslibet. Densa autem
et exstructa acie pugnare coeperunt, tela emittentes,
et fundis lapides torquentes, non ut percuterent, sed
solum ut terrerent; et sic expulsis accolis, victoriis
insigni athleta lecto imposito, qui nihil sentiebat eorum
quae fiebant (nam nec cum coma ejus a rusticis
velleretur senserat), venerunt in urbem. Cum in aedem
autem venissent propheticam, in monasterio ei
propinquo lectum deposuerunt. Venit autem quidam
Berhoeam (illic enim tunc eram) ea quae facta fuerant
significans, et nuntium mortis afferens. Cum itaque
statim cucurrissem, et totam noctem in itinere consumpsissem,
post auroram offendi hominem, neque
<pb n="0085A"/>
loquentem, neque ullum ex iis qui aderant potentem
agnoscere. Postquam autem eum sum allocutus, et
nomine magni Acacii ei dixi salutem, statim et aperuit
oculos, et rogavit quomodo se haberet, et quando
venissem est percontatus. Cum autem ad haec respondissem,
rursus clausit oculos.</p>
<p>Cum vero tres dies praeteriissent, vespere rogavit
ubinam esset; cum autem rescivisset, aegre tulit, et
rogavit ut statim rursus referretur in montem. Cum
autem vellem eum perpetuo observare et ei inservire,
jussi mox ferri lectum, et deferri in locum quem cupiebat.
Tunc vidi quantopere ab ambitione et gloriae
cupiditate esset alienum caput mihi venerandum. Postridie
enim ei obtuli jus ptisanae cum id refrigerassem;
nihil enim omnino calidi sumere patiebatur,
<pb n="0085B"/>
cum usum ignis sibi interdixisset. Cum autem nollet
sumere: Nobis omnibus, inquam, o Pater, hoc concede,
communem enim salutem tuam ducimus sanitatem.
Non solum enim es utilitatis exemplar propositum,
sed etiam orans fers auxilium, et Dei concilias
nobis benevolentiam. Quod si te hoc male habet quod
non sis assuetus, hoc quoque, inquam, o Pater, constanter
tolera; est enim hoc quoque genus philosophiae.
Quomodo enim cum esses sanus cibum appetens,
tolerantia vicisti appetitionem, ita etiam nunc
minime appetens in vescendo ostende tolerantiam.
Haec cum dicerem, aderat homo Dei Polychronius,
qui id quod dicebam defendens, dixit se id primum
velle sumere, idque cum esset mane, cum saepe post
interjectum septem dierum spatium corpus aleret. Victus
<pb n="0085C"/>
ergo oratione, unum juris poculum clausis demisit
oculis, quod quidem solemus facere cum amaras
bibimus potiones.</p>
<p> <emph>840</emph> Quoniam autem pedes quoque, qui propter
imbecillitatem ingressum amiserant, ei lavare persuasimus;
operae pretium existimo hanc quoque ejus
animae aperire philosophiam; prope enim aderat scyphus.
Voluit autem quidam ex iis qui ministrabant
eum canistro tegere, ut non videretur ab iis qui ad
ipsum veniebant. Ille autem: Cur, inquit, scyphum
tegis? Cum is autem dixisset: Ne videatur ab iis qui
veniunt ad contemplandum: Absit, inquit, o fili, ne
celes homines ea quae sunt aperta Deo universorum;
illi enim soli volens vivere, nullam humanae
gloriae curam gero. Quid enim me juverit, si hi quidem
<pb n="0085D"/>
me magis laborasse et majori exercitatione usum esse
sciverint, Deus vero minori? non sunt enim hi datores
mercedis pro laboribus, sed Deus est suppeditator.
Quis ergo non valde admiretur et sermones, et
mentem quae sermones genuit, quae omni humana
gloria adeo fuit superior?</p>
<p>Tale quid etiam alias memini accidisse. Erat vesper,
et altum vesper et tempus comedendi: accepta
ergo testa apposita, madefactae lentis cibum sumpsit;
id enim erat ei alimentum. Venit autem quidam a civitate,
cui erat commissa quaedam militaris exactio.
Is autem cum eum procul vidisset, lentem non deposuit,
sed cibum demisit ut consueverat; et cum visione
apprehendisset eum esse daemonem, eum verbis
<pb n="0086A"/>
insectabatur ut hostem; et ostendens se non vereri,
interim ori lentem admovit. Obsecrabat autem is
qui incessebatur maledictis: dicebat se esse hominem;
et quod prius quodam adactus jurejurando se
ante vesperam ab urbe esse profecturum, venisset
hoc tempore. Ille: Bono, inquit, animo esto, et ne
extimescito; sed cum precatus fueris, recedito: sis
autem mihi conviva, et mei cibi particeps. Simul autem
haec dicens implevit dexteram, et lente eum impertiit.
Sic vanae gloriae morbum cum aliis expulit ex
animo.</p>
<p>De tolerantia autem supervacaneum est dicere,
cum visus ipse testetur. Tres enim saepe dies et totidem
noctes nive delapsa ita fuit obrutus, pronus jacens,
et Deum orans, ut ne parum quidem videretur
<pb n="0086B"/>
ex pannis quibus fuerat indutus; saepe autem marris
et ligonibus vicini ei nivem impositam detrahentes,
eum jacentem evellunt et excitant. Ex iis laboribus
collegit dona divinae gratiae, quorum volunt omnes
esse participes. Illius enim benedictione multae quidem
exstinctae sunt et exstinguuntur febres, et multae
aegritudines cessarunt et omnino abierunt, multi
autem daemones coacti sunt fugere; et aqua quae
ab illius dextera benedicitur fit salutare pharmacum.</p>
<p>Quis nescit puerum mortuum per ejus orationem
fuisse cxcitatum? in suburbanis enim civitatis erant
ejus parentes, qui multos quidem filios genuerunt,
omnes autem immaturos ad sepulcrum transmiserunt.
Quando ergo hic ultimus natus fuit filius, cucurrit
<pb n="0086C"/>
pater ad hominem Dei, rogans ut is longam haberet
vitam, et pollicens se eum esse Deo dicaturum si viveret.
Cum itaque vixisset quatuor annis, vitae finem
accepit; pater autem aberat: adveniens autem videt
eum repente efferri. Cum eum itaque e lecto rapuisset:
Oportet, inquit, me implere promissum, et Dei
homini reddere vel mortuum. Detulitque ut prius
dixit, et ante pedes sanctos illum posuit, dicens illa
quae suis quoque dixerat domesticis. Homo autem divinus
cum ante se posuisset puerum, flexis genibus
orabat pronus vitae et mortis rogans Dominum. Vespere
autem puer edidit vocem, et patrem vocavit.
Cum sic sensisset vir ille divinus quod suas preces
suscepisset Dominus, et vitam puero suppeditasset,
surrexit, et eo adorato qui facit voluntatem timentium
<pb n="0086D"/>
eum, et audit eorum preces <note>(Psal. CXLIV)</note>, finit
orationem, et filium reddidit patri. Hoc et ego vidi,
et patrem audivi narrantem, et multis aliis narravit
miraculum apostolicum, cum sciret multis audituris
futurum id conducibile.</p>
<p>Porro autem ejus quoque sum consecutus auxilium:
unius autem aut duorum faciam mentionem, existimans
ingrati esse animi ea silentio praeterire, et non
docere genera beneficii. Exsecrandus Marcion multas
spinas impietatis seminavit in regione urbis Cyri;
eas cum conarer evellere radicitus, omnem laborem
subibam, et omnibus machinis assidue utebar. Qui
autem mea fruebantur cultura, cum me eo nomine deberent
diligere, pro ea, ut prophetice dicam, detrahebant
<pb n="0087A"/>
mihi; ego autem orabam, et reddebant mala
pro bonis, et odium pro dilectione mea <note>(Psal. CVIII,
XXXIV)</note>; et magicis utentes praestigiis, et malignorum
freti ope daemonum, conabantur bellum gerere quod
sub visum non caderet; et noctu venit quidam daemon
exitialis clamans, et lingua utens Syriaca: Cur
tu bellum geris cum Marcione? cur hanc pugnam adversus
eum suscipis? Quanam is te unquam affecit
molestia? desine belligerari, desiste a malevolentia,
aut disces experientia quantum bonum sit quies. Scias
quod te jam pridem confodissem, nisi chorum martyrum
te custodientem vidissem cum Jacobo. Haec ego
audivi, et dixi cuidam <emph>841</emph> ex familiaribus qui prope
me dormiebat: Audis, inquam, quae dicuntur? Ille
vero: Omnia, inquit, audivi; et cum vellem surgere,
<pb n="0087B"/>
et respicere, et scire quis loqueretur, tua causa quievi,
cum te putarem quiescere. Ambo itaque surgentes
respeximus, neque ullum qui moveretur vidimus,
nec qui loqueretur audivimus. Illa verba alii quoque
qui nobiscum habitabant audiverunt. Intellexit igitur
quod martyrum quidem chorum dicebat Lecythum
olei martyrum, qui cum a multis martyribus collectam
haberet benedictionem, pendebat a meo lecto: sub
meo autem capite erat magni Jacobi vetus amictus,
qui quovis claustro adamantino fuit mihi validior.
Quin etiam cum eorum maximum vicum essem ingressurus,
deinde multa essent intermedia quae mihi
prohibebant exitum, misi ad meum Isaiam, rogans ut
divinum consequerer auxilium. Ille vero, Esto, inquit,
bono animo; soluta sunt omnia illa impedimenta
<pb n="0087C"/>
instar telae aranearum; idque noctu me docuit Dominus,
non in somnis adumbrans, sed revera ostendens.
Vidi enim, aiebat, cum incepissem hymnodiam, in
illa parte in qua illa loca sita sunt, serpentem quemdam,
ignis speciem prae se ferentem, qui ab Occidente
reptabat in Orientem, et ferebatur per medium aerem.
Cum orationes autem tres peregissem, rursus vidi
inflexum, et orbiculatam ostendentem figuram, et ejus
caudam capiti conjunctam. Cum rursus autem octo
orationes absolvissem, aspexi eum in duas partes
dissectum et in fumum resolutum. Haec ipse quidem
sic praevidit, nos autem vidimus exitum qui consensit
ejus praedictioni. Mane enim mali auctoris daemonis
imperio parentes, qui olim quidem erant sectae Marcionis,
nunc autem sunt classis apostolicae, ab Occidente
<pb n="0087D"/>
profecti, nudos nobis enses ostendebant; hora
autem diei tertia simul coacti, curam gerebant suae
solum custodiae, sicut serpens qui cauda caput suum
contexit: octava autem dispersi, dederunt nobis locum
ingrediendi in vicum. Statim autem invenimus
serpentem factum ex aeris materia, qui ab eis adorabatur.
Cum enim adversus opificem et universorum
creatorem bellum aperte suscepissent, exsecrandum
serpentem, tanquam illius hostem, colere contendebant.
Talia ego beneficia a mihi venerando capite sum
consecutus.</p>
<p>Quoniam autem divinarum revelationum narrationem
ingressa est oratio, age narrabo quae audivi ab
illa lingua ab omni mendacio aliena. Narravit autem
<pb n="0088A"/>
non ulla gloriae inductus cupiditate (fuit enim divina
anima ab eo vitio remotissima), sed cum illum quidam
usus ea coegisset dicere quae volebat celare. Supplex
ab eo contendebam ut oraret Deum universorum,
ut redderet mihi segetem mundam a zizaniis, et
a seminibus haereticis eam omnino liberaret; me enim
valde angebat abominandi Marcionis error qui plurimum
invaluerat. Dixit itaque a me oratus: Nec me,
nec ullo alio tibi opus est ad Deum intercessore;
habes enim Joannem illum insignem, Verbi vocem,
Domini praecursorem, has pro te preces assidue offerentem.
Cum autem ego dicerem, me et ejus credere
orationibus, et aliorum sanctorum apostolorum et
prophetarum, quorum ad nos nuper delatae sunt reliquiae:
Esto, inquit, bono animo; habes Joannem
<pb n="0088B"/>
Baptistam. Sed nec sic eum passus sum silere, sed
multo magis urgebam interrogans, et scire desiderans
cur ejus potius meminisset. Ille autem: Vellem, inquit,
amplecti et deosculari ejus amabiles reliquias.
Cum autem dixissem: Non afferam eas, nisi pollicitus
fueris te ea dicturum quae videris. Atque ipse quidem
est pollicitus, ego vero postridie attuli ea quae
desiderabat; et cum omnes jussisset abscedere, haec
mihi soli narravit. Quando hos, inquit, civitatis patronos,
qui a Phoenicia venerant et Palaestina, cum
Davidica excepisti chorea, venit mihi in mentem cogitare
num hae essent illius insignis Joannis reliquiae,
et non alterius martyris qui esset ejusdem nominis.
Post unum ergo diem ego stabam ad hymnos decantandos;
video autem quemdam candida veste indutum,
<pb n="0088C"/>
et dicentem: Frater Jacobe, cur nobis advenientibus
non venisti obviam? Cum ego autem rogarem
quinam essent, respondit, dicens: Qui a Phoenicia
et Palaestina nuper venimus; et cum prompto et
alacri animo nos omnes excepissent, et pastor et
populus, et cives, et rustici, tu solus eorum honoris
non fuisti particeps: innuebat autem eam quae fuerat
dubitationem. Ad haec ergo dicit se dixisse: Absentibus
et vobis et aliis et vos honoro, et adoro Deum
universorum. Rursus autem die sequenti eodem tempore
cum ille ipse apparuisset: Vides, inquit, frater
Jacobe, eum illic stantem, cujus quidem vestis est colore
nivi similis, est autem prope illum positus ignis
clibanus. Cum autem ego illuc oculos convertissem,
et illum esse Joannem Baptistam conjecissem (nam
<pb n="0088D"/>
et vestitu erat indutus, et manum habebat ut baptizans):
Is est, inquit, quem tu conjecisti. Quin etiam,
inquit, cum tu aliquando noctu ad primum vicum ad
seditiosos eos docturus abires, et ut ego majori ac
vehementiori <emph>842</emph> studio Deo offerrem orationem,
mandasses, tota nocte vigilavi rogans Dominum.
Deinde audivi vocem dicentem: Ne timeas, o Jacobe;
magnus enim Joannes Baptista tota nocte orat
Deum universorum. Facta enim fuisset magna caedes,
nisi illius intercessionibus fuisset exstincta diaboli
audacia. Haec cum mihi narrasset, praecepit ut ego
solus scirem, et ne alios assumerem conscios. Ego
autem utilitatis gratia non solum multis narravi, sed
etiam mando scriptis.</p>
<p>
          <pb n="0089A"/>Jam vero a se quoque dicebat esse visum Joseph
patriarcham, capite et barba canum, et in senio formae
emittentem splendorem, et in virtutis fastigio
seipsum sanctorum extremum nominantem. Nam cum
ego, inquit, eum primum dicerem ex iis qui sunt
ejusdem cum ipso feretri participes, ipse seipsum
nominabat ultimum.</p>
<p>Mihi autem narravit etiam varios et multiplices
daemonum insultus, qui in ipsum facti sunt. Cum primum
enim, aiebat, hoc vitae genus sum ingressus,
visus est mihi quidam nudus forma Aethiops ignem
ex oculis emittens; ego autem cum eum viderem, et
timore sum affectus, et ad preces conversus, nec in
animum inducere potui ut cibum sumerem, illo enim
tempore mihi apparebat. Cum autem septem et octo
<pb n="0089B"/>
et decem dies transiissent, et jejunus permanerem,
tandem improbum illum insultum contemnens, sedi
et cibum sumpsi. Ille autem cum hanc meam non tulisset
animi magnitudinem, minatus est se virga percussurum.
Ego autem, inquit, dixi: Si tibi quidem
est permissum a Deo universorum, percute, et plagam
lubenter accipiam, ut qui ab illo feriar; sed si
non sit tibi permissum, non percuties licet millies insanias.
Ilis auditis tunc effugit.</p>
<p>Sed me rursus clanculum perpetua afficiebat molestia.
Nam aquam quae mihi bis in hebdomada inferne
afferebatur, ei qui afferebat occurrens, et meam
formam imitans accipiebat; et illum jubens recedere,
fluentum effundebat. Idque cum non solum bis,
sed etiam ter fecisset, me sitis perpessione valide
<pb n="0089C"/>
oppugnavit. Cum ergo valde angerer, rogavi eum
qui solebat ad me afferre cur jam quindecim diebus
ad me aquam non attulisset: is dixit se jam ter et
quater attulisse, et me accepisse. Et ubi, inquam ego,
a te eam afferente accepi? Ille locum ostendit. Etsi
millies, inquam ego, me illuc accedentem videris, ne
vas dederis donec ad hunc locum veneris.</p>
<p>Sic cum hae quoque ejus apertae et irritae fuissent
insidiae, alias rursus est aggressus. Dixit enim noctu
vociferans: Te tam tetro implebo odore, et tibi tantam
inuram infamiam, ut nemo te ulla ex parte aspiciat.
Ego autem, inquit, ad haec respondi: Agam tibi
gratias. Invitus enim tuum inimicum beneficio afficies,
ut qui efficias ut magis verser in Dei recordatione.
Nam quo mihi plus est otii, eo magis occupor
<pb n="0089D"/>
in perpetuo contemplanda divina pulchritudine. Cum
itaque pauci dies praeteriissent, meridie consuetum
peragens officium, Video, inquit, duas mulieres de
monte descendentes. Ego autem cum id praeter consuetudinem
aegre tulissem, et eas lapidibus petere
essem aggressus, memini minarum scelerati daemonis,
et conjeci hanc esse eam quam dicebat infamiam.
Dixi ergo magna voce quod etiamsi meis insiderent
humeris, non eas impetam lapidibus, nec persequar,
sed sola utar deprecatione. Ego quidem haec dixi,
illae vero evanuerunt, et sermone finem accepit visio
spectaculi.</p>
<p>Post haec rursus, inquit, noctu ego quidem orabam:
ferebatur autem vehiculi strepitus, et clamor
<pb n="0090A"/>
aurigae et equorum hinnientium. Me autem conturbavit
rei novitas; cogitabam enim quod nec princeps
tunc esset in civitate, nec ea esset via vehiculorum,
nec tempus aptum vehiculis. Haec autem cum apud
me reputarem, audiebatur quidam strepitus appropinquantis
multitudinis, et clamabant quidam praecedentes
lictores, sibilantes, et de medio turbam
exigentes, et ei qui praeerat viam parantes. Postquam
autem mihi visi sunt valde appropinquare, dixi,
aiebat: Quisnam es, et unde venis? et quo opus habens
venisti hoc tempore? Quousque ludificaris, o
infelix, et divinam contemnis patientiam? Hoc ego
quidem dicebam, conversus ad Orientem, et Deo
preces offerens. Ille autem trusit quidem, sed non
potuit dejicere, resistebat enim divina gratia, et extemplo
<pb n="0090B"/>
omnia illa evanuerunt.</p>
<p>Dicebat autem se etiam tempore perniciosorum
illorum latronum, quando ex Isauria profecti, maximam
partem Orientis urentes, praedas egerunt, valde
extimuisse, non ne occideretur (neque enim tenebatur
tanto amore corporis), sed ne raperetur in servitutem
et captivus fieret, impietatisque et iniquitatis
videret spectaculum. Hunc metum cum sensisset
diabolus (saepe enim audiverat, cum hoc notis suis
aperiret), imitatur noctu ululatum mulierum. Ego autem,
inquit, videbar audire quod venirent hostes, et
quod vicis ignem injicerent. Statim ergo cum capillos
in duas partes <emph>843</emph> discriminassem, et partim quidem
a dextris, partim vero a sinistris ad pectus transtulissem,
parabam collum ut id ensis amputaret facilius,
<pb n="0090C"/>
et brevi plaga accepta, ab illo abominando
liberarer spectaculo. Cum sic totam illam noctem
transegissem et assidue incursionem illorum exspectarem,
cum fuisset dies, et quidam venissent, rogavi
quidnam audiissent de Isauris. Illi autem dixerunt
se nihil nosse illis diebus; et sic agnovi, inquit, diabolicam
quoque illam fuisse visionem.</p>
<p>Aliquando autem assimilatus vivido et vegeto adolescenti,
specie decoro, et flava coma ornato, ad me
accedebat subridens simul et ludens. Ego autem, inquit,
ira armatus, ejiciebam insectans maledictis. Ille
autem permanebat, aspectu meretricio, risuque et
sermone ad voluptatem alliciens. Tunc ergo majore
ira percitus: Quomodo, inquam, potes totam terram
obire, et omnibus tales parare insidias? Is autem dicebat
<pb n="0090D"/>
se non esse solum, sed daemonum multitudinem
per totum terrarum orbem esse dispersam, qui
hoc modo simul et ludunt, et serio agunt; lodo enim,
qui videtur, student simul totam perdere humanam
naturam. At tu, dicebam ego, abi, Christo tibi id
jubente, qui totam legionem per porcos transmisit in
profundum. Audivit simul et fugit; nec Domini appellationis
vim ferens, nec ejus famuli philosophiae
ferre valens splendorem.</p>
<p>Porro autem cum multa alia sciam quae possim
narrare, ea nolo scribere, ne imbecillioribus eorum
multitudo causa sit incredulitatis. Nam iis quidem
qui divinum cernunt hominem, nihil ejusmodi quod
dicitur videtur incredibile, cum ea quae videtur virtus
<pb n="0091A"/>
confirmet ea quae dicuntur. Sed quoniam transmittentur
ad posteros scripta harum narrationum (sunt
autem multis aures magis incredulae quam oculi) imbecillitate
auditorum metiemur narrationem.</p>
<p>Ei ergo aedificarunt alii quoque maximam aedem in
vico propinquo, quae non distat multis stadiis. Construxi
ego quoque loculum in aede victoria insignium
apostolorum. Sed cum hoc rescivisset vir divinus,
saepe me rogavit ut in illo monte corpus mandaretur
sepulturae. Ego autem saepe dixi quod non oportet
eum qui vitam praesentem non curarit, sepulcri curam
gerere. Ubi autem vidi hoc ei esse cordi, annui
et sum assensus, et feci ut scinderetur arca et sursum
ferretur. Cum autem viderem lapidem corrumpi
a pruina, rogavi ut sineret arcae parvam fieri domunculam:
<pb n="0091B"/>
ubi autem jussit, et perfecto aedificio
tectum imposuimus: Non patiar, inquit, hoc vocari
sepulcrum Jacobi; sed volo hanc fieri aedem martyrum
victoria insignium: me autem tanquam aliquem
inquilinum poni in altero sepulcro, ut qui dignus sim
habitus ut apud eos habitarem. Neque vero hoc solum
dixit, sed etiam fecit; et cum multos quidem
prophetas, multos autem apostolos, maxime autem
plurimos martyres undique collegisset, eos posuit
in una arca, volens simul habitare cum populo sanctorum,
et desiderans cum eis resurgere, et dignari
Dei contemplatione. Hoc autem sufficit ad faciendam
conjecturam quanta ejus esset modestia. Qui enim
tantas opes collegerat, perinde ac si esset in extrema
paupertate, desideravit habitare tanquam peregrinus
<pb n="0091C"/>
apud divites mercatores. Quales ergo venerandi mihi
capitis sint labores, et quanta certamina, et quantam
gratiam acceperit divinitus, et quam multis sit victoriis
potitus, et quam multis coronis ornatus, haec ad
ostendendum sufficiunt.</p>
<p>Quoniam autem asperos et difficiles ejus mores
reprehendunt aliqui, et aegre ferunt quod solitudine
tantopere delectetur et quiete, cum de eo pauca
dixero, imponam finem narrationi. Proponitur, ut
jam dixi, aspectandus ab omnibus; neque fossa circumdatus,
neque tugurio aliquo aut tabernaculo tectus.
Unusquisque autem ex iis qui veniunt, a nullo
claustro prohibitus, statim accedens, ea quae vult loquitur.
Aliis autem amatoribus hujus philosophiae
sunt et fossae et fores, et eis licet frui quiete; et qui
<pb n="0091D"/>
est inclusus, aperit cum voluerit, et quantum vult
differt, et quantum vult impletur divina contemplatione.
Hic autem horum nihil est. Quocirca eos fert
aegerrime qui in tempore orationis ei exhibent molestiam;
et si cum jussit quidem, statim recesserint,
rursus prosequitur orationem. Quod si perrexerint
exhibere molestiam, et cum semel aut bis jusserit
non paruerint, tunc aegre ferens et increpans amandat.
Ego autem de eo quoque aliquando sum cum illo
locutus, et dixi aliquos moleste ferre quod expulsi
fuerint, et non fuerint participes ejus benedictionis,
et quod oporteret eos qui hac de causa veniunt, et
iter multorum dierum conficiunt, recedere non indignantes,
sed animi laetitia repletos, et qui philosophiae
<pb n="0092A"/>
narrationum convivio excipere possint eos qui
ignorant. Ille autem: Non alicujus, inquit, alterius,
sed mea causa veni in montem, et cum scateam admodum
multis peccatorum ulceribus, plurima opus
habeo medicina; et ea de causa oro clementem
Dominum, ut <emph>844</emph> mihi praebeat medicamenta
quae mea curent vitia. Quomodo ergo non fuerit
valde reprehendendum et valde stultum, interrumpere
quidem seriem orationis, interim autem
loqui cum hominibus? Si enim hominis, qui est ejusdem
cujus ego naturae, essem famulus, eo autem
tempore quo est ministrandum domino, dimittens in
tempore afferre cibum vel potum, confabularer cum
aliquo ex conservis, quot plagas jure acciperem? Si
autem cum etiam accessissem ad praesidem, et qua
<pb n="0092B"/>
ab aliquo afficior narrans injuriam, sermonem quidem
in medio interrumperem, apud aliquem autem
ex praesentibus aliqua alia verba facerem; non tibi
videtur judex id aegre esse laturus, et auxilium quidem
esse denegaturus, flagris autem praeterea esse
caesurus, et a tribunali ejecturus? Quomodo ergo est
honestum ut servus quidem in dominum, qui autem
supplicat in judicem, ita ut oportet se gerat: ego
autem ad Deum et aeternum Dominum, et Judicem
justissimum, et omnium Regem accedens, ne similiter
quidem atque ii accedam; sed inter orandum me
convertam ad conversos, et prolixo cum eis utar sermone?
Haec et audivi, et ad eos qui aegre ferunt
transmisi; et mihi videtur recte pulchreque dixisse.
Nam praeter ea quae dicta sunt, est etiam amantium
<pb n="0092C"/>
proprium, omnes quidem alios despicere, illi autem
soli quem amant et diligunt adhaerere, eumque et
noctu somniare, et interdiu visione apprehendere.
Ideo mihi videtur aegre ferre, ut qui in ea quidem
quam desiderat versetur contemplatione, prohibeatur
autem impleri expetenda et dignissima quae ametur
pulchritudine.</p>
<p>Haec ut narrantes, non ut encomii ritu laudantes
conscripsimus: brevitatis magnam curam gerentes,
ne prolixitate molestia lectores afficeremus. Quod si
etiam fuerit huic superstes narrationi, innumerabilia
alia praeclara facinora adjiciet prioribus; et illa quoque
conscribent alii, nos enim hinc excedere valde
cupimus. Pietatis autem certaminum agonotheta et
ei det finem dignum suis certaminibus, praestetque ut
<pb n="0092D"/>
reliquus cursus priori consentiat, ut victor perveniat
ad metam, et nostram imbecillitatem sustentet ac
suffulciat suis orationibus, ut confirmati, multas quas
alii in nos consecuti sunt victorias eis eripiamus, et
victores e vita excedamus.</p>
</div2>

<div2>
        <head>CAPUT XXII. THALASSIUS ET LIMNAEUS</head>
<p>Helimna est apud nos quidam vicus, qui olim
quidem excepit semina impietatis Marcionis, nunc
autem evangelica fruitur agricultura. Ejus ad Meridiem
est quidam collis, neque valde asper, neque
admodum acclivis. In eo monasticum aedificavit habitaculum
Thalassius vir admirabilis, qui est multis
quidem aliis quoque bonis exornatus, sed morum
<pb n="0093A"/>
simplicitate mansuetudineque et moderatione omnes
homines sui temporis superavit. Hoc autem dico, non
ut qui soli credam auditui, sed qui ejus etiam fecerim
periculum. Ad virum enim saepe accessi, et ejus
sum saepe usus suavi consuetudine.</p>
<p>Ab eo in hoc loco fuit initiatus qui nunc ab omnibus
decantatur Limnaeus, et cum admodum juvenis
ad illam pervenisset palaestram, pulchre in hac summa
instituebatur philosophia. Et primum quidem cum
linguam sciret esse lubricam, adhuc adolescens hoc
sibi constituit silentium, mansitque longissimo
tempore cum nemine quidquam loquens. Postquam
autem divini illius senis doctrinae satis fuit particeps,
et se ostendit expressam illius virtutis imaginem, accessit
ad magnum illum Maronem, cujus prius quoque
<pb n="0093B"/>
meminimus <note>(Supra, c. 16)</note>. Accessit autem eodem
tempore quo divinus quoque Jacobus. Cum autem
ex eo quoque magnam percepisset utilitatem, et
quae sub dio agitur vitam esset aemulatus, occupavit
aliud montis cacumen quod imminet cuidam vico,
quem nominant Targallam. In eo degit usque
in hodiernum diem, non habens domunculam, non
tabernaculum, non tugurium, sed solo continetur
septo quod est aedificatum ex lapidibus. Habet
autem quoddam parvum ostium luto assidue obstructum:
quod advenientibus quidem aliis nunquam
aperit, mihi autem soli accedenti hoc permittit facere.
Ea de causa undequaque congregantur plurimi
cum meum adventum senserint, desiderantes esse
mei ingressus participes. Cum iis autem qui aliquando
<pb n="0093C"/>
ad ipsum veniunt, loquens per parvam quamdam fenestram,
eos impertit benedictione, per eam plurimis
sanitatem largiens. Servatoris enim nostri utens
nomine, et morbos cessare facit, et daemones expellit,
et apostolica imitatur miracula.</p>
<p>Non solum autem iis qui ad ipsum veniunt suppeditat
curationem, sed eam quoque saepenumero praebuit
suo corpori. Eum enim jam pridem invaserat
morbus colicus. Quam sint autem acres qui ex eo
oriuntur dolores et cruciatus, optime quidem sciunt
qui illum sunt experti; sciunt autem ii quoque qui
ejus fuere spectatores. Provolvuntur enim similiter
atque ii qui rabie agitantur, <emph>845</emph> huc et illuc se vertentes,
et crebro pedes extendentes et contrahentes;
nonnunquam autem sedent et surgunt et ambulant,
<pb n="0093D"/>
aliquam quietis viam quaerentes; et ideo assident
balneis, saepe ex eo aliquam accipientes consolationem.
Et quid opus est longiori uti oratione in iis
enumerandis quae sunt aperta et manifesta omnibus?
Cum hoc morbo colluctans, et tot tantisque cruciatus
doloribus, non medicinae accepit auxilium, non lectum
ingredi sustinuit, non a medicamentis aut cibis
est recreatus, sed in tabula humi jacente sedens,
oratione et crucis signaculo est curatus, et carmine
divinae appellationis sopiit cruciatus.</p>
<p>Porro autem cum is quoque noctu aliquando ambularet,
calcavit dormientem viperam. Ea vero apprehendens
plantam pedis, in eam dentes infixit. Cum
autem pedi conaretur opem ferre, se quidem inclinavit,
<pb n="0094A"/>
et ei manum admovit; os autem bestia in eam
convertit. Cum autem rursus sinistra esset usus ut ei
succurreret, in eam quoque traxit iram bestiae. Postquam
autem fuit ejus furor exsatiatus (illi enim plus
quam decem morsus intulit), tunc quidem recessit et
suam cavernam repetiit. Ille autem undique maximis
cruciabatur doloribus. Sed neque tunc passus est uti
arte medicinae: sed vulneribus adhibuit sola fidei
medicamenta, crucisque signaculum, et orationem,
et Dei invocationem. Ideo autem, ut existimo, Deus
universorum permisit illam bestiam in illud sacrum
corpus furere, ut divinae illius animae omnibus apertam
ostenderet tolerantiam. Nam ejus quoque quod
generosi et fortis animi Job idem videmus fuisse consilium.
Sivit enim eum maximis iisque omnis generis
<pb n="0094B"/>
agitari fluctibus, cum sapientiam gubernatoris vellet
omnibus ostendere. Undenam enim alias cognovissemus
vel illius fortitudinem, vel hujus tolerantiam,
nisi in eos quaevis tela conjiciendi datus esset locus
inimico pietatis.</p>
<p>Atque ad viri quidem tolerantiam docendam haec
sufficiunt, clementiam autem et benignitatem aliunde
ostendemus. Nam cum multos visu privatos, et qui
mendicare cogebantur congregasset, et utrinque ad
Orientem et Occidentem eis habitacula aedificasset,
jussit in eis degere, et Deum laudare, alimentum
eis necessarium praecipiens suppeditari ab
illis qui ad ipsum veniebant. Ipse autem medius inter
eos inclusus, et hos et illos incitat ad hymnodiam, et
licet eos audire Deum assidue laudantes. Tanta est
<pb n="0094C"/>
ejus perpetua benignitas in eos qui sunt ejusdem generis.
Eorum autem quae sub dio suscipiuntur certaminum,
ipsi et magno Jacobo est idem tempus.
Jam enim complerunt trigesimum octavum annum.</p>
</div2>

<div2>
        <head>CAPUT XXIII. JOANNES, MOYSES, ANTIOCHUS, ANTONIUS.</head>
<p>Hoc vitae institutum aemulatus quoque est Joannes,
vir praeter caetera clarus lenitate et mansuetudine.
Is cum rupem quamdam valde asperam, tempestatibusque
obnoxiam, et ad Septentrionem vergentem
occupasset, in illa jam transegit viginti quinque annos,
aeris contrarios excipiens impetus. Alia autem
omnia, ne singula persequar, cibus et vestis et ferri
pondera, sunt iis qui prius dicti sunt similia. Est autem
humanis omnibus adeo superior, ut nullo ex eis
<pb n="0094D"/>
fruatur solatio. Afferam autem hujus rei indicium evidens.
Nam cum propter torum ejus herbaceum vir
quidam bonus plantasset amygdalum, et ea deinde
procedente tempore arbor evasisset, adeo ut ei umbram
praeberet, et oculos pasceret, jussit eam exscindi,
ut ex ea nullam acciperet recreationem.</p>
<p>Hoc vitae institutum amplexus quoque est Moyses,
in alto quodam montis vertice, qui impendet vico Romae,
decertans.</p>
<p>Et Antiochus vir senex, qui in monte maxime deserto
parvum septum exstruxit.</p>
<p>Et Antonius, qui in corpore senio confecto aeque
decertat atque juvenes.</p>
<p>Est autem eis eadem vestis, et cibus, et status, et
<pb n="0095A"/>
oratio, nocturnique et diurni labores; et nec longitudo
temporis, nec senectus, nec naturae imbecillitas eorum
superat tolerantiam, sed in eis floret ac viget
laborandi studium. Alios quoque plurimos athletas
habet in montibus et agris Deus virtutis agonotheta,
quos non est enumerare facile, nedum vitam uniuscujusque
scribere.</p>
<p>Cum ergo sufficientem ex eis utilitatem iis, qui lucrari
voluerint, adjecerim, me convertam ad aliud
genus narrationis, rogans ut sim eorum quoque benedictionis
particeps.
</p>
      </div2>

<div2>
        <head>CAPUT XXIV. ZEBINAS ET POLYCHRONIUS.</head>
<p>Zebinam praedicant usque in hodiernum diem, qui
ut illum viderent, digni sunt habiti. Aiunt autem eum,
<pb n="0095B"/>
cum ad extremam pervenisset senectutem, iisdem
esse laboribus usum usque ad finem: nec, licet gravissimo
premeretur senio, ex certaminibus juventutis
aliquid immutasse. Superabat autem, ut dixerunt,
omnes sui temporis homines assiduitate orationis. In
ea enim diu noctuque versans, non solum non satiebatur,
sed etiam desiderium efficiebat vehementius.
Quin etiam cum iis qui ad ipsum veniebant paucis
disserens, non poterat in animum <emph>846</emph> inducere ut
cogitationem a coelis deduceret; sed statim ab illis liberatus,
ut nec tantillum quidem ab iis quae sunt Dei
universorum separatus, offerebat rursus deprecationem.
Postquam autem non permittebat senectus ut
citra molestiam stare posset assidue, sustentaculum
ei praebebat baculum; cui innixus, Dominum et laudabat
<pb n="0095C"/>
et orabat. Cum autem praeter alia bona esset
ornatus amore in hospites, jubebat multos ex iis qui
ad ipsum veniebant, exspectare vesperam. Illi autem
timentes ne tota nocte illic starent, aliqua sua negotia
praetextentes, se ab illis subducebant laboribus.</p>
<p>Hunc ille quoque magnus admiratus est Marum:
et omnes ad se venientes ad illum ire jubebat, et accipere
ejus benedictionem, eum patrem et magistrum
nominans, et totius virtutis exemplar vocans. Rogavit
autem ut in eodem quoque sepulcro poneretur; sed
non siverunt, qui corpus illud sacrum diripuerunt,
et in eum locum quem diximus detulerunt.
Divinus autem Zebinas cum ante eum obiisset, in
vico ei propinquo, is autem appellatur Cirtica, justa
sibi facta accepit. In ejus sepulcro maximam
<pb n="0095D"/>
aedem aedificarunt; iis enim qui cum fide accedunt,
variam ac multiplicem effundit curationem. Habet
autem nunc quoque sub eodem tecto martyres, qui
apud Persas quidem decertarunt, annuis autem et
celebribus festis a nobis honorantur.</p>
<p>Hujus doctrinam magnus accepit Polychronius,
quin etiam divinissimus Jacobus dicebat eum sibi
primum dedisse tunicam ex pilis contextam. Ego
autem qui illum nunquam vidi (ante meum enim adventum
vitae finem acceperat) in hoc egregio Polychronio
divini Zebinae video philosophiam; non sic
enim cera exprimit figuras annulorum, ut hic illius
effingit formam et characterem. Hoc autem aperte
scio, ea quae de illo narrantur cum iis quae ab hoc
<pb n="0096A"/>
fiunt conferens. Est enim similiter divino incensus
desiderio, et est terrenis omnibus superior, et
corpori alligatus mentem habet alatam, et quae fertur
sublime, aeremque trajicit et aetherem, et coelis fit
sublimior, et perpetuo divinam visione apprehendit
contemplationem, nec potest illinc unquam mentem
detrahere; quin etiam cum iis qui adveniunt colloquens,
superna mente peragrat.</p>
<p>Ejus autem per totam noctem vigiliam et stationem
hinc didici. Cum eum viderem simul et cum senio
conflictantem et cum imbecillitate, et nullam
omnino habentem curam corporis, saepius precatus
ei persuasi, ut duos assumeret, qui simul habitarent,
et aliquam consolationem ab eis acciperet. Quoniam
autem petiit viros virtute claros, qui per se in alio
<pb n="0096B"/>
degebant monasterio, illis quoque viris admirandis
persuasi, ut divini hominis curam omnibus praeponerent.
Ii cum parvo tempore cum eo habitassent,
conati sunt fugere, per noctem illam non ferentes stationem.
Cum autem virum divinum obsecrarem, ut
imbecillitate corporis metiretur laborem: Non solum,
inquit, eos non cogo stare mecum assidue, sed etiam
saepe praecipio ut decumbant. Illi autem, Et quomodo
possemus, aiebant, eo qui in laboribus consenuit stante,
et imbecillitatem corporis despiciente, decumbere,
cum simus sani et in media aetate? Sed venerandi
quidem mihi capitis nocturnos labores sic didici. Ili
autem viri procedente tempore sibi tantam paravere
virtutem, ut cum hoc magno viro eamdem persequerentur
philosophiam.</p>
<p>
          <pb n="0096C"/>Et Moyses quidem (hoc est enim ei nomen) permansit
usque in hodiernum diem, tanquam patri et
domino omne ei servitium exhibens, et quae ex sacra
illa anima coruscat virtutem accurate perfecteque
exprimens</p>
<p>Damianus autem (hoc enim erat nomen alteri) cum
pervenisset ad quemdam vicum non procul situm, ei
autem est nomen Niara, et praeter alias parvam
quamdam invenisset domunculam, in illa degit, idem
vitae institutum persequens; adeo ut qui hunc et illum
recte norunt, eum aspicientes, existiment se videre
beati Polychronii animam in alio corpore. Eadem
enim et simplicitas et mansuetudo et moderatio,
eadem lenitas sermonis, eadem in congressu suavitas,
eadem animae vigilantia, et Dei intelligentia, idem
<pb n="0096D"/>
status et labor et vigilia et cibus: et quae est ex lege
divina, paupertas et nihil possidere. Nam praeter
unam sportulam, quae lentem habet madefactam, nihil
est in habitaculo. Tantam accepit utilitatem ex
consuetudine magni Polychronii.</p>
<p>Ego autem re icto discipulo redibo ad magistrum,
a fonte enim rivi fluenta procedunt. Hic ergo cum
aliis vitiis ejecta quoque ex anima gloriae cupiditate,
et inanis gloriae conculcata tyrannide, studebat semper
labores occultare. Et ferrum quidem ut gestaret
non inducebat in animum, timens ne ex eo aliquid
damni hauriret, si arrogantiae inflammationem anima
ex eo accepisset. Cum autem quercus gravissimam
radicem ad se deferri jussisset, ut qui ad alium scilicet
<pb n="0097A"/>
usum ea opus haberet, eam et noctu imponebat
humeris, et ea imposita <emph>847</emph> orabat; et interdiu,
cum esset ei otium. Cum autem veniret aliquis, et
pulsaret ostium, eam in loco aliquo abscondebat.
Hanc cum vidisset quidam, mihi indicavit; et cum
vellem scire quantum esset ejus pondus, vix eam
potui tollere ambabus manibus. Is autem cum me
aspexisset, jussit eam dimittere; ego autem eum rogabam
ut mihi eam permitteret accipere, ut ei eriperem
occasionem laboris. Postquam autem eum vidi
aegre ferre, ei cessi desiderio victoriae.</p>
<p>Ex his laboribus efflorescit ei quoque data gratia
divinitus, et multa fiunt miracula illius orationibus.
Etenim cum gravis illa siccitas quae homines affligebat,
ad preces incitaret, venit ad eum multitudo sacerdotum.
<pb n="0097B"/>
Erat autem una cum eis quidam quoque
cui Antiochenae regionis multi vici pascendi erant
crediti. Is ex iis qui aderant rogabat seniores, ut ei
persuaderent ut manum dexteram imponeret lecytho.
Cum ii autem dixissent, eum non esse id facturum,
dum preces post haec fierent, et venerandum mihi
caput oraret, ille pone stans porrexit duabus manibus
lecythum. Is autem ita coepit scatere, ut duo aut tres
ex iis qui aderant manus extenderent, et eas plenas
oleo acciperent. Sed licet et divinae gratiae fundat radios,
et rectis officiis praeclarisque et ex virtute rebus
gestis sit plenus, et quotidie colligat opes philosophiae,
est tamen tanta modestia et moderatione praeditus,
ut uniuscujusque ex iis qui ad ipsum veniunt ambos
pedes amplectatur, et frontem terrae imponat, sive
<pb n="0097C"/>
fuerit miles, sive opifex, sive rusticus.</p>
<p>Narrabo autem aliquid quod possit docere ejus
simplicitatem et moderationem. Quidam vir bonus,
cui hujus gentis obtigit praefectura, cum Cyrum venisset,
cupiebat mecum frui aspectu horum magnorum
athletarum. Cum alios ergo obiissemus, ad hunc
quoque accessimus cujus virtutem nunc narramus.
Cum ego itaque dixissem esse praefectum qui mecum
accessisset, et aequi justique amatorem, statim homo
divinus utrasque manus tendens et ambos pedes prehendens:
Volo, inquit, ut mihi aliquam promittas
petitionem. Cum is autem aegre ferret, et ut surgeret
oraret, et se quod jusserit facturum polliceretur (conjiciebat
enim eum velle rogare pro aliquo ex iis qui
ejus parebant ditioni): Quoniam ergo, inquit homo divinus,
<pb n="0097D"/>
es pollicitus, et jurejurando promissum confirmasti,
acri et vehementi studio Deo pro me offer
preces. Is autem frontem pulsans obsecrabat ut eum
absolveret a jurejurando, ut qui non esset dignus pro
ipso preces offerre Domino. Ejus ergo qui in tam alta
philosophia tanta sit modestia ac moderatione, quaenam
oratio possit ejus laudes pro dignitate consequi?</p>
<p>Hujus in laboribus suscipiendis studium ne varii
quidem ac multiplices morbi qui in eum incubuere,
retardarunt; sed cum a variis morbis obsideatur,
eosdem labores sustinet. Cum multis autem saepe verbis
apud eum egerimus, vix hanc aedificavimus domunculam,
corpori plane frigefacto aliquantulum caloris
procurantes. Ei multi quidem adhuc superstites aurum
<pb n="0098A"/>
saepe obtulerunt et qui etiam excessere reliquerunt,
sed nihil ab ullo unquam accepit, sed eorum
quae offerebantur eos jussit esse dispensatores. Porro
autem magnus quoque Jacobus cilicium ab aliquo ad
se delatum ad ipsum misit; sed id quoque remisit,
cum id esse videret densius et elegantius. Perpetuo
enim usus est vilibus et minimi pretii vestibus. Adeo
autem existimavit paupertatem esse quovis regno
magis expetendam, ut nec necessarium quidem semper
haberet nutrimentum. Scio enim me saepe venisse,
et benedictionem petiisse, neque aliquid aliud
invenisse quam solas duas caricas. Hujus mel, et iis
qui vident est valde expetendum, et iis qui audiunt
suave et maxime jucundum. Nullum enim vidi hominem,
ne ex iis quidem qui sunt faceti et dicaces,
<pb n="0098B"/>
qui ulla unquam reprehensionis labe eum asperserit;
sed omnes eum et praedicant et celebrant, et ad ipsum
venientes minime volunt recedere.
</p>
      </div2>

<div2>
        <head>CAPUT XXV. ASCLEPIUS, ET JACOBUS EREMITA.</head>
<p>Hujus ordinis est admirabilis quoque Asclepius,
qui abest quidem decem stadiis, idem autem vitae institutum
est aemulatus. Est enim ei idem et cibus, et
vestis, et morum moderatio, in hospitesque et in
fratres charitas, lenitasque et mansuetudo, et cum
Deo conversatio, et summa paupertas, et maximae
virtutis copiae, et opes philosophiae, et alia omnia
quae de illo sacro capite recensuimus. Dicunt autem,
eum quoque cum esset in numero fratrum qui in vico
habitant, monasticam et temperatam vitam fuisse
<pb n="0098C"/>
amplexum, nec ex multorum congressu ullam contraxisse
maculam. Cum ergo in utraque vita, nempe
et civili et solitaria, se egregie gesserit, duplicibus
quoque coronis merito dignabitur.</p>
<p>Porro autem multi quoque alii sunt horum aemulati
virtutem: et plena est non nostra solum, sed
etiam vicinae civitates et pagi, tali philosophia. Est
autem unus ex his divinus quoque Jacobus, in quadam <emph>848</emph> 
 domuncula inclusus juxta vicum qui dicitur Duzan.
Qui cum sit etiam in ipso vitae termino (est enim
plusquam nonaginta annos natus) inclusus est solus,
et per quamdam modicam fossam, instar incurvae lineae
factam, responsa quidem reddit, sed non videtur;
et neque igne utitur, neque lumine lucernae. Me quidem
bis perfosso ostio jussit admitti, hoc me honore
<pb n="0098D"/>
afficiens, et quam mihi bene velit ostendens.</p>
<p>Atque ii quidem qui adhuc superstites, scriptis
meis non indigent; possunt enim, si velint, ipsi eorum
contemplari philosophiam. Posteris autem et qui
hoc non videre spectaculum, haec quoque ad usum
sufficiunt, ut quae philosophiae ostendant characterem.
Hic ergo, et de his absoluta oratione, et benedictionis
postulata remuneratione, ad aliam transibo narrationem.</p>
</div2>

<div2>
        <head>CAPUT XXVI. SIMEONES.</head>
<p>Simeonem illum insignem, magnum illud orbis
terrarum miraculum, sciunt quidem omnes qui parent
imperio Romanorum; norunt autem Persae quoque
<pb n="0099A"/>
et Indi, et Aethiopes; quin etiam ad Scythas
usque nomadas fama pervadens, ejus in laboribus subeundis
diligentiam docuit et philosophiam. Ego autem
etiam cum omnes, ut semel dicam, homines testes
habeam, vereor narrare certamina quae omnem
superant orationem, ne posteris videatur fabula nuda
ab omni veritate. Quae enim fiunt, humana sunt
natura superiora, solent autem homines natura metiri
ea quae dicuntur. Si quid autem dicatur quod ejus
excedat limites, falsa videtur oratio iis qui non sunt
divinis initiati mysteriis. Quoniam autem piis et vera
religione praeditis terra et mare plena sunt, et qui in rebus
divinis sunt eruditi, et sanctissimi Spiritus gratiam
accepere, tantum abest ut non credant iis quae dicenda
sunt, ut iis etiam magnam fidem sint habituri: prompto
<pb n="0099B"/>
et alacri animo accedam ad narrationem. Illinc autem
incipiam unde etiam superna dignatus est vocatione.</p>
<p>Est quidam vicus situs in confinio nostrae regionis
et Cilicum, eum autem Sesam nominant. Ex hoc ortus,
primo a parentibus docebatur oves pascere, ut
in hoc conferri possit cum magnis viris, Jacob patriarcha,
Joseph temperante, et Moyse legislatore, et
David rege et propheta, et Michaea propheta, et viris
divinis qui illis fuere similes. Cum aliquando autem
plurimum ninxisset, et coactae essent oves intus
manere, facta ei potestate quiescendi, ad templum
divinum venit cum parentibus. Haec autem narrantem
audivi sanctam linguam. Dicebat ergo se vocem audivisse
evangelicam, quae eos quidem qui flent et lugent
beatos pronuntiat, miseros autem vocat eos qui
<pb n="0099C"/>
rident, et eos nominat felices qui sunt mundo corde
praediti, et alia quae sunt his connexa <note>(Matth. V)</note>. Deinde
ex iis qui aderant interrogasse quempiam quidnam
fecerit aliquis ut horum unumquodque consequatur?
eum autem illi vitam retulisse solitariam, et
summam illam ostendisse philosophiam.</p>
<p>Cum ergo verbi divini haec suscepisset semina, et
profundis animae sulcis ea pulchre occuluisset, dicebat
se ivisse in proximam aedem sanctorum martyrum;
in ea autem et genua et frontem in solo defixisse,
et eum rogasse qui vult omnes homines salvos
facere <note>(I Tim. II)</note>, ut eum deducat ad viam perfectam
pietatis et verae religionis. Cum autem hoc modo
diu esset moratus, dulcem quidem somnum quemdam
sibi obrepsisse, tale autem vidisse somnium:
<pb n="0099D"/>
Mihi, inquit, videbar fodere fundamenta; deinde audire
aliquem astantem, quod me oporteat fussam facere
profundiorem. Cum itaque adjecissem ut jussit altitudinem,
rursus tentabam quiescere; sed me quoque
rursus jubebat fodere, et non cessare a labore. Cum
autem hoc mihi ter et quater praecepisset facere,
tandem dixit eam sufficere altitudinem, et jussit
aedificare deinceps nullo labore, utpote quod cum
cessasset labor, futura quoque esset aedificatio citra
laborem. Huic praedictioni res ferunt testimonium.
Ea enim quae fiunt humanam naturam excedunt.</p>
<p>Cum illinc surrexisset, ad propinquorum quorumdam
<pb n="0100A"/>
monachorum venit habitaculum. Duobus autem annis
cum illis versatus, et perfectioris virtutis amore captus,
venit ad vicum illum Teledam, cujus prius quoque meminimus,
apud quem magni et divini viri Ammianus et
Eusebius palaestram fecere monasticam. Sed non venit
in hanc divinus Simeones, sed in aliam quae ex
hac germinavit: Eusebonas enim et Abiton cum
magni Eusebii doctrinam satis percepissent, hoc philosophiae
aedificavere gymnasium. Cum itaque toto vitae
tempore fuissent et animis concordes et moribus, et
veluti unam animam ostendissent in duobus corporibus,
multos habuerunt qui ejusdem vitae tenebantur
amore.</p>
<p>Cum ii autem ex hac vita gloriose excessissent,
Heliodorus admirandus suorum sodalium accepit
praefecturam: qui cum vixisset sexaginta et quinque
<pb n="0100B"/>
annos, sexaginta et duos annos intus inclusus
transegit. Cum enim tres annos apud suos parentes
fuisset <emph>849</emph> educatus, hunc gregem est ingressus,
cum nihil unquam aspexisset eorum quae fiunt in
mundo. Dicebat autem se ne ipsam quidem nosse
formam porcorum, vel gallorum, vel aliorum hujusmodi.
Eum ego saepe vidi, et simplicitatem morum
sum admiratus, et ejus animi puritatem sum mirum in
modum amplexus.</p>
<p>Cum ad hunc venisset hic praestantissimus pietatis
athleta, decem quidem annos perpetuos decertavit.
Cum autem haberet octoginta ejusdem certaminis
socios, omnes longo intervallo superavit. Et cum alii
post duorum dierum spatium vescerentur, ipse totam
hebdomadam permanebat jejunus, aegre ferentibus
<pb n="0100C"/>
praesidibus, et cum eo contendentibus, et ordinis
perturbationem eam rem vocantibus, iis tamen quae
dicebantur non persuadentibus, nec animi alacritatem
refrenare valentibus.</p>
<p>Audivi autem illum ipsum narrantem qui nunc est
hujus gregis praefectus, quod cum aliquando funem
contextum ex palmis (est autem is asperrimus)
sumpsisset, et manibus astrinxisset, eo lumbos succinxit,
non apponens extrinsecus, sed ipsi pelli applicans;
et tam arcte compressit, ut tota illa pars
cui fuerat impositus, circumcirca exulceraretur.
Postquam autem plus quam decem dies hoc modo
transegisset, et ulcus quod incrudescebat guttas sanguinis
emitteret, rogavit quidam qui hoc viderat quaenam
esset causa sanguinis. Cum is autem diceret nihil
<pb n="0100D"/>
esse quod ei afferret molestiam, ejus socius per vim
et manum immisit, et causam didicit, et eam praefecto
renuntiavit. Mox ergo increpans, et rogans, et
rei crudelitatem reprehendens, vix illi solvit vinculum,
sed nec sic persuasit ut illi ulceri ullam adhiberet
medicinam. Porro autem cum eum viderent facere
alia ejusmodi, jusserunt ut ab illa palaestra recederet,
ne iis qui erant corpore imbecilliori, ea quae essent
supra vires aemulari conantibus, damni causa fieret.</p>
<p>Egressus ergo cum venisset ad montis loca magis
solitaria, et quemdam sine aqua lacum non valde
profundum invenisset, in eum seipsum demisit, et
<pb n="0101A"/>
in eo Deo offerebat hymnodiam. Poenitentia autem
ducti illius palaestrae praefecti, duos quosdam emiserunt,
permittentes ut eum quaererent et ducerent.
Cum itaque ii montem circuissent, rogarunt quosdam
qui illic pascebant pecora an vidissent aliquem tali
colore praeditum, et sic vestitum. Ubi autem lacum
pastores ostenderunt, valde quidem statim exclamaverunt,
fune autem allato, eum cum magno labore
extraxerunt; non est enim aeque facilis ascensus
atque descensus.</p>
<p>Cum itaque parvo tempore apud illos esset moratus,
venit in vicum Telanessum, subjectum cacumini
montis in quo nunc degit. In eo cum parvam invenisset
domunculam, tres annos transegit inclusus.</p>
<p>Cum autem contenderet virtutis augere divitias,
<pb n="0101B"/>
desideravit similiter ac divini homines Moyses et
Elias, jejunus permanere quadraginta diebus; et
admirabili Basso conatur persuadere, qui tunc multos
obiit vicos, ut qui praeesset iis qui erant in pagis sacerdotibus,
ut nihil quidem intus relinquat, luto autem
ostium obstruat. Cum is autem rei referret difficultatem,
et moneret ne violentam mortem existimaret
esse virtutem, est enim id crimen et maximum et
primum: At tu, inquit, o Pater, repone mihi decem
panes, et hydriam aquae, et si videro corpus egere
alimento, ero eorum particeps. Factum est ut jussit;
et illa quidem fuerunt reposita, ostium autem luto est
obductum. Finitis autem diebus, venit quidem ille
admirandus et homo Dei Bassus: amoto autem luto,
ostium ingressus, invenit quidem panum numerum;
<pb n="0101C"/>
invenit autem urnam quoque aqua plenam, ipsum
autem jacentem, nec spirantem, et nec loqui nec
moveri potentem. Spongia ergo petita, cum os ea
humectasset et eluisset, ei obtulit divinorum Sacramentorum
symbola: et sic per haec confirmatus,
surrexit, et modicum cibi sumpsit, lactucas, et intybum,
et his similia paulatim mandens, et ad ventriculum
transmittens.</p>
<p>Obstupefactus itaque magnus ille Bassus, venit ad
suum gregem, magnum hoc narrans miraculum. Habebat
enim plus quam ducentos sodales cum nec eis
jumentum habere nec molam permisisset, neque aurum
ab aliquo oblatum accipere, neque aliquem extra
fores egredi, aut aliquid ex necessariis empturum, aut
aliquem ex suis notis visurum; sed intus agere, et
<pb n="0101D"/>
quod a divina gratia mittebatur alimentum accipere.
Hanc legem in hodiernum usque diem servant sodales,
et quamvis creverit eorum numerus. mandata
quae eis data sunt non transilierunt. Ego autem ad
magnum transibo Simeonem.</p>
<p>Ab illo ergo tempore usque in hodiernum diem
(jam autem praeterierunt viginti et octo anni) manet
jejunus quadraginta dies. Tempus autem et assuefactio
multum detraxit de labore, solebat enim primis
diebus stare et Deum laudare; deinde cum propter
inediam non posset amplius corpus pati stationem,
deinceps sedere et divinum peragere officium, postremis
autem <emph>850</emph> diebus etiam accumbere. Nam
cum paulatim consumerentur et exstinguerentur
<pb n="0102A"/>
vires, cogebatur jacere semimortuus. Postquam autem
stetit in columna, non inducebat quidem in animum
ut descenderet, sed alia ratione excogitavit ut staret.
Nam cum trabem quamdam columnae alligasset, et
seipsum rursus funibus trabi adaptasset, sic quadraginta
dies perpetuos transegit. Post haec autem cum
majorem deinceps a superis gratiam accepisset, ne
hoc quidem opus habuit auxilio: sed stetit quadraginta
dies, cibum quidem non sumens, sed alacritate
animi et divina gratia confirmatus.</p>
<p>Cum hos ergo tres perpetuos, ut dixi, annos in illa
transegisset domuncula, ad hoc tantopere sermonibus
jactatum et celebratum venit cacumen; et cum
septum circumcirca fieri mandasset, ferream autem
catenam viginti cubitorum comparasset, et ejus
unum quidem initium cuidam petrae maximae appendisset,
<pb n="0102B"/>
alterum autem dextero pedi adaptasset, ut
nec si vellet quidem, abiret extra eos limites, in eo
degit, coelum assidue visione apprehendens, et ut ea
quae sunt supra coelos contemplaretur sibi vim afferens;
mentis enim volatum non impediebat ferri
vinculum. Postquam autem Meletius ille admirabilis,
cui tunc mandata erat cura episcopatus
regionis Antiochenae civitatis, vir cordatus, et prudentia
clarus, et ingenii solertia ornatus, supervacaneum
dixit esse ferrum, cum sufficiat mens ad corpori
imponenda rationis vincula, cessit quidem, et
ejus patruit suasioni. Cum autem aeris fabrum accersiri
jussisset, praecepit solvi vinculum. Cum autem
tibiae quoque adaptata esset pellis, ne corpus laederetur
a ferro, et oporteret eam (fuerat enim consuta)
<pb n="0102C"/>
disrumpi, dixerunt se vidisse plus quam viginti maximos
cimices, in ea tanquam in caverna delitescentes;
et hoc se dicebat vidisse admirandus Meletius. Ego
autem hujus memini, hinc quoque ostendens magnam
viri tolerantiam; nam cum posset pellem manu
comprimere, et omnes facile interimere, molestos
morsus toleranter passus est, in parvis se lubenter
ad majora exercens.</p>
<p>Cum ergo pervolaret fama in omnes regiones, concurrebant
omnes, non solum vicini, sed qui etiam
multorum dierum itinere aberant; alii quidem paralyticos
afferentes, alii vero aegris sanitatem petentes,
alii autem ut patres fierent rogantes, et quod a natura
non acceperant, ab illo volebant accipere; cumque
<pb n="0102D"/>
acciperent, et quae postulabant impetrarent, laeti
quidem redibant quae autem erant consecuti beneficia
praedicantes, longe plures eadem petituros emittebant.
Sic autem omnibus undique advenientibus,
et per totam viam instar fluminis affluentibus, videre
est pelagus hominum in illo loco constitutum,
quod fluvios undequaque excipit. Non solum enim confluunt
qui nostram habitant regionem, sed et Ismaelitae,
et Persae, et Armenii qui sunt eis subjecti, et Iberes,
et Homeritae, et qui illis sunt interiores. Venerunt
autem multi quoque qui habitant extrema Occidentis,
Hispani, inquam, et Britanni, et Galli, qui
quod est intermedium occupant. De Italia enim supervacaneum
est dicere; aiunt enim Romae, quae est longe
<pb n="0103A"/>
maxima, eum fuisse adeo omnium sermone celebratum,
ut in officinarum omnibus vestibulis et porticibus
ei parvas posuerint imagines, hinc sibi
praesidium et tutelam parantes.</p>
<p>Cum ergo venirent innumerabiles (conabantur
autem omnes contrectare, et ex pelliceis illis vestibus
aliquam percipere benedictionem), primum quidem
absurdum et alienum existimans tam insignem sibi
haberi honorem, deinde etiam rem aegre ferens, ut
nimis laboriosam, machinatus est illam in columna
stationem: primum quidem jubens aedificari sex cubitorum,
deinde duodecim, postea autem viginti duorum,
nunc autem sex et triginta. Cupit enim in coelum
evolare, et ab hac terrena liberari conversatione.</p>
<p>Ego autem nec absque divino consilio existimo
<pb n="0103B"/>
hanc factam fuisse stationem. Quamobrem eos hortor
qui reprehendendi studio delectantur, ut linguam
suam refrenent, et non temere eam ferri permittant,
sed potius considerent quod saepe talia machinatus
est Dominus ut eis prodesset qui sunt socordiores.
Etenim jussit Isaiam ambulare nudum et nudis pedibus <note>(Isai. XX)</note>;
Jeremiam lumbis cingulum circumponere,
et sic incredulis offerre prophetiam <note>(Jerem.
XIII)</note>, et aliquando etiam lignea collaria et ferrum
collo imponere <note>(Jerem. XXVII)</note>; quinetiam Osee quoque
uxorem accipere fornicariam, et rursus amare
mulierem fornicariam et adulteram <note>(Osee I)</note>; et
Ezechieli super dexterum latus cubare quadraginta
dies, et super sinistrum centum et quinquaginta <note>(Ezech. IV)</note>,
et rursus murum perfodere, et fugientem
<pb n="0103C"/>
exire, et sibi describere captivitatem <note>(Ezech. XII)</note>;
quinetiam ensem aliquando acuere, et eo caput radere,
et in quatuor partes capillos dividere, et alios
quidem huic, alios vero illi distribuere <note>(Ezech. V)</note>,
ne omnia recenseam. Unumquodque autem horum
jussit fieri Rector universorum, eos qui sermoni non
parebant, nec ut prophetias audirent in animum inducebant,
admirabilitate spectaculi colligens et ut divina <emph>851</emph> 
 responsa audirent, efficiens. Quis enim
non obstupuit, cum videret divinum hominem nudum
ingredientem? Quis autem non desideravit scire
causam cur hoc fieret? Quis autem non est percontatus
cur fornicariam propheta secum habitare pateretur.</p>
<p>Quomodo ergo universorum Deus jussit illorum
unumquodque fieri, curam gerens eorum qui ignave
<pb n="0103D"/>
et socorditer vivebant; ita etiam hoc novum et admirabile
procuravit spectaculum, rei novitate et admirabilitate
omnes trahens ad spectandum, et efficiens
ut advenientibus credibilis exhiberetur admonitio.
Novitas enim spectaculi est pignus sufficiens
doctrinae; et qui venit ad spectaculum, cum res divinas
doctus fuerit recedit. Et quemadmodum ii quibus
obtigit ut essent reges hominum, post aliquam
temporis conversionem mutant imagines nummorum;
aliquando quidem leonum exprimentes imagines,
aliquando autem stellarum, et aliquando angelorum,
novo charactere tentantes aurum reddere pretiosius:
ita etiam summus Rex universorum, veluti
<pb n="0104A"/>
quasdam figuras ac characteres, haec nova et multiplicia
vivendi instituta, pietati veraeque religioni adjiciens,
non solum fidei alumnorum, sed eorum qui
laborant morbo incredulitatis, ad laudandum linguas
excitat. Et quod ita se habeat, non solum verba
testantur, sed etiam res ipsae clamant. Ismaelitarum
enim millia innumerabilia, quae impietatis serviebant
caligini, illa in columna illuminavit statio. Nam
veluti super candelabrum aliquod posita haec lucerna
lucidissima, solis instar emisit circumquaque radios;
et est, ut dixi, videre Iberos venientes, et Persas,
et Armenios, et divinum baptismum accipientes. Ismaelitae
autem turmatim venientes, ducenti simul
et trecenti et nonnunquam etiam mille; errorem
quidem patrium negant cum clamore: quae autem
<pb n="0104B"/>
illi coluerant simulacra, ante magnum illud lumen
conterentes, et Veneris Orgiis renuntiantes (ab alto
enim repetitis temporibus acceperant cultum hujus
daemonis) divina percipiunt sacramenta; leges accipientes
a divina illa lingua, et patrios ritus valere
jubentes, asinorumque agrestium et camelorum esum
abnegantes. Eosque ego et vidi et audivi et patriam
impietatem abnegantes, et doctrinae evangelicae assentientes.</p>
<p>Semel autem maximum adii periculum; ipse enim
eis dixit ut ad me accederent, et sacerdotalem acciperent
benedictionem, dicens fore ut magnum hinc
fructum perciperent. Cum illi autem paulo magis barbarice
concurrissent, alii quidem ante trahebant,
alii vero pone, alii autem ex obliquo: qui autem aliis
<pb n="0104C"/>
aberant longius, irruentes, et manus protendentes,
alii quidem barbam vellebant, alii vero vestes apprehendebant;
et a vehementiori illorum aditu fuissem
suffocatus, nisi ille clamorem edens, omnes dispersisset.
Talem, quae a dicacibus irridetur hominibus,
columna effudit utilitatem, et tantum emisit radium
Dei cognitionis in mentes barbarorum.</p>
<p>Scio etiam aliud ab eo fuisse factum ejusmodi.
Obsecrabat una tribus divinum hominem, ut deprecationem
quamdam et benedictionem emitteret suae
tribus praefecto: alia autem quae aderat tribus contradicebat,
dicens non oportere illi emitti benedictionem,
sed ei qui praeest suae tribui; illum enim esse
injustissimum, hunc vero alienum ab injustitia. Cum
autem inter eos magna fuisset contentio, et barbarica
<pb n="0104D"/>
decertatio, tandem in se invicem irruerunt. Ego autem
prolixa usus oratione, suadebam ut quiescerent; utpote
quod vir divinus sufficeret ad dandam et huic
et illi benedictionem. Sed hi quoque dicebant non
oportere illum hanc assequi, et illi ea alterum privare
conabantur. Cum eis autem desuper esset minatus,
et eos canes vocasset, vix sedavit contentionem.
Haec autem dixi, volens ostendere quanta esset
eorum animi fides. Non enim sic inter se insaniissent,
nisi divini viri benedictionem credidissent maximam
habere virtutem.</p>
<p>Vidi autem aliud quoque miraculum quod fuit
valde celebratum. Quidam enim ingressus (erat
<pb n="0105A"/>
autem is quoque Saracenorum unius tribus praefectus)
supplex petebat a divino capite ut cuidam opem
ferret, cui in via erant paralysi soluta membra corporis.
Dicebat autem eum morbum ei accidisse in
Callinico (est autem id castellum maximum). Cum
is itaque fuisset allatus in medium, effecit ut negaret
impietatem majorum. Ubi autem lubenter obediit,
et quod jussus fuerat implevit, rogavit an crederet
Patri, et unigenito Filio, et sancto Spiritui.
Cum is autem se confessus esset credere. His, inquit,
credens appellationibus, surge. Postquam autem
surrexit, jussit ut tribus praefectum suis ferret
humeris usque ad ipsum tabernaculum (habuit autem
corpus maximum), et ille quidem eo accepto, statim
abiit. Qui autem aderant, ad Dei laudes linguas moverunt.
<pb n="0105B"/>
Hoc autem jussit, Dominum imitans, qui
jussit paralytico ferre lectum <note>(Matth. IX)</note>. Dei
imitationem nemo vocet tyrannidem. Est enim
vox ejus: Qui credit in me, opera quae ego facio ille
quoque faciet, et majora his faciet <note>(Joan. XIV)</note>. Etenim
hujus <emph>852</emph> promissi eventum vidimus. Nam
cum umbra Domini nunquam fecerit miraculum, magni
Petri umbra et mortem fregit, et morbos exegit, et
fugavit daemones. Sed Dominus et haec per suos servos
fecit miracula; et nunc quoque similiter ejus
utens appellatione, divinus Simeones innumerabilia
efficit miracula.</p>
<p>Accidit enim ut aliud quoque fieret miraculum,
priore minime inferius. Ex iis enim qui in nomen
salutare Domini Christi crediderant, quidam Ismaelita
<pb n="0105C"/>
non obscuro loco natus, Deo votum fecerat, hoc
divino viro teste. Pollicitus autem erat, futurum ut
se deinceps perpetuo abstineret ab esu cujusvis animati.
Hoc promissum nescio quomodo quodam tempore
transgressus, occisam avem ausus est comedere.
Cum Deus autem per increpationem eum ad conversionem
voluisset deducere, et suum famulum honorare,
qui fuerat testis promissi quod is fuerat transgressus,
mutata est in lapidis naturam caro avis,
adeo ut nec si vellet quidem, deinceps eo vesci posset.
Quomodo enim potuisset, cum lapiduisset quod
ad cibum sumptum fuerat corpus? Hoc admirando
et incredibili spectaculo obstupefactus barbarus, ad
sanctum venit quam celerrime, quod erat occultum
peccatum in lucem proferens, et suam transgressionem
<pb n="0105D"/>
omnibus enuntians, et delicti a Deo petens veniam,
et sancti auxilium invocans, ut omnipotentibus suis
precibus ipsum peccati vinculum exsolveret. Multi
autem id videre miraculum, qui avis partem ex osse
et lapide constantem viderunt in ejus pectore.</p>
<p>Non solum autem fui spectator miraculorum, sed
etiam auditor eorum quae praedicta sunt futura. Etenim
eam quae fuit siccitatem, et magnam illius anni
sterilitatem, et eam quae consecuta est simul famem
et pestem, duobus annis ante praedixit, dicens
se praevidisse virgam quae infligitur hominibus, et
flagella quae per eam intentantur. Porro autem alias
quoque significavit irruptionem ejus qui bruchus seu
eruca dicitur, et eam non esse magnum detrimentum
<pb n="0106A"/>
allaturam, cum divina clementia mox sequatur
supplicium. Cum autem triginta dies praeteriissent,
innumerabilis quidem supra stetit multitudo, ut etiam
radium dissecarent, et umbram offunderent; idque
omnes plane et perfecte vidimus: solum autem dedit
damnum bestiarum pascuis, cibum autem hominum
nulla ex parte laesit.</p>
<p>Jam vero mihi quoque qui ab aliquo oppugnabar,
significavit ante quindecim dies futurum belli finem:
et praedictionis veritatem didici experientia.</p>
<p>Quin etiam ei aliquando visae sunt duae virgae quae
ferebantur quidem de coelis, in terram autem Orientalem
cadebant et Occidentalem. Hanc autem Persicae
et Scythicae gentis in imperium Romanorum insurrectionem
significavit vir divinus, et iis qui aderant
<pb n="0106B"/>
effatus est visionem; multisque lacrymis et precibus
assiduis repressit plagas, quarum intentabantur minae
in orbem terrae. Gens quidem certe Persarum jam
armata, et parata ad Romanos invadendos, eis divina
adversante voluntate, a coepto est retardata, et
intrinsecus in malis propriis occupata. Cum autem
sciam plurima alia ejusmodi, ea praetermittam, orationis
vitans prolixitatem: sufficiunt haec quidem
certe ad ostendendam spiritalem ejus mentis contemplationem.</p>
<p>Ejus quoque fuit magna fama apud regem Persarum:
ut enim narrarunt legati qui ad ipsum venerunt,
diligenter sciscitabatur quaenam esset ejus vita,
et quaenam miracula. Dicunt autem ejus quoque conjugem,
et petiisse oleum dignatum ejus benedictione,
<pb n="0106C"/>
et tanquam donum maximum accepisse. Quin etiam
omnes regis asseclae et a fama commoti, et multas in
eum a magis adornatas accipientes calumnias, diligenter
rogabant; et cum intellexissent, virum divinum
nominabant. Caetera vero turba, et ad muliones
accedentes et ad famulos et milites, et pecuniam
offerebant, et rogabant ut essent participes olei
benedictionis.</p>
<p>Ismaelitarum autem regina cum esset sterilis, et
cuperet filios, primum quidem misso aliquo ex iis
qui valebant dignitate et auctoritate, obsecravit ut
mater fieret. Postquam autem assecuta est petitionem,
et peperit ut cupiit, accepto rege qui natus
fuerat, profecta est ad divinum senem; et quoniam
non licebat mulieribus ad eum accedere, ad eum misso
<pb n="0106D"/>
infante, rogavit ut consequeretur ejus benedictionem:
Tuus enim, inquit, est hic actus. Ego
enim obtuli cum lacrymis semen orationis; tu autem
semen effecisti manipulum, cum divinae gratiae imbrem
attraxisses per deprecationem.</p>
<p>Sed quousque conor metiri altitudinem maris Atlantici?
Nam sicut eam non possunt homines dimetiri,
ita narrationem exsuperant quae ab illo fiunt
quotidie. Ego autem ejus ante haec omnia admiror
tolerantiam; noctu enim et interdiu ita stat, ut videatur
ab omnibus. Ablatis enim foribus, et non minima
parte ambitus dissoluta, proponitur omnibus
spectaculum novum et admirabile: nunc <emph>853</emph> quidem
stans longo tempore, nunc autem frequenter se
<pb n="0107A"/>
incurvans, et Deo offerens adorationem. Jam vero
multi quoque ex astantibus enumerant has adorationes.
Semel autem quidam ex iis qui mecum erant,
cum enumerasset mille et ducentas et quadraginta
quatuor, deinde lapsus esset, destitit numerare. Semper
autem se inclinans, prope digitos pedum frontem
admovet. Nam cum venter semel in hebdomada alimentum
accipiat, idque exiguum, quantum est divinorum
sacramentorum participatio, dorso concedit
ut facile inflectatur. Aiunt autem ei ex statione in
altero pede enatum esse ulcus chironium, et illinc
assidue plurimam excerni saniem. Sed nihil quod ei
accidit, reprimit philosophiam; sed fert forti et
generoso animo voluntaria et involuntaria, alacritate
animi et haec et illa superans.</p>
<p>
          <pb n="0107B"/>Hoc autem ulcus coactus quoque est aliquando
alicui ostendere. Dicam autem causam. Venit
ab Arabena quidam vir bonus, et honoratus Christi
ministerio. Is cum ad illud pervenisset cacumen:
Dic mihi, inquit, per ipsam veritatem, quae hominum
genus ad se convertit, esne homo, an natura incorporea?
Cum autem qui aderant aegre ferrent interrogationem,
omnes quidem jussit tacere; ad illum autem
dixit: Cur hanc mihi proposuisti interrogationem?
Cum autem dixisset: Quoniam omnes vulgo
jactare audio, te neque comedere, nec dormire;
utrumque autem est hominum proprium, nemo enim
qui hac sit natura praeditus vixerit absque alimento
et somno. Ille autem jussit quidem scalas admoveri
columnae, illum autem ascendere: et primum quidem
<pb n="0107C"/>
manus aspicere, deinde intra pelliceum illum
amictum manum mittere, et videre non solum pedes,
sed etiam ulcus illud gravissimum. Cum autem homo
vidisset, et admiratus esset ulceris magnitudinem, et
ex eo didicisset quomodo sumat nutrimentum, illinc
quidem descendit, ad me autem veniens narravit
omnia.</p>
<p>In festis autem publicis aliam quoque ostendit tolerantiam.
Nam post occasum solis, donec is rursus
venerit ad horizontem occidentalem, manibus in
coelum extensis stat tota nocte, nec a somno delinitus,
nec a labore superatus. In tantis autem laboribus,
tantaque rerum gestarum magnitudine et miraculorum
multitudine, est tanta morum modestia
ac moderatione praeditus, ac si sit dignitate postremus
<pb n="0107D"/>
omnium hominum. Praeter modestiam autem et
facilis ad eum patet aditus, et est affabilis et suavis;
et respondet unicuique eorum qui loquuntur, sive
sit opifex, sive mendicus, sive rusticus. A munifico
autem et liberali Domino accepit etiam donum doctrinae:
et bis quotidie faciens admonitiones, irrigat
aures eorum qui audiunt, pulchre admodum loquens,
et divini spiritus exhibens disciplinam; et jubens in
coelum suspicere et evolare, et a terra discedere, et
regnum quod exspectatur visione apprehendere, et
gehennae minas timere, et terrena contemnere, et
futura exspectare. Licet autem eum quoque videre
judicantem, et rectas et justas ferentem sententias.
Haec autem et quae sunt hujusmodi, fiunt post horam
<pb n="0108A"/>
nonam. Totam enim noctem et diem usque ad nonam
orat perpetuo. Post nonam autem, primum
quidem divinam doctrinam exhibet praesentibus;
deinde, audita uniuscujusque petitione, cum aliquas
fecerit curationes, componit lites eorum inter quos
est controversia. Circa occasum autem solis deinceps
incipit convenire Dominum. Sed quamvis in his versetur,
et haec omnia faciat, nec sanctarum ecclesiarum
curam abjicit et providentiam, aliquando quidem
pugnans cum impietate gentium, aliquando autem
frangens Judaeorum audaciam, aliquando autem
fundens ac profligans turmas haereticorum, et aliquando
quidem de his scribens ad imperatorem, aliquando
autem praesides ac magistratus ad divinum
zelum excitans, aliquando autem ipsis quoque ecclesiarum
<pb n="0108B"/>
pastoribus majorem gregis curam gerere
praecipiens.</p>
<p>Haec autem sum persecutus, ex gutta conatus
ostendere pluviam, et iis qui haec scripta legerint,
tanquam indice gustandam praebere mellis dulcedinem.
Quae autem decantantur ac celebrantur ab
omnibus, ea sunt iis longe plura. Sed non sum omnia
scribere pollicitus, sed paucis ejus vitae instituti
ostendere formam et characterem. Conscribent autem,
ut est consentaneum, alii quoque his longe
plura.</p>
<p>Cum post haec autem diu vixisset, et multis
miraculis et laboribus, ardoreque solis, et hiberna
glacie, et vehementibus ventorum insultibus, et humanae
naturae imbecillitate, solus ex omnibus quiunquam
fuerunt mansisset inexpugnabilis, postquam
<pb n="0108C"/>
eum deinceps oportuit esse cum Christo, et immensorum
certaminum coronas accipere, quod homo
quidem esset, morte confirmavit iis qui non credebant:
mansit autem etiam post mortem immobilis;
et in coelum quidem anima pervenerat, corpus autem
ne sic quidem cadere sustinuit; sed <emph>854</emph> rectum
stetit in loco certaminum, tanquam invictus athleta,
nulla parte membrorum volens terram tangere. Sic
Christi athletis manet etiam post mortem cum eis
simul versans victoria.</p>
<p>Variorum certe morborum curationes, et miracula,
et divinarum virtus operationum, sicut quando erat
superstes, ita nunc quoque fiunt, non solum apud
loculos sanctarum reliquiarum, sed etiam apud summae
<pb n="0108D"/>
ejus virtutis et diuturnae decertationis monimentum;
magnam, inquam, illam et celebratam columnam
hujus justi et laudibus celebrandi Simeonis.</p>
<p>Cujus sanctis intercessionibus cupio ut ego adjutus,
in his sanctis perseverem laboribus: Deumque
precor qui est communis ornatus, et est splendor
pietatis et verae religionis, ut et mea vita corrigatur,
et ad evangelicam vitae formam dirigatur.</p>
</div2>

<div2>
        <head>CAPUT XXVII. BARADATUS.</head>
<p>Et communis hominum hostis invenit multas vias
vitii, universam humanam naturam studens penitus
perdere; et pietatis veraeque religionis alumni multas
<pb n="0109A"/>
et diversas excogitavere scalas quibus in coelum
ascenderetur. Alii quidem per classes decertantes
(sunt autem hi coetus innumerabiles) incorruptis
fruuntur coronis, et desideratum ascensum consequuntur.
Alii autem vitam amplectentes monasticam,
et cum Deo solum loqui meditantes, et nullam consolationem
humanam participantes, sic victores publice
renuntiantur. Alii autem in tabernaculis, et alii
in tuguriis degentes, Deum laudibus celebrant. Alii
vero amplectuntur vitam in antris et speluncis. Multi
autem, ex quibus aliquorum meminimus, non antrum,
non tabernaculum, non speluncam, non tugurium
habere decreverunt, sed nudo aeri sua corpora
mandantes, contrarias qualitates tolerant, aliquando
quidem summo gelu concreti, aliquando autem igne
<pb n="0109B"/>
radiorum exusti. Jam vero eorum quoque rursus est
vita diversa. Nam alii quidem stant assidue, alii vero
in sessionem et stationem diem dividunt; et alii
quidem septis quibusdam inclusi, fugiunt multorum
congressionem; alii vero nullo hujusmodi utentes
tegumento, propositi sunt omnibus qui eos volunt
contemplari. Unumquodque autem horum in praesentia
necesse habui persequi cum admirabilis Baradati
vellem vitam conscribere. Is enim excogitavit
novas rationes exercendae tolerantiae.</p>
<p>Nam cum primum quidem longo tempore se inclusisset
in domuncula, sola divina fruebatur contemplatione.
Illinc cum rupem occupasset imminentem,
et parvam quamdam arcam, nec justa quidem
symmetria corpori congruentem, ex lignis construxisset,
<pb n="0109C"/>
in ea vitam degebat, deorsum assidue incurvari
coactus. Non habebat enim altitudinem ejus
longitudini justa proportione convenientem. Non
erat autem ea compacta asseribus, sed erat aperta
similiter atque cancelli; et erat similis fenestris quae
fatiores habent ingressus luminis. Quocirca nec a
pluviae erat impetu libera, nec erat tecta a flamma
solis: sed utraque non minus admittebat quam alia
quae sunt sub divo; in hoc autem solo ea superabat,
quod accederet labor inclusionis.</p>
<p>Cum autem longum tempus hoc modo transegisset,
postea egressus est, cedens precibus divini Theodoti,
cui obtigerat pontificalis sedes Antiochena.
Stat autem assidue manus in coelum extendens, et
universorum Deum laudans: totum corpus tunica
<pb n="0109D"/>
pellicea contegens: circa nasum autem solum et os,
reliquit modicum ingressum spiritui, ut respiret,
communem aerem excipiens, quoniam humana natura
non posset aliter vivere: omnem autem eum
laborem sustinet, cum non sit corpore valde robusto,
sed valetudinario et multis morbis obnoxio. Fervens
autem animi alacritas, et divino amore incensa cogit
ut laboret qui non potest laborare.</p>
<p>Jam vero sapientia quoque et intelligentia ornatus,
optime et interrogat et respondet, et ratiocinatur
nonnunquam melius et potentius iis qui Aristotelicos
legere labyrinthos. Cum sit autem in ipso
summo virtutis fastigio, non sinit ut arrogantia simul
efferatur spiritus, sed jubet eum deorsum repere
<pb n="0110A"/>
circa ipsum latus montis. Sic enim quantum
sibi damnum mens conciliat quae tumet et ardet insolentia.
Haec est in summa ejus philosophia.</p>
<p>Cui concedatur ut crescendo possit metam cursus
attingere. Est enim communis piorum laetitia, horum
qui victoria potiti sunt gloria. Mihi autem detur ut
eorum suffultus precibus, non sim procul ab hoc
monte: sed paulatim conscendam, et me eorum
contemplationis voluptate expleam.</p>
</div2>

<div2>
        <head>CAPUT XXVIII. THALELAEUS.</head>
<p>Neque Thalelaei silebo narrationem, est enim plenum
miraculo spectaculum. Non solum autem alios
audivi narrantes, sed etiam ipse vidi admirabile et
praeter opinionem spectaculum. Nam cum viginti stadiis
<pb n="0110B"/>
procul a Gabalis (ea est autem urbs parva et elegans)
tumulum quemdam occupasset, in quo erat
templum dedicatum <emph>855</emph> daemonibus, et quod ab
iis qui jam erant antiquitus impii, multis honorabatur
sacrificiis, parvum quoddam fixit tugurium. Sceleratos
autem illos et exsecrandos perpetuo colebant,
ut dicebant, magnam eorum crudelitatem cultu
placare adnitentes. Multis enim perniciem afferebant,
et iis qui accedebant, et iis qui erant vicini;
nec solum hominibus, sed et asinis, et mulis, et hobus,
et ovibus; non cum bestiis bellum gerentes, sed
per eas quoque hominibus tendentes insidias.</p>
<p>Tunc ergo cum eum vidissent advenisse, perterrere
quidem conabantur, sed non poterant, cum et eum
muniret fides, et pro eo pugnaret gratia. Rabie itaque
<pb n="0110C"/>
et furore repleti in eas quae tunc illic plantatae
erant arbores fecerunt impetum; in illo autem tumulo
multae erant ficus et oleae quae florebant. Ex iis dicunt
plus quam quingentas repente fuisse evulsas;
audivique plures vicinos agrestes id narrantes, qui
olim quidem detinebantur caligine impietatis, per
ejus autem doctrinam et miracula acceperunt lucem
Dei cognitionis. Quoniam autem cum hoc fecissent
perniciosi et scelerati daemones, non exterruerunt
athletam philosophiae, rursus in eum alias paravere
machinas. Noctu enim ululantes, et lampades ostentantes,
conabantur perterrefacere, et ejus rationem
perturbare. Ubi autem risit omnes eorum insultus, eo
postea relicto effugere.</p>
<p>Is autem cum duas rotas construxisset, quae duorum
<pb n="0110D"/>
cubitorum habebant diametrum, asseribus non
inter se compactis, sed disjunctis et separatis, ambas
rotas conjunxit. Deinde cum intus sedisset, et cuneis
et clavis disjunctas illas confixisset tabulas, sub dio
rotam appendit, tribus aliis altis lignis in terram defixis,
et superioribus eorum initiis aliis lignis commissis,
et in eorum medio duplici illa rota alligata,
et sublime elata. Hujus autem spatium quidem quod
est interius, habet quidem cubitorum duorum altitudinem,
cubiti vero latitudinem. In eo sedens vel potius
suspensus, annis jam fuit decem perpetuis. Cum
autem corpus habeat maximum, neque sedens quidem
potest collum erigere, sed semper sedet incurvatus,
genibus habens affixam faciem.</p>
<p>
          <pb n="0111A"/>Ad eum cum venissem, inveni quidem eum ex
Evangeliis colligentem utilitatem; eum autem interrogavi,
cupiens scire causam illius novi vitae instituti.
Ille autem Graeca lingua usus, erat enim Cilix
genere: Ego, inquit, multis peccatis obnoxius, et
credens suppliciis quorum minae sunt intentatae, hoc
vitae genus excogitavi, hoc agens ut castigetur corpus
poenis mediocribus, ut eripiar a magnitudine
earum quae exspectantur. Sunt enim illae graviores
non solum quantitate, sed etiam ipsa qualitate, sunt
enim involuntariae. Quod autem ab invito fit, id est
valde molestum; quod autem est voluntarium, etiamsi
sit laboriosum, minorem affert dolorem; sponte enim
suscipitur, sed non labor violentus. Si his ergo, inquit,
parvis molestiis minuero ea quae exspectantur,
<pb n="0111B"/>
hinc magnum lucrum referam. His auditis, ejus ingenii
solertiam valde sum admiratus, quod non solum
jam facta septa transiliebat, sed etiam ex se alia excogitabat
certamina; et quod non solum decertabat,
sed eorum etiam causas sciebat, et alios docebat.</p>
<p>Jam vero multa quoque miracula per ejus preces
fieri dixerunt accolae, non solum hominibus, sed
etiam camelis, et asinis, et mulis curationem per
eum adipiscentibus. Hinc universa illa gens quae impietate
detinebatur, paternum quidem abnegavit errorem,
divinae autem lucis accepit splendorem. His
utens administris, et templum daemonum diruit, et
maximam aedem excitavit victoria insignibus martyribus,
iis qui dii falso nominabantur, divos opponens
mortuos.</p>
<p>
          <pb n="0111C"/>Horum concedatur intercessionibus ut hic cum
eadem victoria certaminum terminum occupet, et
nos ab his et illo adjuti, simus vehementes amatores
certaminum philosophiae.
</p>
      </div2>

<div2>
        <head>CAPUT XXIX. MARANA ET CYRA.</head>
<p>Postquam optimorum et praestantissimorum virorum
vitae conscripsi institutum, operae pretium existimo
mulierum quoque meminisse, quae non minus,
si non etiam amplius, certaverunt. Eae enim sunt
digniores quae laudentur, ut quibus quidem obtigerit
natura imbecillior, eamdem autem quam viri ostendant
animi alacritatem, et a prima parente accepto
dedecore genus liberavere. Maranae autem et Cyrae
meminero in praesentia, quae tolerantiae certaminibus
<pb n="0111D"/>
omnes alias vicere.</p>
<p>His patria quidem est Berhoea, patriae autem genus
insigne, educatio autem generi conveniens. Sed,
his omnibus contemptis, cum exiguum quemdam locum
ante urbem comprehendissent, et intra eum
fuissent, luto et lapidibus ostium ostruxere.
Famulas autem quae ejusdem vitae volebant esse participes,
exstructo extra ambitum habitaculo, jusserunt
in illo habitare. Ipse autem per quamdam parvam
fenestram respiciunt ea quae ab illis fiunt, et
eas frequenter excitant ad orationem, et accendunt
ad divinum amorem; ipsae vero cum neque domum
habeant, nec tugurium, sub dio sua sponte vitam
agunt. Pro ianua autem eis quaedam parva exstructa
<pb n="0112A"/>
est fenestra, per quam necessarium <emph>856</emph> alimentum
accipiunt; et cum iis quae ad ipsas veniunt colloquuntur
mulieribus. Ad eam autem congressionem
definitum est tempus Pentecostes, alio autem tempore
vitam amplectuntur quietam: sola autem Marana
loquitur cum advenientibus; alteram autem
nemo audivit unquam loquentem. Ferrum autem
gestant, et tantum onus ferunt, ut Cyra, cui corpus
obtigit imbecillius, ad terram usque incurvetur, et
corpus minime possit erigere. Habent autem vela
maxima, ut retro quidem trahantur, et pedes omnino
contegant, anterius autem usque ad ipsam zonam
demittantur, vultum simul et collum, et pectus, et
manus occultantia penitus</p>
<p>Eas ego saepe vidi, intra januam intromissus; jusserunt
<pb n="0112B"/>
enim mihi aperiri, sacerdotii dignitatem honorantes.
Vidi ergo illud ferri pondus quod nec a viro
quidem forti et robusto ferri posset; et cum vehementer
rogassem, tunc quidem auferre potui: postquam
autem recessimus, id rursus suis membris
imposuere, collo quidem collare, lumbis autem
zonam, manibus autem et pedibus ea quae sunt eis
attributa. Hoc modo autem vivunt, non quinque solum
vel decem solis transactis annis, sed quadraginta
duobus. Et cum tanto tempore decertaverint, tanquam
quae nuper certamina attigerint, delectantur
sudoribus. Visione enim apprehendentes sponsi pulchritudinem,
facile ferunt cursus laborem, et properant
pervenire ad finem certaminis: videntes in
illo stare dilectum, et ostendentem coronam victoriae.
<pb n="0112C"/>
Ea de causa et imbris, et nivis, et solis excipientes
impetum, non cruciatum nec dolorem sentiunt; sed
ex iis quae videntur molesta, animi gaudium percipiunt.
Et divini Moysis aemulatae jejunium, ter tanto
tempore inediam sustinuere; quadraginta enim diebus
exigui cibi fuere participes. Ter quoque divini
Danielis a cibo abstinentiam sunt aemulatae, tres
dierum hebdomadas conficientes, et cibum corpori
suppeditantes.</p>
<p>Cum autem aliquando desiderassent salutarium
Christi passionum sancta loca comtemplari, venerunt
Aeliam, cum in via nihil cibi sumpsissent. Sed postquam
in illa urbem venerunt, et adorationem impleverunt,
cibum sumpserunt, et reversae sunt, rursus
a jejunis confecto itinere: est autem iter non
<pb n="0112D"/>
pauciorum quam viginti dierum.</p>
<p>Quin etiam cum victoria insignis Thectae cupiissent
videre aedem quae est in Isauria, ut dilectionis
in Deum flammam undequaque accenderent, sic profectae
sunt, et reversae sunt jejunae. Tantum eas divinum
amatorium fecit divino quodam furore debacchari:
tantam divinus amor earum in sponsum
concitavit insaniam.</p>
<p>Atque eae quidem quae tali vitae instituto femininum
genus exornavere, ut quae aliis fuerint exemplaria,
coronabuntur a Domino coronis victricibus. Ego autem
proposita quae hinc percipitur utilitate, cum
decerpsero benedictionem, ad aliam transibo narrationem.
</p>
      </div2>

<div2>
        <head>CAPUT XXX. DOMNINA.</head>

<pb n="0113A"/>
<p>Divini Maronis, cujus prius meminimus, vitam
aemulata Domina admirabilis, in horto maternae domus
parvum quoddam fixit tugurium. Ei autem tugurium
efficit panici stipula. Continuis autem lacrymis
non solum rigat genas, sed etiam vestimenta ex
pilis: talibus enim indumentis tegit corpus. Circa
gallorum autem cantum ad divinum templum, quod
non est procul, vadens cum aliis et feminis et viris,
universorum Domino offert laudes. Hoc autem facit
non solum die incipiente, sed etiam desinente; quovis
alio loco locum Deo consecratum magis esse venerandum
censens, et docens alios. Ea de causa et
ejus magnam curam gessit, matri persuadens et fratribus
<pb n="0113B"/>
ut facultates suas in id consumerent.</p>
<p>Habet autem nutrimentum lentem aqua madefactam.
Omnem autem hunc laborem sustinet, cum
sit plane exsiccato corpore et semimortuo. Pellis
enim subtilissima, et quae est instar membranae, est
ossibus tenuibus circumjecta, adipe et carne consumpta
a laboribus. Proponitur autem omnibus eam
videre volentibus, et viris et mulieribus, neque vultum
aspiciens, neque alii vultum spectandum exhibens,
sed amictu quidem penitus contecta, ad
genua autem usque incurvata, valde gracili autem
voce et non satis expressa loquens, et eam quoque
semper cum lacrymis proferens. Saepe enim cum
meam dexteram sumpsisset, et oculis imposuisset,
eam dimisit adeo madefactam, ut ex ipsa manu
<pb n="0113C"/>
distillarent lacrymae.</p>
<p>Eam ergo, cujus sunt tantae opes philosophiae,
flentem, lamentantem, et ingemiscentem similiter atque
eae quae sunt in extrema paupertate, quaenam pro
dignitate laudaverit oratio? Vehemens enim amor in
Deum illas parit lacrymas, ad divinam inflammans
contemplationem, et pungens aculeis, et urgens ad
eum qui est hinc futurus excessum.</p>
<p>Porro autem quamvis in his diu noctuque versetur,
ne aliorum quidem generum virtutis curam abjicit,
sed pro viribus quidem curat optimos athletas,
quorum meminimus, et quos praetermisimus. Curat
autem eos quoque qui ad ipsam veniunt; jubens <emph>857</emph> 
 quidem habitare apud vici pastorem, ipsa vero
mittens omnia quae sunt necessaria. Matris enim et
<pb n="0113D"/>
fratrum facultates ei sunt propositae ad sumptum faciendum,
quae per ipsum accipiunt benedictionem.
Quinetiam mihi quoque venienti ad illam partem (est
autem nostrae regioni ad Austrum) mittit et panem,
et fructus, et lentem madefactam.</p>
<p>Sed quousque prolixa utor oratione, studens omnem
ejus narrare virtutem, cum oporteat aliorum
quoque proferre vitam, quae imitatae sunt et hanc et
illas, quarum prius meminimus. Multae enim aliae
partim quidem vitam amplexae sunt solitariam, partim
autem vivere amarunt cum pluribus, adeo ut ducentae
et quinquaginta, et plures, et pauciores simul
vivant, uno cibo vescentes, super solas storeas ex
instituto dormientes, et manus quidem lanae attribuentes,
<pb n="0114A"/>
hymnis vero linguam consecrantes. Sunt
autem ejusmodi innumerabilia sapientiae gymnasia
non solum in nostra regione, sed etiam per totum
Orientem. Iis autem plena est et Palaestina, et Aegyptus,
et Asia, et Pontus, et tota Europa. Ex quo enim
Christus Dominus honoravit virginitatem, ut qui natus
sit ex virginitate, prata virginitatis natura germinavit,
et hos suave olentes, et qui non marcescunt, flores
offert Creatori: non virtutem in masculo et femina
discernens, nec in duas differentias dividens philosophiam;
est enim differentia corporum, sed non animorum.
In Christo enim Jesu, ut ait divinus Apostolus,
non est masculus et femina <note>(Galat. III)</note>. Una autem
mulieribus et viris est fides suppeditata. Unus enim
Dominus, una fides, unum baptisma: unus Deus et
<pb n="0114B"/>
Pater omnium, qui est super omnia, et per omnia,
et in omnibus nobis <note>(Ephes. IV)</note>. Quin etiam unum
regnum coelorum agonotheta proposuit victoribus,
hoc commune praemium definiens certaminibus.</p>
<p>Sunt ergo, ut dixi, multae et virorum et mulierum
pietatis palaestrae non apud nos solum, sed etiam in
universa Syria, et Palaestina, et Cilicia, et in ea quae
est media inter duos fluvios. In Aegypto autem dicunt
etiam plus quam quinque millia virorum habere monasteria,
qui operantur et interim Dominum laudant
hymnisque celebrant; nec solum ex operibus necessarium
alimentum comparant, sed etiam advenientibus
hospitibus et egentibus opem ferunt.</p>
<p>Sed omnia narrare non solum ego, sed nec omnes
<pb n="0114C"/>
scriptores potuerint; et ut maxime fieri posset, supervacaneum
id esse existimo, et honoris cupiditatem
quae nihil habeat commodi. Iis enim qui volunt
aliquam percipere utilitatem, sufficiunt ea quae dicta
sunt ad praebendum id quod desideratur.</p>
<p>Ideo enim et vitae diversorum fecimus mentionem,
et mulierum narrationes narrationibus virorum adjecimus,
ut et senes, et juvenes, et mulieres philosophiae
habeant exemplaria; et unusquisque eam quae
sibi cordi est vitam exprimens, habeat suae vitae
quamdam regulam et gnomonem, qui est situs in
narratione: et quomodo pictores ad exemplar respicientes,
et oculos imitantur, et nasum, et os, et genas,
et aures, et frontem, et ipsos capitis et barbae
pilos, et ad haec et sessionem et stationem; quin
<pb n="0114D"/>
etiam ipsos oculorum intuitus, sive sint laeti et alacres,
sive severi et truces; ita etiam oportet unumquemque
ex iis qui haec scripta legunt, volentem vitam
aliquam imitari, suam ad illam quam eligit componere.
Et quomodo fabri asseres rubrica dirigentes,
eo usque id quod est superfluum auferunt, donec
apposita regula, viderint asserem esse aequalem; ita
etiam eum qui velit vitam aliquam imitari, oportet
eam sibi ipsi ponere pro regula, et vitii resecare superflua,
et virtutis replere ea quae desunt. Ea enim
de causa scriptionis laborem suscepimus, utilitatis
occasionem proponentes volentibus.</p>
<p>Rogo autem eos qui sunt lecturi, ut cum ex aliorum
laboribus absque labore voluptatem capiunt, labores
<pb n="0115A"/>
suis compensent precibus. Eos quoque obsecro
quorum vitam conscripsi, ne me despiciant procul
degentem ab illorum spiritali chorea; sed trahant
infra jacentem, et ad virtutis tollant altitudinem, et
suo choro conjungant; ut non solum laudem alienas
<pb n="0116A"/>
divitias, sed ipse etiam habeam aliquam laudis occasionem,
et facto, et verbo, et cogitatione glorificans
Servatorem universorum; cum quo Patri gloria, cum
sancto Spiritu, nunc et semper et in saecula saeculorum.
Amen.
</p>
</div2>
</body>
  </text>
</TEI>