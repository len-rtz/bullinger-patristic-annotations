<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>In librum De interpretatione Aristotelis Minor</title>
              <author>Aristoteles; Boetius<date>480-525</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1847</date>
              </publicationStmt>
          <seriesStmt>
           <title>Patrologia Latina, vol. 64</title>
           <idno>AriBoe.InLiIMi</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	



<div1>
        <head>EDITIO PRIMA, SEU MINORA COMMENTARIA.</head>
        <head>LIBER PRIMUS.</head>
<p>
          <pb n="0293D"/>Magna quidem libri hujus apud Peripateticam
sectam probatur auctoritas. Hic namque Aristoteles
simplicium propositionum naturam diligenter examinat,
sed ejus series scrupulosa impeditur semita,
et sublimibus pressa sententiis, aditum intelligentiae
facilem non relinquit. Quocirca nos libri hujus enodationem
duplici commentatione supplevimus, et
quantum simplices quidem intellectus sententiarum
oratio brevis obscuraque complectitur, tantum hac
operis hujus tractatione digressimus. Quod vero altius
<pb n="0294D"/>
acumen considerationis exposcit, secundae series
editionis expediet. Nunc a me tantum lector exspectet
quantum pedetentim minutatimque secundum
orationis ordinem textumque sermonis id quod
angustia brevitatis latet intelligat. Et prius quae sit
hujus operis intentio breviter demonstrandum est.
Inscribitur etenim Graece liber hic <foreign xml:lang="greek">Περὶ ἑρμενείας,</foreign>
quod Latine de interpretatione significat. Quid ergo
sit interpretatio paucis absolvam. Interpretatio est
vox significativa per seipsam aliquid significans. Sive
<pb n="0295A"/>
enim nomen sit, quod per se significet, ut est homo.
Sive verbum, ut est curro. Sive quod grammatici
participium vocant. Sive pronomen. Sive ex his
juncta oratio, ut est, Homo currit. Sive quolibet alio
modo, vel nomen, vel verbum, vel ex his oratio
juncta, per se aliquid significet, interpretatio nominatur.
Quare cum sint quaedam in orationis partibus
quae per se nihil significant, aliis tamen junctae designant,
ut sunt conjunctiones vel praepositiones,
haec interpretationes esse non dicimus. Interpretatio
enim sive simplex est, ut nomen et verbum, sive
composita, ut ex his juncta copulataque oratio, vel per
seipsam significare debet, si simplex est, vel ex his
quae per se significant juncta esse, si composita est.
Quare interpretatio est vox aliquid per seipsam significans.
<pb n="0295B"/>
Sed quoniam verba nominaque interpretationes
sunt, oratio quoque omnis quae ex significantibus
per se praedicamentis jungitur interpretatio
nuncupatur, et quoniam plurimae sunt interpretationes,
inter quas illa quoque est oratio, in qua verum
falsumve inveniri potest, id est enuntiativa, de qua
hoc in libro tractandum est, idcirco Aristoteles de
communi nomine et continenti, libro titulum inscripsit.
Interpretatio namque est nomen et verbum,
et interpretatio etiam est hujusmodi: Omnis homo
animal est. Sed in hac verum falsumque auditor intelligit.
Haec enim oratio quae dicit omnis homo animal
est, vera vel falsa est. Interpretatio quoque est
etiam hujusmodi oratio: Da mihi codicem. In qua
verum falsumque nullus inveniat. Etenim da mihi
<pb n="0295C"/>
codicem, neque verum esse poterit neque falsum.
Quocirca quoniam de his solis orationibus in quibus
verum falsumque reperitur, quas enuntiationes, et
propositiones vocamus, quae interpretationes sunt,
disputaturus est, quoniamque de nominibus illis
verbisque dicendum est, quid sint, quamve vim in
significatione retineant, recte librum de interpretatione
signavit. Nec nos hoc turbet, quod sunt quaedam
interpretationes de quibus in hoc libro non
tractet. Tanquam enim si quis de homine disputans,
titulum operis de animali posuisset, quanquam non
de omni animali, tamen quoniam de aliquo disputaturus
esset, recte de animali libro nomen imponeret.
Ita nunc licet non de omni interpretatione
pertractet, tamen quoniam de una quae est enuntiatio,
et de nominibus et verbis, quae interpretationes
<pb n="0295D"/>
simplices sunt, dicendum erat, de communi et generali
vocabulum libro de interpretatione imposuit.
Est autem intentio libri hujus de simplici enuntiativa
oratione disserere. Simplex autem enuntiativa
oratio est, in qua cum verum falsumve sit, illud tamen
est ut sine conjunctione totus orationis ordo
proponatur, ut est: Homo est, homo animal est,
homo currit, homo pavidus currit. Hae enim propositiones
sine conjunctione propositae sunt, et hae
dicuntur praedicativae, quae sunt cum nomine et
verbo. Illa vero quae sunt hujusmodi: Si sol est super
terram dies est, duplices atque hypotheticae,
nec non etiam conditionales vocantur. Ponitur enim
<pb n="0296A"/>
si hoc sit, hoc esse, id est, si sol est, esse diem.
Quare hae simplices non sunt, sol est enim, et dies
est, duae propositiones sunt, quas una conjunctio <hi>si,</hi> 
 copulat atque componit. Sed de his nullus hoc
libro tractatus habebitur. Quare quoniam de simplicibus
enuntiativis orationibus tractaturus est, id est
de simplici affirmatione et simplici negatione, quoniamque
affirmationes et negationes verbis ac nominibus
conjunguntur, ut in ea quae est: Homo currit,
affirmatione, est homo nomen, currit verbum. Et
rursum: Homo non currit, negatio eodem nomine
verboque conjungitur. Recte prius de simplici affirmatione
et de simplici negatione, omninoque de
enuntiatione simplici disputaturus est. Quoniam omnis
enuntiatio simplex, verbis nominibusque conjungitur,
<pb n="0296B"/>
primam disputationem de nominibus et verbis
instituit. His enim prius ad scientiam venientibus,
tota facillime natura orationis aperitur. De quibus
autem ei in toto dicendum est libro, inchoans ipse
sic proponit.</p>
<div2>
          <head>DE SIGNIS.</head>
<p> <hi>Primum oportet constituere quid sit nomen, et quid
verbum, postea quid est negatio, et affirmatio, et enuntiatio,
et oratio.</hi> </p>
<p>In principio, inquit, hujus sermonis de enuntiatione
instituitur, constituere, id est definire, oportet
quid nomen sit, quid verbum. Haec enim (ut dictum
est) omnem conjungere orationem valent. Quae oratio
genus est aliarum orationum. Sunt enim principales
quinque orationum differentiae: Est autem
prima oratio deprecativa, ut: Jupiter omnipotens
<pb n="0296C"/>
precibus si flecteris ullis. Secunda imperativa, ut:
Suggere tela mihi. Tertia interrogativa, ut: Quo te,
Moeri, pedes? Quarta vocativa, ut: Huc ades, o Meliboee?
Quinta enuntiativa, in qua verum inesse falsumque
perspicitur. Hujus autem duae sunt species,
una affirmatio, altera negatio. Affirmatio est, ut:
Homo animal est. Negatio, ut: Homo animal non
est. Ergo orationem verba nominaque constituunt.
Enuntiationis autem oratio genus est. Enuntiatio
vero affirmationis et negationis. Quare elementa
quaedam sunt quae conjungunt orationem, nomina et
verba, et de his disputat primum, dehinc propositionis
duas ultimas species sumit, et dicit se de affirmatione
et negatione dicturum. Post has harum
genus proponit, id est enuntiationem. Ultimum vero,
<pb n="0296D"/>
quod horum maximum est, orationem. Est vero
quodammodo conversus ordo ab speciebus usque ad
earum genera prima perveniens. Proponendo enim
ab affirmatione et negatione ad enuntiationem, quod
est genus, ascensum est. Ab enuntiatione ad enuntiationis
genus, quod est oratio, propositionem operis
levavit, diverso tamen modo de cunctis disputat.
Prius enim de oratione, post de enuntiatione,
deinde de affirmatione, postremo de diffinitione negationis
edisserit, converso scilicet ordine. Sed hoc
posterius liquebit. Quod autem prius negationem,
postea proposuit affirmationem, nihil interest, cum
omnes species aequeve sibimet sint, et uni generi
aequaliter supponantur. Quocirca si affirmatio et
<pb n="0297A"/>
negatio enuntiationis species sunt, rectum est quamlibet
earum prius indiscrete proponere. Quemadmodum
autem affirmatio et negatio species enuntiationis
sint, et haec earum genus, secunda editione
monstrandum est.</p>
<p> <hi>Sunt ergo ea quae sunt in voce, earum quae sunt in
anima passionum, notae, et ea quae scribuntur, eorum
quae sunt in voce. Ac quemadmodum nec litterae eaedem
omnibus, sic nec eaedem voces. Quorum autem hae primo
notae, eaedem omnibus passiones animae sunt, et quorum
hae similitudines, res jam eaedem. De his itaque
dictum est in his quae dicta sunt de anima. Alterius est
enim negotii.</hi> </p>
<p>Quoniam nomen et verbum in definitionibus suis,
significativa paulo post propositurus est, primum explicat
<pb n="0297B"/>
quorum sint significativa quaecunque significant,
id est, quae designent ipsum nomen et verbum.
Tota autem ratio sensus hujusmodi est: Tria sunt
ex quibus omnis collocutio disputatioque perficitur,
res, intellectus, voces. Res sunt quas animi ratione
percipimus, intellectuque discernimus. Intellectus
vero quibus res ipsas addiscimus. Voces quibus id
quod intellectu capimus, significamus. Praeter haec
autem tria est aliud quiddam quod significat voces,
hae sunt litterae, harum enim scriptio vocum significatio
est. Cum rigitur haec sint quatuor, res, intellectus,,
vox littera; rem concipit intellectus, intellectum
vero voces designant, ipsas vero voces litterae
significant. Intellectus vero animae quaedam passio
est. Nisi enim quamdam similitudinem rei quam quis
<pb n="0297C"/>
intelligit in animae ratione patiatur, nullus est intellectus.
Cum enim video orbem vel quadratum, figuram
ejus mente concipio, et ejus mihi similitudo in
animae ratione formatur, patiturque anima rei intellectae
similitudinem, unde fit ut intellectus, et similitudo
sit rei, et animae passio. Horum autem rursus
quatuor, duae sunt naturales, duae secundum hominum
positionem. Voces namque et litterae secundum hominum
positionem sunt. Intellectus autem et res naturaliter.
Hoc illo approbatur, quod apud diversas
gentes diversis vocibus utuntur et litteris. Idcirco
quoniam ipsi sibi voces, quibus uterentur, et litteras
quibus scriberent, composuerunt. Intellectus autem
et res nullus posuit, sed naturaliter sunt. Neque enim
quod apud Romanos est equus, apud barbaros cervus
<pb n="0297D"/>
est, sed apud diversas gentes eadem rerum natura
est. Praeterea neque quod nos intelligimus esse equum,
canem barbari putant. Sed eadem apud diversissimas
gentes substantiarum intellectuumque ratio est constituta.
Quare duae harum sunt secundum hominum
positionem, id est voces et litterae, duae secundum
naturam, res et intellectus. Nunc ergo hoc dicit, quoniam
voces quidem significant intellectum, ipsas
etiam voces litterae significant. Sunt autem intellectus
animae passiones, et voces quidem et litterae naturales
non sunt. Quemadmodum enim vox non eadem apud
omnes gentes, ita nec litterae. Sed intellectus et res
easdem apud omnes quamlibet diversissimas gentes
invenies. Atque hoc est quod ait: Sunt ergo ea quae
<pb n="0298A"/>
sunt in voce, earum quae sunt in anima passionum
notae, id est, ipsae, inquit, voces intellectus qui sunt
animae passiones significant, eorumque sunt significativae;
ergo ea quae sunt in voce significant illas, et
earum sunt notae quae sunt animae passiones. Animae
autem passiones intellectus sunt. Igitur ea quae sunt
in voce, intellectuum qui sunt in anima passiones,
notae sunt eosque significant. Quoniam his, id est
vocibus, omnis significatur intelligentia mentisque
conceptio. At vero quod addidit: Et ea quae scribuntur,
eorum quae sunt in voce, tantumdem valet
quantum si diceret: Notae sunt litterae quae scribuntur
verborum et nominum quae sunt in voce. Monstravit
igitur voces intellectuum esse significativas,
et litteras vocum; nunc de eorum natura pertractat,
<pb n="0298B"/>
dicens: Et quemadmodum nec litterae omnibus eaedem,
sic nec eaedem voces. Hoc ad monstrandum
valet voces et litteras positione constitui, non natura.
Etenim diversae apud diversos sunt voces et litterae,
et quemadmodum litterae eaedem apud omnes homines
non inveniuntur, ita quoque nec voces. Quare hae
secundum positionem sunt, quod ipse reticuit velut
planum. Manifestum enim est, quod per gentes singulas
permutatur, hoc non natura constitutum esse,
sed positione. Quod vero addidit: Quorum autem hae
primum notae sunt, eaedem omnibus passiones animae
sunt, et quorum hae similitudines, res etiam eaedem,
ad hoc pertinet, ut naturales esse res intellectusque
declaret. Idem namque (ut dictum est) intellectus
passiones animae sunt, rerum vero similitudines. Ergo
<pb n="0298C"/>
nunc quidem hoc dicit: Quorum hae, id est voces, de
quibus supra dixerat, notae sunt, eaedem sunt animae
passiones, et ut nec litterae sunt eaedem, sic nec eaedem
voces. Quorum ergo hae voces significativae sunt,
id est passionum animae, hae sunt apud omnes eaedem
significant autem voces illa quae sunt intellectus:
intellectus igitur animae passio est, apud omnes homines
non diversa. Ergo naturalis apud omnes homines
est animi conceptio atque animae passio. Quorum
sunt notae ea quae versantur in vocibus. Docet autem
et res quarum sunt similitudines intellectus et animae
passiones, esse non positione, sed naturaliter constitutas.
Idcirco quod hae res quarum similitudines sunt
intellectus, qui intellectus animae passiones sunt,
apud omnes eaedem sunt. Hoc est enim quod ait, Et
<pb n="0298D"/>
quorum hae similitudines, scilicet animae passiones,
quae sunt similitudines rerum, res etiam eaedem. Ac
si diceret: Quorum intellectus sunt similitudines.
Qui intellectus animae passiones sunt, id est res apud
omnes eaedem sunt. Quod autem ita posuit: Quorum
autem hae primum notae, hoc sentit: de vocibus enim
dicit, quoniam quorum voces primum notae sunt, apud
omnes eaedem sunt animae passiones. Vox enim etiam
intellectum rei significat, et ipsam rem. Ut cum dico
lapis, et intellectum lapides et ipsum lapidem, id est
ipsam substantiam designat. Sed prius intellectum,
secundo vero loco rem significat. Ergo non omnia
quae vox significat passiones animae sunt, sed illa sola
quae prima; primo enim significatur intellectus, secundo
<pb n="0299A"/>
vero loco res. Sed intellectus passiones animae
sunt; quorum ergo primum notae sunt voces, eaedem
sunt apud omnes homines animae passiones. Est alia
quoque scriptura hoc modo se habens: Quorum autem
hae primum notae, hae omnibus passiones animae
sunt, et quorum hae similitudines, res etiam hae.
Quod si ita scriptum est, hoc dicere videtur: Ostendit
enim quorum sint notae voces, et quorum sint
rursus animae passiones; tanquam si diceret: Voces
quod significant, et quorum notae sunt, illae sunt
animae passiones, et rursus quorum similitudines
sunt hae quae sunt animae passiones, hae sunt res;
tanquam rursus si diceret: Quorum sunt similitudines
ea quae in intellectibus atque animae passionibus
sunt, illae res sunt. Sed de his disputationes trahere
longius non vult. Ait enim: De his quidem dictum
<pb n="0299B"/>
est, in his quae sunt dicta de anima. Alterius est enim
negotii. Etenim aliud est principaliter de intellectibus
animae disputare, aliud tantum sibi ad disputationem
sumere, quantum ad logicae possit pertinere peritiam.
Quare alterius negotii est principaliter de animae
passionibus disputare.</p>
<p> <hi>Est autem, quemadmodum in anima, aliquoties quidem
intellectus sine vero vel falso, aliquoties autem cui
jam necesse est horum alterum inesse, sic etiam in voce.
Circa compositionem enim et divisionem est falsitas et
veritas.</hi> </p>
<p>De enuntiatione dicturus in qua veritas et falsitas
invenitur, recte prius monstrare proponit, in qua
prolatione vocum horum alterum, id est aut veritas
aut falsitas inveniri queat. Sed omnis vox animi
<pb n="0299C"/>
sensa significat, quare ex animi intellectibus quidquid
evenerit vocibus indicatur. Ergo nunc hoc dicit:
Similitudo est, inquit, quaedam inter se intellectuum
atque vocum: quemadmodum enim sunt quaedam
simplicia quae ratione animi concipiuntur, et constituuntur
intelligentia mentis, in quibus neque veritas
ulla, neque falsitas invenitur, ita quoque in vocibus
est. Simplex enim intellectus, ut, verbi gratia, hominis
vel equi, neque falsitatem ullam retinet neque
veritatem; cum enim intelligo simpliciter hominem
et substantiam ipsam, nihil veri vel falsi in cogitatione
retineo. Quod si cursum rursus animi cogitatione
perspexero, cogitatio ipsa, quoniam simplicis rei tenet
intuitum, veritate et falsitate seclusa est. Sed quando
cursum et hominem junxero, et ex his aliquid intelligentia
<pb n="0299D"/>
mea fecero, id quoque si voce proferam, hujusmodi
erit: Homo currit. Tunc ex hac substantiae
et accidentis compositione et conjunctione hujusmodi
intellectus fit, in quo vel falsitas possit esse vel veritas.
Ergo quemadmodum in intellectu sunt quaedam
aliquoties simplicia vero falsoque carentia, aliquoties
autem cum jam necesse est aut veritatem inesse intellectui
aut falsitatem, sic est etiam in voce. Nam si
simplicem intellectum vero falsoque carentem vox
praeferat, ipsa quoque vox a veritate et falsitate relinquitur.
Quod si hujusmodi proferat intellectum,
qui in se verum falsumve contineat, ipsa quoque veri
falsique retinet significationem. Docuit autem per hoc
quod ait: Circa compositionem enim et divisionem
<pb n="0300A"/>
est veritas falsitasque, in qua prolatione vocis enuntiationes
possumus invenire. Quoties enim substantiam
cum accidente conjungimus atque componimus,
vel intellectum intellectui copulamus, ut fieri propositio
possit in cogitatione, tunc fit idem in voce. Et
est nunc affirmatio, ut: Homo currit. Hominem
quippe cursumque composuit atque conjunxit, et inde
affirmatio nata est veritatem continens vel mendacium.
Nunc vero negatio, si huic adverbium negativum
non junxero, et substantiam ab accidente divisero
atque disjunxero, ut est: Homo non currit, id
non quod est adverbium negativum, hominem a cursu
divisit atque disjunxit, factaque est inde negatio rursus
veritatem falsitatemve significans. Recte igitur
dictum est circa compositionem quod est affirmatio,
vel divisionem quod est negatio, veritatis falsitatisque
<pb n="0300B"/>
constare naturam.</p>
<p> <hi>Nomina igitur ipsa et verba consimilia sunt, sine
compositione vel divisione intellectui, ut homo, vel
album, quando non additur aliquid, neque enim verum
aut falsum est.</hi> </p>
<p>Nunc quid sit intellectus sine vero vel falso continuata
oratione prosequitur. Ea enim, inquit, quae
simplicia dicuntur, similia sunt simplicibus intellectibus,
qui sine ulla compositione vel divisione, animi
puro capiuntur intuitu. Cum enim homo vel album,
ipsa quidem simplicia sint, et significent aliquid, nihil
tamen neque verum neque falsum designant. Omne
enim simplex nomen vel verbum a veritate et falsitate
secluditur. Atque ideo (quoniam ut dictum est)
quaecunque sunt in vocibus, significant animae passiones,
<pb n="0300C"/>
simplices voces, et sine compositione vel divisione,
similes sunt his intellectibus quos sine compositione
et divisione simplex intelligentia concipit.
In his enim atque in hujusmodi nulla neque veritas,
neque falsitas invenitur; nisi enim aliquid addatur,
ut id quod simplex intelligis, vel per se constituas
esse, vel ei aliquid secundum esse conjungas, in his
veritas et falsitas non erit. Cum enim simpliciter dico
homo, si non aliquid addidero, ut verbum Est, et
fiat hujusmodi compositio: Homo est, vel hujusmodi
aliquid, ut: Homo vivit, quod idem valet, tanquam
si dicam: Homo vivens est; ergo nisi aliquid hujusmodi
fuerit adjunctum, quod intellectam rem vel per
se esse constituat, ut: Homo est, cum dico, per se
hominem esse designavi, vel juncto accidente tale
<pb n="0300D"/>
aliquid apponatur, quod idem ei quod est esse significet,
ut est: Homo vivit. Vita enim homini juncta
est, et vivit idem significat quod vivens est, nulla
veritas nec falsitas valet intelligi. Hoc autem convenientissimo
monstrat exemplo.</p>
<p> <hi>Signum autem hujus est, etenim hircocervus significat
quidem aliquid, sed quod nondum verum vel falsum, si
non esse, vel non esse, addatur, vel simpliciter, vel secundum
tempus.</hi> </p>
<p>Magnam vim habet exempli hujus subtilitas. Non
enim sola illa nomina vel verba falsitate ac mendacio
separata sunt, quaecunque simplicia sunt, sed etiam
illa quaecunque sunt composita, si sint dicta simpliciter.
Hircocervus enim compositum nomen est, significans
<pb n="0301A"/>
hircum et cervum. Sed nisi aut esse aut non
esse addatur, ut dicamus hircocervus est, vel hircocervus
non est, nullus inde veri falsive intellectus
poterit provenire. Ipsum enim quanquam sit compositum,
tamen simpliciter dictum, veritati vel falsitati
proximum non est. Si quis enim dicat tantum
hircocervus, nihil enuntiat. Quod si nihil enuntiat
praeter veritatem falsitatemque, quoddam compositum
designans nomen auditor intelligit. Quod vero ait vel
simpliciter vel secundum tempus, ad hoc valet, ne
putaremus tunc fieri solum de nomine enuntiationem.
Cum ei praesens tempus adjicitur, ut cum dicimus:
Hircocervus est, vel hircocervus non est, in his jam
veritas est aut falsitas. Sed non solum si praesens
tempus designet propositio, sed etiam si praeteritum,
<pb n="0301B"/>
ut si quis dicat: Hircocervus fuit; vel futurum, ut si
quis dicat: Hircocervus erit, enuntiationem facit.
Ergo hoc est quod ait vel simpliciter vel secundum
tempus, hujusmodi enim simpliciter facta enuntiatio
secundum praesens est. Etenim quod praesens dicimus,
tempus non est, sed confinium temporum. Tempus
autem est aut futurum aut praeteritum; ergo non
potest in eo quod est hircocervus veritas aut falsitas
inveniri, nisi ei aut esse aut non esse addatur, vel
praesens significans, quod est simpliciter, vel tempus
quod est praeteritum aut futurum. Si quis enim sic
dicat: Hircocervus est, simpliciter dixit, id est secundum
praesens. Si quis autem, Hircocervus erit
vel fuit, secundum tempus, futurum scilicet et
praeteritum. Haec igitur quae erant utilia praelocutus,
<pb n="0301C"/>
ad definitionem nominis, disputationis cursu accedit.</p>
        </div2>
<div2>
          <head>DE NOMINE.</head>
<p> <hi>Nomen igitur est vox significativa secundum placitum
sine tempore, cujus nulla pars est significativa, separata.</hi> </p>
<p>Omnis diffinitio genere et differentiis perficitur.
Sumpsit ergo ad diffinitionem vocem esse nominis
genus. Caetera vero quae exsecutus est, pro differentiis
aggregavit. Est autem hujus termini talis expositio:
Nomen est, inquit, vox. Sed vocum aliae sunt
quae significant, aliae quae nihil significant. Nomen
autem significat id cujus nomen est. Nomen igitur
est vox significativa. Vocum significativarum aliae
sunt naturaliter, aliae non naturaliter. Naturaliter est
vox significativa, ut ea quae dolores naturaliter monstrat
aut gaudia. Non naturaliter vero significativae
<pb n="0301D"/>
voces sunt, quas secundum positionem esse dicimus.
Secundum positionem vero sunt, quas sibiipsi homines
posuerunt, ut cum dixit aliquis: Primus qui rebus
nomina condidit, haec substantia dicatur aurum, hic
lapis, haec aqua, et alia similia. Tales igitur voces
secundum positionem sunt. Et ita secundum positionem,
quemadmodum ipsis hominibus placuit, a
quibus nomina illa formata sunt. Hujusmodi ergo
voces quae secundum positionem sunt, secundum ponentium
placitum sunt. Sed nomen non naturaliter
significat. Apud diversas enim gentes, diversa sunt
nomina. Quae autem apud diversos diversa sunt, ea
non sunt naturaliter, sed secundum placitum eorum
qui posuerunt, positionemque ponentium. Alioqui si
<pb n="0302A"/>
naturaliter essent, quemadmodum ea quae dulcia sunt
apud Romanos, non eadem sunt apud Scythas amara,
nec acida, sed apud ipsos quoque dulcia, et apud
omnes gentes sunt eodem modo. Ita quoque omnia
nomina si naturaliter essent, eisdem omnes homines
uterentur. Quare quoniam nomina naturaliter non
sunt, nec naturaliter significant, secundum placitum
sunt, scilicet ponentium atque auctorum, et a quibus
nomina ipsa rebus impressa sunt. Est ergo nomen
vox significativa secundum placitum. Secundum placitum
autem positionemque significantium vocum,
aliae tempus secum ad significationem trahunt, aliae
praeter tempus praedicantur. Tempus secum trahunt,
ut est curro et lego, vel cucurri et legi, et quaecunque
sunt verba. Omne enim verbum cum tempore est.
<pb n="0302B"/>
Nomina vero sine tempore sunt. Cum enim dico:
Socrates, vel Plato, vel albedo, vel aliquid hujusmodi,
temporibus carent. Nomen ergo vox est significativa
secundum placitum sine tempore. Vocum
significativarum secundum placitum sine tempore,
aliae sunt quarum partes aliquid extra significant, aliae
quarum partes extra nihil designant. Haec namque
vox, quae est, Socrates cum Platone aliisque discipulis,
quae est oratio, et significativa est, et secundum
placitum. Partes namque ipsius quae sunt nomina,
secundum placitum sunt, et sine tempore. Nulla namque
in ea ne imaginatio quidem temporis invenitur,
sed habet hoc quod partes ejus extra significant.
Tota namque oratio est, Socrates cum Platone aliisque
discipulis; sed ejus pars Socrates, si a tota oratione
<pb n="0302C"/>
disjuncta sit, significat aliquid. Nominis autem
pars nihil extra significat; ipsius enim nominis quod
est Socrates, quod disjunctum a tota connexione
significat, partes nihil extra designant. Neque enim <hi>So,</hi> 
 neque <hi>cra,</hi> neque <hi>tes,</hi> aliquid praeter totum nomen
extra designant. Quare rectissime diffinitio constituta
est: Nomen esse vocem secundum placitum designativam
sine tempore, cujus partes nihil extra significant.
Hoc autem propositis docet exemplis.</p>
<p> <hi>In nomine enim quod est equiferus, ferus per se nihil significat,
quemadmodum in oratione quae est equus ferus.</hi> </p>
<p>Si enim sit oratio quae dicat equus ferus, duas res
significat; equum et ferum. Utrumque enim est,
unum substantia, alterum quale. Qui vero dicit
equiferus, unum nomen est, et ei unum quod significat
<pb n="0302D"/>
subjectum est; quocirca unum quoque permistio
ista significat; quod si unum significat tota permistio,
pars inde separata nihil extra designat. In toto enim
nomine quod est equiferus, consignificat quidem ferus,
per se vero nihil significat; quod si per se id quod
dicimus ferus aliquid significare; arbitremur, non jam
erit pars nominis, sed ipsum erit integrum nomen,
et habebit partes <hi>fe</hi> et <hi>rus.</hi> Quocirca, quoniam nominibus
unum subjectum est, et unum significat totum
nomen, vel si sit aequivocum, vel si non sit: canis
enim cum sit aequivocum, semel totum latrabilem,
secundo totum coelestem, et rursus totum marinum
significat, quare quoniam quodlibet nomen unum
aliquid significat totum, pars ejus separata, et velut
<pb n="0303A"/>
a tota compositione se juncta, in qua unum aliquid
consignificabat, nihil extra significat. Dat autem
differentias simplicium nominum et compositorum.</p>
<p> <hi>At vero non quemadmodum in simplicibus nominibus,
sic se habet etiam in compositis. In illis enim
nullo modo pars significativa est, in his autem vult
quidem, sed nihil significat separata, ut in eo quod
est, equiferus, ferus.</hi> </p>
<p>Simplicia, inquit, nominis partes, quoniam non
constant ex aliis partibus, ne imaginatione quidem
significationis aliquid produnt, ut in eo nomine quod
est homo, neque <hi>ho,</hi> neque <hi>mo,</hi> quidquam significant,
neque significare putantur, idcirco quoniam
simplex nomen est. In his vero quae composita sunt,
quoniam ex duobus significativis in unam significantiam
<pb n="0303B"/>
rediguntur, vult quidem significare aliquid
pars, sed nihil separata designat. In eo enim quod
est equiferus, dat quidem imaginationem aliquam
significationis, et putatur significare ferus. Hoc est
enim quod dicit: vult quidem, sed nihil extra separatumque
significat. Si enim hoc ipsum ferus ut pars
nominis dicatur, dimidium nomen dicitur ejus quod
est equiferus, dimidium autem nomen nihil designat.
Ergo id quod dicimus ferus, cum alia parte
nominis quae est equi unum consignificat, id est
equiferus, separatum etiam nihil extra designat.
Quod si rursus ipsum nomen extrinsecus, non in alterius
nominis parte ponatur, per se sibi significat
velut nomen. Ergo non est similis in simplicibus
nominibus compositisque partium consignificatio.
Sed simplicium quidem nominum partes nec ipsae
<pb n="0303C"/>
significant, nec significare putantur. Compositorum
vero volunt quidem partes aliquid significare, et
dant significationis imaginationem, et significare
aliquid putantur, sed nullius separatim retinent significationem.</p>
<p> <hi>Secundum placitum vero. Quoniam naturaliter nomen
nullum est, sed quando fit nota.</hi> </p>
<p>Tunc enim significat nomen secundum placitum,
quando fit nota alicujus rei, id est quando significat
aliquam rem, ut scindapsus. Quandiu enim huic
voci nihil subjectum est, scindapsus nomen non est.
Nam nominis est significare subjectum, scindapsus
autem subjectum non significat. Non igitur nomen
est. Ac rursus est hujus constituere subjectum, nominis
autem significare subjectum est. Non enim
<pb n="0303D"/>
nomen aliquid diceretur, nisi a subjecti significatione
hoc traheret, praecipue cum nomen dicatur
quasi notamen. Itaque cum scindapsus subjectum
significat nomen est. Constat igitur nomen esse secundum
placitum, sed tunc quando fit nota, id est
quando aliquod subjectum significat.</p>
<p> <hi>Nam designant et illitterati soni, ut ferarum, quorum
nullus est nomen.</hi> </p>
<p>Dixerat superius in diffinitione, nomen esse secundum
placitum, non natura. Hoc autem nunc diligentius
monstrat dicens nihil esse nominum naturaliter.
Atque ideo non illi sufficit ad diffinitionem
quod est significativa vox, nisi illud quoque adderet
quod secundum placitum vox significativa est. Alioqui
<pb n="0304A"/>
multi illitterati soni significant, ut sibilus aliquid
interdum significat. Ferarum quoque mutorumque
animalium voces interdum aliqua significatione praeditas
esse perspicimus. Quaedam enim vox canum
iram significat, hinnitus quoque equorum saepe alterius
equi consuetudinem quaerit. Sed haec naturaliter
significant, atque ideo nomina sunt; quod igitur naturaliter
significat, nomen non est. Atque haec hactenus.
Nunc quemadmodum facta sit definitio videamus.
Quod dixit nomen esse vocem, traxit a genere definitionem.
Quod significativam esse consequenter
apposuit, nomen ab non significantibus vocibus separavit.
Quod secundum placitum, a naturaliter significantibus
vocibus natura nominis divisa est. Quod
sine tempore, ad verborum discrepantiam respicit.
<pb n="0304B"/>
Quod ejus nullam partem extra significare propositum
est, idcirco dictum est ut nomen ab orationibus
distare videretur. Hactenus quidem de tota
nominis definitione tractatum est, et quibus differentiis
ab aliis vocibus distare possit nomen explicitum
est. Nunc autem quae videntur in definitionem
nominis incurrere, an nomina sint, diligentius
quaerit.</p>
<p> <hi>Non homo vero non est nomen. At vero nec positum
est nomen quo illud oporteat appellare. Nam neque
oratio, neque negatio est, sed sit nomen infinitum,
quoniam similiter in quolibet est, et quod est, et quod
non est.</hi> </p>
<p>Nunc disserit qualia esse arbitrari oportet, quae
cum sub definitione nominis quidem cadant, integra
tamen nomina non esse videantur. Unde fit ut his
<pb n="0304C"/>
diligentissime distributis, integerrima nominis definitio
concludatur. Hoc enim quod dicimus non
homo quid sit, ambigitur. Oratio enim non est. Omnis
enim oratio verbis nominibusque conjungitur.
Hoc autem quod dicimus non homo, duabus quidem
partibus constat, sed unum in se retinet nomen,
verbum vero non habet. Negativa enim particula,
quae est non, neque nomen est neque verbum. Rursus
negatio non est. Omnis enim negatio verum falsumve
significat. Non homo vero quod dicimus,
neque verum est neque falsum. Nisi enim (ut supra
ait) aliquid quod sit proximum ad id quod est esse
addatur, nulla veritatis aut falsitatis ratio in qualibet
orationis partium compositione perficitur. At
vero non homo nomen non est. Omne enim nomen
<pb n="0304D"/>
unam rem significat definitam, ut cum dicimus
homo, substantiam significat nec quamlibet, sed rationalem
atque mortalem. Eodem modo et caetera
nomina. Qui vero dicit non homo, hominem quidem
tollit. Quid autem illa significatione velit ostendere,
non definit, potest enim quod homo non est, et
equus esse, et canis, et lapis, et caetera quaecunque
homo non fuerint. Quare quoniam id quod definite
significare potest, aufert in eo negativa particula,
quid vero significare debeat, definite non dicit, sed
multa atque infinita unusquisque auditor intelligit.
Dicatur, inquit, nomen infinitum. Hoc enim quod
dicimus non homo, tam multa significat quam multa
sunt quae a definitione hominis disjunguntur. Sed
<pb n="0305A"/>
hoc Aristoteles vocabulum, cum infinitum nomen
vocaret, primus invenit. Apud antiquiores enim ista
quidem erat dubitatio, sed huic differentiae qua differt
nomen definitum ab hujusmodi nomine quod cum
negatione proponitur, impressum vocabulum non
erat, quod ipse testatur dicens: At vero nec positum
est nomen quo illud oporteat appellari.
Nullus enim posuit vocabulum quo oporteat appellari
id quod dicimus, non homo; sed Aristoteles perspicaciter
infinitum nomen hujusmodi praedicamentum
censuit appellari.</p>
<p> <hi>Catonis autem vel Catoni, et quaecunque talia sunt,
non sunt nomina, sed casus nominis.</hi> </p>
<p>Omnis, inquit, casus alterius casus est. Itaque fit
ut quicunque casus sit alterius inflexio videatur.
<pb n="0305B"/>
Ergo quod dicimus hujus Catonis, vel huic Catoni,
vel alia hujusmodi, casus nominum sunt. Unde fit ut hi
casus inflexiones quoque dicantur, sed omnis inflexio
alicujus inflexio est. Quod autem inflectitur,
ab eo quod ipsa inflexio fit prius est, quare cum id
quod dicimus Cato nomen sit, et sit primum, distat
ab inflexionibus suis. Inflexio autem nominativi genitivus
est, et caeteri. Nullus enim dixerit recte
nominativum casum esse. Si enim id quod dicimus
Cato alicujus casus sit, cujus casus esse possit,
oportet ostendi, sed ante id quod dicimus Cato, nullus
praedicatur casus: igitur quoniam Cato nomen
nullius inflexionis est, nec omnino casus est. Caeteri
autem casus qui dicuntur nominativi inflexione formantur,
Catonis, et Catoni, et Catonem; quare si
<pb n="0305C"/>
distant ea quae ab inflexione nascuntur ab his quae
inflectuntur, distant quoque hi qui omnes casus, qui
sunt Catonis, Catoni, Catonem, ab eo quod est Cato,
id est a nomine principali: sed hic Cato nomen est,
casus igitur nomina non sunt. Aliud enim est ipse
casus, aliud cujus est casus. Quocirca si nominis
haec omnia casus sunt, haec nomina non sunt. Atque
ideo prudenter veteres omnes casus genitivum, dativum,
accusativum, vocativum, ablativum, suis diversisque
nominibus vocaverunt. Primum vero alias
rectum, quasi a nullo inflexum, alias nominis ipsius
vocabulo nominativum dixerunt. Quare nunc hoc
Aristoteles exsequitur, qui casus nominum videantur
non esse nomina, sed tantum nominum inflexiones,
id est casus.</p>
<p>
            <pb n="0305D"/> <hi>Ratio autem ejus in aliis quidem eadem est, sed differt.
Quoniam cum est, vel fuit, vel erit, adjunctum, neque
verum neque falsum est; nomen vero semper, ut Catonis
est, vel non est, nondum enim aliquid verum
dicit aut falsum.</hi> </p>
<p>Ratio, inquit, id est definitio nominis et casus nominis,
eadem est, nam sicut nomen vox significativa
est secundum placitum sine tempore, ut ejus pars
nulla extra significet, sic etiam casus. Nam vox est
et secundum placitum designativa, et cujus separatae
partes nihil extra designant. Ergo eadem diffinitio
ratioque nominis est et casus nominis, sed his una
additur differentia, quod omne nomen cum eo quod
dicitur est, aut non est conjunctum, aut affirmativam
<pb n="0306A"/>
enuntiationem facit, aut negativam, ut Socrates est,
vel Socrates non est. Hic enim quoniam veritas aut
falsitas incidit, enuntiationem esse necesse est; in
casibus vero quamvis addas est, aut non est, nulla
inde affirmatio neque negatio fit. Neque enim in hos
ulla veritas aut falsitas cadit. Si quis enim dicat,
Socratis est, Socratis non est, vel Catonis est, Catonis
non est, quid sit vel non sit non apponens, cum
simplici casu, est, aut non est, jungens, imperfectam
faciet orationem a falsitate ac veritate disjunctam.
Quare nulla enuntiatio est. Ergo differt nomen a casu,
quod nomen quidem cum est, aut non est junctum,
vel verum vel falsum facit. Casus vero neque verum
dicit neque mentitur. Etenim nullo alio addito trunca
est atque imperfecta sententia; sed quorsum istuc?
<pb n="0306B"/>
ut definitio scilicet nominis integerrima compleretur.
Etenim jam nunc definitio nominis hoc modo est:
Nomen est vox significativa, secundum placitum,
sine tempore, cujus nulla pars significativa est separata,
definitum aliquid significans, cum est aut non est
juncta faciens enuntiationem. Sed de nomine hactenus.
Nunc verbum diligentissima definitione determinat.</p>
        </div2>
<div2>
          <head>DE VERBO.</head>
<p> <hi>Verbum autem est, quod consignificat tempus, cujus
pars nihil extra significat, et est semper eorum quae
de altero praedicantur, nota.</hi> </p>
<p>Verbum distat a nomine in hoc solo quod nomen
sine tempore est, ut supra jam dictum est, verbum
vim temporis in significationibus trahit, et esset quidem
plena definitio verbi, si alia in eo omnia quae
<pb n="0306C"/>
in nomine posita sunt ponerentur, hoc solo discrepante
quod verbum consignificat tempus, essetque
definitio ita: Verbum est vox significativa secundum
placitum, cujus nulla pars extra significativa est; sed
quoniam sunt illa nomini verboque communia, proprium
autem verbi est consignificare tempus; a proprietate
definiti, scilicet verbi, qua a diffinitione nominis
segregatur, verbum voluit diffinire. Diligenter autem
ait, consignificat. Nam significat nomina tempus,
ut dies, ut annus, haec enim temporum nomina sunt.
Verbum autem proprie consignificat tempus, principaliter
enim aut passionem designat, ut actum, ut
cum dico, accuso vel accusor. Sed cum ipsa actus
passionisque significatione, vim quoque secum temporis
trahit, ut ille actus aut passio praeter praesens,
<pb n="0306D"/>
aut futurum, aut praeteritum, aut quod inter haec est,
esse non possit. Et est semper eorum quae de altero
praedicantur nota. Sensus hujusmodi est: Omne, inquit,
verbum significat aliquod accidens, quod accidens
semper de altero praedicatur. Nam si omne
verbum aut actionem aut passionem designat, actio
vero et passio in accidentibus numerantur, omne
verbum vim significat accidentis; sed accidens semper
de eo praedicatur quod sibi subjectum est, ut album
de corpore, et durum de ferro. Quare omnia
verba ejusmodi aliqua designant, quae semper de
altero praedicantur, quod per hoc scilicet dixit, quod
ait verbum notam esse, id est significationem eorum
quae de altero praedicantur, quod idem valet tanquam
<pb n="0307A"/>
si diceret: Verbum semper accidentia significat, quorum
haec natura est ut semper de altero praedicentur;
cujus enim quaelibet res nota est, hanc ipsa
quae nota est, designat.</p>
<p> <hi>Dico vero quoniam consignificat tempus, ut cursus
quidem nomen est, currit autem verbum, consignificat
enim nunc esse.</hi> </p>
<p>Supra in nominis diffinitione proposuit nomen
esse sine tempore, quod nunc quoque hoc monstrat
exemplo, et diligentissimo quidem. Nam idem praedicamentum
ad nomen relatum sine temporis consignificatione
monstratur, ad verbum vero, videtur
esse cum tempore. Cursus enim simpliciter dictus
ut nomen et ut res propria, sine tempore est, si
vero in actionem, quae verbi semper est, inducatur,
<pb n="0307B"/>
mox proprietatem verbi ac temporis in se suscipit
significationem. Currit enim verbum est, et significat
actionem, et cum eadem tempus ostendit, monstrat
enim nunc esse, id est praesens tempus. Consignificat
autem idcirco dictum est, quoniam quod dicimus
currit, actum quidem quemdam significat, cum eo
vero actu in ipsa significatione verbi praesens tempus
inducitur, atque ideo diligenter ait consignificat. Et
est haec verborum subtilitas in Aristotele mirabilis.</p>
<p> <hi>Et est semper eorum quae de altero dicuntur nota,
ut eorum quae de subjecto vel in subjecto sunt.</hi> </p>
<p>Semper, inquit, verbum ea significat quae de altero
praedicentur. Quae sint autem haec quanquam
brevissima, ipse tamen ostendit. Est autem consuetudo
Aristotelis ea quae accidentia sunt, in subjecto
<pb n="0307C"/>
esse dicere. Nec non etiam eadem ipsa accidentia de
subjecto praedicari, idcirco quod omnia quaecunque
accidentia sunt, vel denominative, vel quolibet alio
modo et de subjecto praedicantur, et in subjecto
sunt. Nunc ergo hoc dicit, tale quiddam significat
verbum, quod semper accidens sit, quod accidens
vel in subjecto semper, vel de subjecto
praedicatur. Est alia quoque expositio hoc modo,
de subjecto dicitur genus semper ad species. Ergo
eorum quae sunt accidentia, alia sunt individua,
alia generalia, et illa quidem quae sunt individua, in
subjecto tantum sunt, ut quodlibet particulari corpori
accidens, alia vero sunt generalia accidentia,
quae de aliis accidentibus praedicantur, ut de subjectis,
ut est color, namque praedicatur de albedine et
<pb n="0307D"/>
nigredine et caeteris. Ergo nunc omne, inquit, verbum
quiddam quod de altero praedicatur, significat.
Sed hoc hujusmodi erat, quod aut particulare sit, et
in subjecto tantum, ut est, currit. Cursus enim de nullo
alio praedicatur subjecto, nisi tantum in subjecto est,
aut generale erit illud accidens et universale, ut de
alio rursus accidente praedicetur ut de subjecto, ut
si dicam movetur. Hoc enim quod dicimus movetur,
de subjecto cursu praedicatur, qui currit enim movetur.
Significat igitur verbum aut particulare accidens,
quod est tantum in subjecto, aut universale,
quod de alio accidente velut de subjecto praedicatur.
Hactenus definitionem verbi distribuit. Nunc vero
sicut fecit in nomine, ea quae in verbum incidere
<pb n="0308A"/>
poterant, et verba non esse, a verbi ratione et proprietate
disjungit.</p>
<p> <hi>Non currit vero, et non laborat, verbum non dico.
Consignificat etenim tempus, et semper de aliquo est.
Differentiae autem huic nomen non est positum, sed
fit infinitum verbum.</hi> </p>
<p>Sicut in nomine fecit, ita quoque in verbo ad integram
definitionem verbi proprietatemque contendit
Ait enim, non currit, non esse verbum. Et idcirco
quod verbum omne finitum aliquid designat. Non
currit autem quemadmodum infinitum sit, paulo post
demonstrabitur quod neque oratio est. In hoc enim
quod dicitur non currit, neque duo verba sunt, neque
duo nomina, neque nomen et verbum, quae sola
possunt jungere orationem. At vero negatio non est,
<pb n="0308B"/>
etenim tota imperfecta sententia est, sed neque huic,
inquit, antiquiores posuere vocabulum. Haec enim
differentia quae est non currit, et non laborat, quae a
verbo puro et simplici distat, nullo apud antiquiores
vocabulo nuncupata est. Differentiam autem vocavit
id quod dicitur non currit, et non laborat, ab eo
quod est currit et laborat. Sed quoniam his nullum
est nomen ab antiquis impositum, Aristoteles nomen
ipse constituit dicens: Sit verbum infinitum. Alioqui
maximam dubitationem facit hujus praedicamenti
similitudo, quod ipsum quidem praedicamentum vox
est designativa secundum placitum, et de altero praedicatur,
et consignificat tempus, idem scilicet quod
verbum quod est currit. Sed hoc solo differre perspicitur,
quod illud finitum verbum est, hoc infinitum.
<pb n="0308C"/>
Cur autem hoc infinitum est, continua ratione persequitur.</p>
<p> <hi>Quoniam similiter in quolibet est, et quod est, et
quod non est.</hi> </p>
<p>Infinitum, inquit, verbum est, quoniam cum de altero
semper praedicetur (non currit enim de altero
dicitur), tamen aeque vel de subsistente re, vel de non
subsistente praedicari potest, ut in eo quod est, homo
non currit, homo res est subsistens. Ergo dicitur id,
quod est non currit, de homine, id est de re subsistente.
Rursus dicimus, chimaera non currit, chimaera
vero non est, nec omnino subsistit. Et potest
de ea vere dici, quod omnino non currit. Ergo id
quod est, non currit, et de ea re quae subsistit atque
est in rebus dicitur, et de ea quae neque est, neque
<pb n="0308D"/>
esse poterit, praedicatur; quare infinitum dicitur
verbum. Nec solum hoc, sed illud etiam, quod cui
dicit currit, rem quam quisque faciat, definite significat.
Cum vero dicit, non currit, ipsum quidem cursum
videtur auferre, sed utrum sedeat, an jaceat, an
ambulet, an aliquid aliud faciat non relinquit. Quare
quoniam et ea quae sunt, et ea quae non sunt, infinita
sunt, et de his omnibus praedicatur, quoniamque id
quod tollit finitum est, quod vero ponit infinitum,
propter hoc, verbum vocabitur infinitum.</p>
<p> <hi>Similiter autem curret et currebat verbum non est,
sed casus verbi. Differt autem a verbo quod hoc quidem
consignificat praesens tempus, illa vero quae circa sunt.</hi> </p>
<p>Ut in nomine fecit cum casus a nominibus distinxit,
<pb n="0309A"/>
ita quoque casus verborum nunc a verborum ratione
disjungit. Curret enim quod futurum est, vel currebat
quod praeteriti retinet partem, vel cucurrit quod
est integrum perfectumque praeteritum, non sunt
verba, sed verborum casus, praesens enim aut futurum
exspectat, aut praeteritum relinquit. Atque ideo
futurum tempus ad praesens tendit, praeteritum a
praesenti inchoat. Unde fit ut principaliter contineat
verbum id quod est praesens, ut sit verbum integrum
quod praesens designat. Haec autem quae praeter praesens
in aliqua significatione sunt, non sunt verba,
sed verborum casus. Hic quoque sicut in nomine fecit,
verborum et casuum differentiam prodit. Ait enim:
Omne verbum praesens significat tempus. Casus verborum
illud tempus significat, quod circa ipsum praesens
<pb n="0309B"/>
est, idque complectitur. Complectuntur autem
id quod est praesens, circa quod ipsum sunt, futurum
et praeteritum tempus; inter utraque enim tempora
praesens locatur. Quidquid ergo vel futurum
tempus, vel praeteritum significat, quae tempora praesens
complectuntur et circa sunt, non verba, sed
verborum casus dicuntur. Est ergo integra definitio
verbi. Verbum est vox significativa secundum placitum
cum tempore, cujus nulla pars extra significativa
est separata, definitum aliquid significans, praesentis
significationem tenens. Quoniam vero pars
verbi nihil extra designet, ex eo manifestum est quod
ne nominis quidem pars quidquam extra significat.</p>
<p> <hi>Ipsa itaque secundum se dicta verba, nomina sunt,
et significant aliquid. Constituit enim qui dicit intellectum,
et qui audit quiescit.</hi> </p>
<p>
            <pb n="0309C"/>Subtilissimum quidem ingreditur sensum, sed est
hujusmodi: Omne, inquit, verbum per se et sine alterius
conjunctione prolatum, nominis quodammodo
speciem tenet, et vere nomen est. Cum enim dico,
Homo currit, tunc id quod dixi currit, ad hominem
referens integrum feci verbum, quoniam sine dubio
semper de altero praedicatur. Sin vero per se dixero
currit, suum quiddam quodammodo facio ipsum currit,
cum nullo alio jungens, et fit mihi nomen. Unde
Graeci quoque his per se dictis verbis, aliquoties addunt
articularia praepositiva, ut est <foreign xml:lang="greek">τὸ τρέχειν, τοῦ
τρέχειν.</foreign> Si quis enim dicat, velocius est id quod est
currere eo quod est ambulare, in illo nominativum
junxit articulum, dicens, id quod est currere; in illo
<pb n="0309D"/>
vero ablativum, dicens, eo quod est ambulare. Velut
si quis in nomine dicat, id quod est scamnum levius
est eo quod est ostium, hoc quod diximus, id quod
est scamnum, ad ipsum scamnum articulare praepositivum
junximus, tanquam si diceremus, hoc scamnum.
Et quod rursus diximus, eo quod est ostium,
tanquam si diceremus, hoc ostio. Ita quoque cum
dicimus, velocius est id quod est currere eo quod est
ambulare, hoc quod dicimus, id quod est currere, ita
ponimus tanquam si dicamus, hoc currere; et rursus,
eo quod est ambulare, tanquam si diceremus ablativo
modo, ambulare, quasi translatum ad nomen sit,
dictumque sit hac ambulatione. Quare per se dicta
verba nomina sunt. Et est hujus rei probatio quam
<pb n="0310A"/>
ipse Aristoteles ponit. Cum enim simplex dicimus
nomen, auditoris inchoat intellectus cum nostra prolatione,
et dum proferimus, dicentis sequitur vocem,
et tunc quiescit, cum illud nomen fuerit expletum.
Cum enim dico, Hippocentaurus, ingreditur a prima
syllaba audientis intellectus, et usque ad finem totius
nominis non quiescit. Ubi vero extremam audierit
syllabam, mox quid dictum sit auditor intelligit,
et ad ejus intelligentiam conquiescit. Sic ergo et
in verbo, cum dicimus currere, intellectus quidem
audientis per ejus syllabas quae sunt, <hi>cur,</hi> et <hi>re,</hi> et
rursus <hi>re,</hi> vadit; sed ubi extremam audierit syllabam,
mox totius verbi capiens significationem intellectus
quiescit. Ergo verbum per se dictum nomini
simile est, et est quodammodo nomen. Sicut enim
<pb n="0310B"/>
in nomine is qui dicit, intellectum audientis ultimae
syllabae prolatione, et totius nominis perfectione constituit,
et is qui audit quiescit, et ultra ejus intelligentia
non progreditur, ita quoque et verbum, si
per se dicatur, audientis constituit intellectum, quod
si cum alio conjungatur, nondum tota intelligentia
constituitur audientis. Ut cum dico, Socrates ambulat,
in solo ambulat, quod est verbum, non consistit
perfecta sententia, nisi in toto, quod est Socrates
ambulat. Rursus cum dico, ambulare, moveri est,
non in unoquoque horum verbo sententia constituta
est, sed in tota oratione conquiescit auditor. Idcirco
quoniam si verbum de verbo altero subjecto praedicetur,
utriusque verbi significationem jungit auditor,
et non per se verbum ipsum considerat quod dicitur,
<pb n="0310C"/>
sed ad alterum refert, ut ambulare moveri est, ambulationem
ad motum, vel Socrates ambulat, ambulationem
ad Socratem. Tunc ergo fit integrum verbum,
cum refertur ad alterum. At si simpliciter praedicetur,
verbum nomen est, idcirco quod sicut nomen dictum,
ita quoque verbum audientis constituit intellectum.</p>
<p> <hi>Sed si est, vel non est, nondum significat, neque
enim signum est rei, esse vel non esse.</hi> </p>
<p>Sed quanquam nomen sit, inquit, verbum, et aliquid
definite significet per se dictum, solum tamen
non faciet enuntiationem, neque verum aliquid falsumve
constituet; hoc est enim quod ait: Sed si est,
vel non est, nondum significat. Ad affirmationem referens
quod dixit, sed si est; ad negationem, quod ait,
vel non est. Nihil enim horum significat verbi per se
<pb n="0310D"/>
praedicta prolatio. Cum enim dico, currit, hoc ipsum
currit significat quidem aliquid, sed si est aut non
est nondum significat. Neque enim esse signum est
rei, aut non esse. Quod tantum valet, tanquam si
dicam, id quod dico currit, non significat esse ipsum
cursum, aut non esse. Si enim significaret, ita
diceretur: currere est, vel currere non est. Nunc
autem currit non designat esse ipsam rem vel non
esse. Dicitur enim solum, et est intellectus quidam,
sed neque affirmationem significat, neque negationem,
idcirco quod neque ponit rem esse, nec eam
interimit. Quod per hoc monstravit quod ait: Neque
enim esse signum est rei, vel non esse, id est
neque enim quodlibet verbum ita praedicatur, ut signum
<pb n="0311A"/>
sit rei illius de qua praedicatur, quoniam est,
vel quoniam non est.</p>
<p> <hi>Nec si hoc ipsum, est, purum dixeris, ipsum enim
nihil est, consignificat autem quamdam compositionem,
quam sine compositis non est intelligere.</hi> </p>
<p>Est verbum, junctum cum alio verbo vel nomine,
solet facere propositionem, ut, homo est, vel, currere
est. Ipsum autem est purum si dictum, inquit,
fuerit, neque verum est, neque falsum, a quo omnes
pene enuntiationes fiunt, quae sunt simplices: ergo
nec si hoc ipsum est purum dixeris, esse aliquid,
aut non esse significat, id est aut affirmat, aut negat,
idcirco quod ipsum est simpliciter dictum nihil
est. Non quod omnino nihil significet, sed quod nihil
veritatis habeat neque falsitatis, id est non nihil
<pb n="0311B"/>
est ad significationem, sed ad veritatis falsitatisque
significationem, de qua nunc tractabitur. Cur autem
nihil veri falsique monstret, ostendit: est enim duobus
modis dicitur, ut verum falsumque designet, aut
cum unam rem quamlibet propria compositione constituit,
ut cum dico: homo est, ipsum est cum homine
junctum, atque compositum esse hominem
constituit, et fit exinde enuntiatio: aut rursus cum
duae res per ipsius verbi compositionem copulationemque
junguntur, ut est, homo animal est. Homo
namque et animal copulantur atque junguntur per id
quod dicitur, homo animal est. Ergo si omnis veri falsique
in enuntiatione significatio, ejus quod dicitur
est, in compositione est, cum aut sua compositione
aliquid esse constituit, aut duas res copulat atque
componit, vis ejus quae in enuntiationibus propositionibusque
<pb n="0311C"/>
monstratur, in veri falsique scilicet designatione,
praeter ipsas compositiones, in quibus hoc
solet efficere, nulla est; atque hoc est quod ait: Consignificat
autem quamdam compositionem, quam sine
compositis non est intelligere. Cum enim dico est,
nihil significavi quid sit, aut non sit. Quod si faciam
enuntiationem, componam necesse est, ut, homo est,
aut, homo animal est. Quare si omnis ejus vis in veri
falsique enuntiatione ad compositionem refertur,
cum praeter compositionem dicitur, quod in compositione
designare potest, id praeter compositionem
non designat, potest autem compositione facta verum
falsumque in enuntiatione monstrare. Haec igitur
sine compositis in verbo est, nullus valet advertere.
Recte igitur dictum est consignificare quamdam compositionem,
<pb n="0311D"/>
quae sine compositis intelligi non valeret.</p>
        </div2>
<div2>
          <head>DE ORATIONE.</head>
<p> <hi>Oratio autem est vox significativa, cujus partium
aliquid significativum est separatum, ut dictio, non ut
affirmatio, vel negatio.</hi> </p>
<p>Omne quod compositum est, eorum suscipit naturam
ex quibus totum compositi ipsius corpus efficitur.
Quare quoniam oratio verbis constat atque
nominibus, quae significativa sunt, recte quoque
oratio significativa esse definitur. Sed distat oratio
ab his ex quibus ipsa effecta est, id est nominibus
atque verbis, quod eorum partes nihil extra designant,
<pb n="0312A"/>
orationis vero pars aliquid separata significat.
Nam si nomen et verbum partes orationis
sunt, haec autem per se significant, non est dubium
separatas orationis partes significare. Quid autem
designent, sequenti determinatione monstrabit. Significant
igitur partes orationum, ut dictio semper,
non ut affirmatio semper vel negatio. Nunc autem dictionem
dicit simplicem verbi aut nominis nuncupationem:
sunt enim quaedam orationes, quarum partes
ita significant quasi affirmatio, ut in ea oratione
quae est, si dies est, lux est, id quod dicimus lux
est, totius orationis pars est, et ita est significativa
ut quaedam affirmatio. Sed non omnis oratio affirmationem
habet in parte, haec enim ipsa quae dicit lux
est, habet in partibus id quod dicimus lux, et rursus
id quod dicimus est, sed neutra ipsarum affirmatio
<pb n="0312B"/>
est, sed tantum simplex dictio. Omnis ergo oratio dictionem
quidem habet in parte, non vero omnis oratio
affirmationem. Recte igitur dictum est partes orationis
significare, ut dictionem, non ut affirmationem.
Quid autem sit dictio, ipse paulo post clarius
demonstrabit.</p>
<p> <hi>Dico autem, ut homo, significat enim aliquid, sed
non quoniam est, aut non est, sed erit affirmatio vel
negatio si aliquid addatur. Sed non una hominis
syllaba.</hi> </p>
<p>Quod supra posuit dicens, orationis partes ut
dictionem significare, non ut affirmationem, hoc
convenienti monstravit exemplo: Homo, inquit,
dictio est, et est pars orationis, si in tota oratione
ponatur, ut est, homo animal est. Ergo id quod
<pb n="0312C"/>
dicimus homo, dictio quaedam est, sed affirmatio
non est. Cum ergo nomen hoc, id est homo, pars
orationis sit, et affirmatio non sit, docet verum
esse quod dicitur, orationis partes significare, ut
dictionem, non ut affirmationem. Docet autem illa
res nomen hoc affirmationem non esse, quod in affirmatione
semper veritas aut falsitas invenitur, nomen
vero simpliciter dictum, neque verum neque
falsum est. Quare nomen hoc, id est homo, ut affirmatio
non significat, sed designat aliquid simplex,
significat igitur aliquid, ut dictio. Haec autem dictio
si ei addatur aliquid, ut verbum est, aut quodlibet
verbum aliud quod enuntiationem possit efficere,
erit affirmatio. Si enim quis dicat, homo est, vel
homo vivit, fit affirmatio, atque hoc est quod ait,
<pb n="0312D"/>
sed erit affirmatio, vel negatio, si quid addatur. Si
enim aliquid ita apponatur vel appositum ita negetur,
ut enuntiatio constitui possit, affirmatio negatione
perficitur. Si quis enim dicat, homo vivit, affirmatio
est; homo non vivit, negatio. Docet autem
dictionem esse vocem secundum positionem per se
significantem per hoc quod ait, sed non una hominis
syllaba. Una enim hominis syllaba dictio non est,
idcirco quod nihil per se separata significat, ut <hi>ho,</hi> 
et <hi>mo,</hi> et in caeteris, ut supra ostendimus. Omnis
enim hujusmodi pars quae per se nihil significat,
non est dictio, sed tantum in toto nomine quiddam
positum designat et consignificat, ut in eo quod ipse
ponit exemplo:</p>
<p>
            <pb n="0313A"/> <hi>Neque enim in eo quod est sorex, rex significat,
sed vox nunc est sola. In duplicibus vero significat
quidem aliquid, sed non secundum se, quemadmodum
dictum est.</hi> </p>
<p>In eo, inquit, quod est sorex, rex videtur quidem
aliquid significare; sed cum toto nomine consignificat
potius quam quidquam per seipsum designet,
quemadmodum supra jam dictum est. Docuit enim
supra partes nominis nihil omnino significare separatas.
Quod ergo dicit, sed non secundum se, id est
in eo quod est sorex, rex per se nihil significat, sed
tantum quiddam consignificat, quod cum tota nominis
compositione designat, cum et <hi>so</hi> syllaba et <hi>rex</hi> 
 juncta in unum, id quod est sorex, in tota syllabarum
conjunctione designet.</p>
<p>
            <pb n="0313B"/> <hi>Est autem oratio omnis quidem significativa, non
sicut instrumentum, sed quemadmodum dictum est,
secundum placitum.</hi> </p>
<p>Plato nomina naturalia esse constituit, et hoc
hinc probare contendit quod quaedam supellex, et
quodammodo instrumentum sit, invicem sensa prodendi.
Naturalium vero supellectiles sunt naturales,
ut oculi instrumenta quidem sunt videndi, qui visus
res naturalis est. Quare oculos quoque naturales esse
necesse est, ita etiam oratio rerum naturalium supellex
est, atque instrumentum, id est sententiarum.
Quare ipsa quoque oratio est naturalis. Aristoteles
autem dicit, non secundum naturam esse orationem,
sed secundum placitum. Quocirca nec orationem
esse supellectilem naturalem. Quod enim dicit,
<pb n="0313C"/>
non sicut instrumentum, non dicit non per hoc
instrumentum sensa proferri, sed tantum rem esse
orationem secundum positionem, per quas proprias
sententias demonstremus. Cujus enim rei partes
ad placitum sunt, ipsa quoque ad placitum est. Sed
orationis partes nomen et verbum sunt, haec autem
sunt ad placitum, non natura. Oratio igitur ipsa secundum
placitum positionemque est, sed non est naturaliter
constituta. Est autem integra definitio orationis:
haec: Oratio est vox significativa secundum
placitum, cujus partes aliquid extra signficant.</p>
<p> <hi>Enuntiativa vero non omnis, sed illa in qua verum
vel falsum est, non autem omnibus inest, ut deprecatio,
oratio quidem est, sed neque vera, neque falsa.</hi> </p>
<p>Orationis (ut supra jam diximus) multae sunt species:
est enim oratio prima optativa, ut. Utinam tibi
<pb n="0313D"/>
istam mentem dii immortales dent! Secunda, vocativa,
ut Heus tu. Tertia, imperativa, ut Cape, da hoc,
Portio. Quarta, deprecativa, ut, Jupiter omnipotens:
precibus si flecteris ullis. Quinta, enuntiativa, ut dies
est, dies non est. Sed in hac sola specie orationis
veritas et falsitas inest, in illis vero caeteris minime.
Volens autem Aristoteles ostendere multas esse orationes,
et non omnem orationem esse enuntiativam,
hoc addidit: Deprecatio oratio quidem est, sed neque
vera neque falsa. Etenim deprecatio in orationis speciebus
ponitur, sed nulla in ea veritatis natura falsitatisque
cognoscitur.</p>
<p> <hi>Caeterae igitur relinquantur. Rhetoricae enim vel poeticae
<pb n="0314A"/>
convenientior est consideratio. Enuntiativa vero,
praesentis est speculationis.</hi> </p>
<p>Deprecativam, inquit, et optativam, et vocativam,
et imperativam, poetis atque oratoribus relinquamus.
Illis enim vel ad immittendos vel ad movendos
affectus caeterae orationis species assumuntur. Nos
vero philosophi, quibus veritatis falsitatisque discretio
est curae, de illa sola oratione tractamus in qua
utrumlibet horum possit agnosci. In enuntiatione
vero aut veritas inest aut falsitas, quocirca nos quoque
de enuntiatione tractemus.</p>
<p> <hi>Est autem una prima oratio enuntiativa, affirmatio,
deinde negatio; aliae vero omnes conjunctione unae.</hi> </p>
<p>Enuntiativarum orationum aliae sunt per se unae,
ut est, homo animal est; aliae conjunctione unae, ut
est, si homo est, animal est. Homo est enim et animal
<pb n="0314B"/>
est, duae sunt, sed addita conjunctione quae est <hi>si,</hi> 
 una redditur. Earum autem quae unae per se sunt
prima est affirmatio, secunda negatio. Hoc enim tollit
negatio quod affirmatio ante constituit, et hoc
negatio dividit quod illa conjunxit. Enuntiativarum
igitur orationum earum quae sunt per se unae, prima
est affirmatio, deinde negatio. Aliae vero sunt non
per se unae, sed cum plures sint naturaliter, unae
fiunt conjunctione.</p>
<p> <hi>Necesse est autem omnem orationem enuntiativam ex
verbo esse, vel casu verbi. Etenim hominis ratio, si non
est, aut erit, aut fuit, aut aliquid hujusmodi addatur,
nondum est oratio enuntiativa.</hi> </p>
<p>Aristotelis in Graeco textus non habet ita ut nos
<pb n="0314C"/>
supra posuimus, sed hoc modo: Etenim hominis si
non aut est, aut erit, aut fuit, et caetera. Subintelligendum
relinquente philosopho, quod de ratione diceret,
id est de diffinitione quam Graeci <foreign xml:lang="greek">λόγον</foreign> dicunt.
Sed cum supra de oratione tractasset, quae apud illos
similiter <foreign xml:lang="greek">λόγος</foreign> vocatur, dum de hominis ratione, id
est definitione vellet dicere, quoniam non significat
verum vel falsum, nisi ei aut est, aut erit, aut fuit,
addatur, communione vocabuli usus, ad <foreign xml:lang="greek">λόγον</foreign> de
quo superius tractabat, retulit, ut non orationem
intelligeremus, sed potius rationem. De qua re nunc
illis satisfacimus qui Graecae orationis periti nos forte
culpabunt, cur quod illic non fuit, nostrae translationi
adjecerimus. Nos enim ad faciliorem intellectum
Latinae orationi famulantes hoc apposuimus,
quia de oratione loquentibus intellectus ad rationem,
<pb n="0314D"/>
nisi id esset adjectum, transferri non poterat. Totum
vero quod dicit tale est: enuntiativae orationes si sunt
simplices, has verba constituunt. Ex duobus enim
nominibus solis enuntiatio non fit, ex nomine autem
et verbo fit, ut est, homo vivit. Fit quoque ex solis
verbis ut est, ambulare moveri est. Fit etiam ex casu
verbi, ut, Socrates fuit, vel etiam, dies erit. Erit
enim et fuit verbi casus sunt. Quocirca enuntiativam
orationem simplicem sola maxime verba constituunt.
Eorumque ponit exemplum, in quo cum plura sint
nomina, nisi addito tamen verbo in enuntiationis
proprietatem et significantiam non venit, ut est definitio
hominis. <note>(Ratio enim hominis est speciei definitio.)</note>
<pb n="0315A"/>
Cui si non aut est, aut non est, aut aliquid
hujusmodi addatur, enuntiatio esse non poterit. Nam
si quis dicat, Animal rationale mortale, nulla in eo
adhuc falsitas aut veritas intelligitur. Si vero addatur
est, ut sit, Animal rationale mortale est, enuntiatio
sine ulla dubitatione perficitur. Solum igitur verbum
enuntiativam simplicem continet orationem.</p>
<p> <hi>Quare autem unum quiddam est et non multa, animal
gressibile bipes, neque enim eo quod propinque dicuntur,
unum erit. Est autem alterius hoc tractare negotii.</hi> </p>
<p>Cum de simplicibus atque unis orationibus loqueretur,
definitionem hominis interposuit, de qua nunc
hoc dicit. Ita quidem interposita est definitio hominis,
tanquam si una esset oratio. Cur autem una sit
<pb n="0315B"/>
oratio nunc, inquit, dicere intermittemus. Neque
enim idcirco una esse putanda est, quia continue
dicitur et sibimet propinque, animal gressibile bipes.
Posset enim videri horum continua, et sub una prolatione
dicta, unam facere enuntiationem; sed hoc
Aristoteles negat. Nam non idcirco una oratio est,
quia propinque et continue dicitur. Cur autem una
sit, alterius est hoc tractare negotii, et de eo disputat
in his libris quos Metaphysica inscripsit, quod
est primi opus philosophi. Nobis autem hoc in secunda
editione monstrandum est.</p>
<p> <hi>Est autem una oratio enuntiativa vel quae unum
significat, vel conjunctione una. Plures autem, quae
plura, et non unum, vel inconjunctae.</hi> </p>
<p>Duplicem modum unarum multarumque orationum
<pb n="0315C"/>
esse denuntiat. Est namque una oratio vel cum unam
rem significat, vel cum conjunctione una est, ut est
ea quae dicit, animal rationale mortale homo est: hanc
enim hujus orationis sententiam nullus in multas significationes
diducere poterit, sed unum quoddam
significat, et est praeter conjunctionem. Alia vero
oratio est una, quae per conjunctionem una est, ut, Si
dies est, lux est. Est ergo una oratio quae vel unam
rem significat, vel conjunctione jungitur. Plures autem
sunt quae plura significant, ut est, canis movetur.
Hanc enim potest et ad latrabilem et ad marinum et
ad coelestem auditor advertere, atque ideo quoniam
multa significat, non est una oratio, sed plures. Sunt
quoque orationes per se plures et numero et significatione,
quae nulla conjunctione copulantur, ut si quis
<pb n="0315D"/>
dicat, sol est, pax erit, nox est, coelum volvitur. Haec
enim cum plura significent, nulla tamen conjunctione
junguntur, atque ideo plures orationes vocantur. In
summa igitur orationum unarum, aliae sunt significatione
unae, aliae conjunctione; non unarum vero orationum
aliae sunt significatione plures, aliae eo quoniam
nulla conjunctione copulantur.</p>
<p> <hi>Nomen ergo et verbum dictio sit sola, quoniam non
est dicere, sic aliquid significantem voce enuntiare, vel
aliquo interrogante, vel non, sed ipso proferente.</hi> </p>
<p>Per hanc sententiam simplex dictio quid sit exponit.
Dicit enim verbum nomenque dictiones videri solum,
non etiam affirmationes, atque hujus sententiae
causam subnectit. Idcirco enim verba et nomina
<pb n="0316A"/>
dictiones solum sunt, quoniam cum dicta fuerint
simplicia, sive aliquo proferente, id est sponte dicente,
sive ad alterius interrogationem aliquo respondente,
neque verum ex his neque falsum valet
intelligi. Si quis enim per se dicat: Socrates, vel
rursus per se solum simplexque, ambulat, neque
verum efficit, neque falsum. Si vero alio interrogante,
Socratesne ambulat? ille respondeat, Ambulat,
si huic ipsi verbo per se quisquam velit advertere
quod dixit ambulat, enuntiatio nulla est, quod
et cum superiore interrogatione conjungat, tunc ex
interrogationis et responsionis conjunctione nascitur
enuntiatio. Solum autem nomen vel verbum neque
dicente aliquo, et sponte proferente, nec respondente,
potest quisquam dicere, quoniam enuntiatio
facta est. Et sensus quidem hujusmodi est. Ordo
<pb n="0316B"/>
autem verborum talis est. Nomen ergo et verbum
dictio sit sola, quoniam sic aliquid significantem
voce, id est nomen aut verbum simpliciter proferentem,
non est dicere enuntiare. Non enim possumus
dicere quod aliquid enuntiet is qui simplex nomen
aut simplex protulit verbum, sive alio interrogante,
sive non interrogante, sed ipso sponte proferente.</p>
<p> <hi>Harum autem, haec quidem simplex est enuntiatio,
ut aliquid de aliquo, vel aliquid ab aliquo. Haec autem
ex his conjuncta, velut oratio quaedam jam composita.</hi> </p>
<p>Nunc quid oratio sit simplex compositaque declarat.
Est enim simplex oratio quae duobus terminis
constat. Termini autem sunt nomina et verba, quae
in simplici propositione praedicamus, ut in eo quod
<pb n="0316C"/>
est, Socrates disputat, Socrates et disputat termini
sunt, et qui minor terminus in enuntiatione proponitur,
ut Socrates, subjectus dicitur, et ponitur prior;
qui vero major, praedicatur, et locatur posterior, ut
disputat. Quaecunque propositio ex uno subjecto et
uno praedicato facta est, illa simplex enuntiatio nuncupatur,
atque hoc est quod ait. Harum autem, id
est enuntiativarum, simplex est enuntiatio, ut aliquid
de aliquo, ut unum praedicatum quod est aliquid
de uno subjecto quod est de aliquo praedicetur.
Hoc autem pertinet ad affirmationem, ut aliquid
de aliquo praedices. Ad negationem vero, ut unum
aliquid ab uno aliquo praedicando disjungas, ut
in eo quod est, Socrates non disputat, disputare
unum terminum, a non Socrate alio termino, praedicando
<pb n="0316D"/>
disjunxi. Aliae vero sunt orationes enuntiativae,
quae compositae nominantur, quae ex simplicibus orationibus
componuntur, ut est, si dies est, lux est;
dies est et lux est, duae sunt simplices enuntiativae
orationes, idcirco quod binis terminis constant, ex
duabus autem simplicibus orationibus tota haec oratio
est, quae dicit, si dies est, lux est; hoc est enim quod
ait. Haec autem ex his conjuncta, id est ex simplicibus
orationibus enuntiativis, velut oratio quaedam
jam composita, quippe cujus totum corpus ex his
jungitur, quas simplices esse jam supra docui.</p>
<p> <hi>Est autem simplex enuntiatio, vox significativa de eo
quod est aliquid, vel non est, quemadmodum tempora
divisa sunt.</hi> </p>
<p>
            <pb n="0317A"/>Postquam de compositis orationibus simplicibusque
tractavit, diffinitionem enuntiationis per affirmationem
et negationem ingreditur; ait enim: Enuntiatio
est vox significans affirmationem vel negationem, vel
in praeteritum, vel in praesens, vel in futurum tempus.
Quod enim dixit, de eo quod est, ad affirmationem
retulit; quod addidit, vel non est, ad negationem;
quod vero secutus est, quemadmodum tempora divisa
sunt, ad singulorum temporum retulit rationem;
sive enim aliquis dicat: Socrates vivit, Socrates non
vivit, sive Socrates vixit, Socrates non vixit, vel sic:
Socrates victurus est, Socrates victurus non est, quoniam
affirmatio est aut negatio, et quoniam quaelibet
ipsarum in aliquo temporum est, quae dividuntur in
futurum, praesens ac praeteritum, plenam retinet
<pb n="0317B"/>
simplicis enuntiationis naturam.</p>
<p> <hi>Affirmatio vero est enuntiatio alicujus de aliquo. Negatio
vero enuntiatio alicujus ab aliquo.</hi> </p>
<p>Ad affirmationis et negationis determinationem
enuntiationis nomen sumpsit, ut generis; est autem
affirmatio quoties aliquid de aliquo cum eo quod est
esse praedicamus, ut cum dicimus, Homo animal est,
animal de homine praedicamus; quoties autem aliquid
ab aliquo praedicando disjungimus, negatio est,
ut homo lapis non est, lapidem enim ab homine disjungimus.
Quare recta affirmationis et negationis
facta est diffinitio.
</p>
        </div2>
<div2>
          <head>DE SUBJECTIS ET PRAEDICATIS ENUNTIATIONUM.</head>
<p> <hi>Quoniam autem est enuntiare, et quod est, non esse:
et quod non est, esse: et quod est, esse: et quod non
<pb n="0317C"/>
est, non esse; et circa ea quae sunt extra praesens tempora,
similiter omne contingit quod quis affirmaverit,
negare, et quod quis negaverit, affirmare; quare manifestum
est quoniam omni affirmationi est negatio opposita,
et omni negationi affirmatio. Et sit hoc contradictio,
affirmatio et negatio oppositae.</hi> </p>
<p>Nunc dividit enuntiationes, vel quae de his possunt
fieri rebus, quae sunt, vel quae de iis quae non sunt,
sive in affirmatione, sive in negatione. Dicit enim
quoniam est enuntiare quod est non esse, ut si quis
dicat, Nullus homo animal est. Hoc enim quod est,
non esse proposuit. Haec est falsa negatio. Et quod
non est esse, ut si quis dicat, Omnis lapis animal est,
quod enim non est esse constituit, et haec est falsa
affirmatio. Et quod est esse, ut si quis dicat, Omnis
<pb n="0317D"/>
homo animal est. Quod enim est, esse confirmat, et
haec est affirmatio vera. Et quod non est, non esse,
ut si quis dicat, Nullus lapis animal est. Quod enim
non est, non esse proposuit, et haec est vera negatio.
Et non solum hoc in praesenti tempore, sed circa ea
quoque quae praeter praesens sunt tempora. Hoc autem
tantum valet ac si diceret, hoc non modo in
praesenti tempore ita enuntiari potest, ut sit vera
falsaque negatio, et rursus vera falsaque affirmatio,
sed etiam in praeteritum et futurum, quae extra praesens
tempora sunt. Similiter etenim omne contigit
quod affirmatur negare, et quod negatur ab alio,
alium rursus affirmare. Quod si omni veritati falsitas
opponitur, omni etiam falsitati veritas; est autem
<pb n="0318A"/>
et affirmationis et negationis falsa proferre, constat
quod omni negationi affirmatio, et omni affirmationi
negatio opponitur. Hinc ergo quid sit quod dicitur
contradictio, declaratur. Est enim contradictio affirmationis
et negationis oppositio. Cum enim quis affirmat
quod alius negat, ipsa utrarumque propositionum
pugna contradictio nominatur. Atque hoc est
quod ait. Et sit hoc contradictio, affirmatio et negatio
opposita. Cum enim affirmatio negationi opponitur,
contradictio est. Sed quae sit affirmatio opposita
negationi, aut quae sit harum propositionum oppositio,
in sequentibus prodit. Neque enim quaelibet negatio
cuilibet affirmationi opposita est, sed tantum
hae quas in sequentibus ipse determinat. Quocirca erit
contradictio, affirmatio et negatio oppositae; quae sint
<pb n="0318B"/>
autem oppositae, sequens expositionis ordo contexit.</p>
<p> <hi>Dico autem opponi ejusdem de eodem. Non autem
aequivoce, et quaecunque caetera talium determinavimus
contra sophisticas importunitates.</hi> </p>
<p>Fieri tunc oppositionem in affirmationibus negationibusque
demonstrat, cum idem subjectum idemque
praedicatum in negatione sit, quod quilibet in affirmatione
proposuit: oportet enim semper, si opposita
est affirmatio negationi, unam esse veram, alteram
falsam. Quod si utraeque falsae sunt, aut utraeque verae,
non sunt oppositae. Neque enim se perimunt. Si
autem una sit falsa, alia vera, tunc vera perimit falsam.
Et si illa fuerit vera, alia mox a veritate discedit.
Quod si in qualibet affirmatione aut subjectum,
aut praedicatum fuerit aequivocum, non sunt oppositae.
<pb n="0318C"/>
Si quis enim dicat: Alexander Helenam rapuit,
et hoc aliquis neget dicens: Alexander Helenam non
rapuit, quoniam Alexander aequivocum nomen est,
potest utrumque esse verum, et negatio, si de
Alexandro Magno loquatur, et affirmatio, si de Alexandro
Trojano proponat. Quare non sunt hae oppositae.
Illas autem esse dicit oppositas, quaecunque ejusdem
praedicati habent oppositionem de eodem subjecto, ut
ibi nulla aequivocatio diversitatis causa sit; hoc enim
est quod ait: Dico autem opponi ejusdem de eodem.
Non autem aequivoce, ut ejusdem praedicati sit oppositio
in negatione, qui fuit in affirmatione, et de eo
subjecto fiat negatio, de quo ante facta est affirmatio.
Sed diligentius haec in libro quem <foreign xml:lang="greek">Περὶ σοφιστικῶν
ἐλέγχων</foreign> inscribit edisserit; illic enim sophistarum,
<pb n="0318D"/>
quos fallaces argumentatores Latine possumus dicere,
qui per hujusmodi propositiones quae verum inter se
falsumque non dividunt, mendaces colligunt syllogismos,
argumenta distinxit, quibus capere respondentem
atque innectere consueverunt. Ergo nunc hoc
dicit etiam illa esse observanda quae contra argumentorum
importunitatem determinata sunt. Quae vero
sint illa, dicenda a me secundae editionis textus exspectet.</p>
<p> <hi>Quoniam autem sunt haec quidem rerum universalia,
illa vero singularia. Dico autem universale, quod de
pluribus natum est praedicari, singulare vero quod non,
ut, homo quidem universale est, Plato vero eorum quae
singularia sunt.</hi> </p>
<p>
            <pb n="0319A"/>Omnis propositio quemadmodum fiat ostendit. Secundum
enim res quae significantur, propositionis
natura perficitur. Rerum autem alia sunt universalia,
alia particularia. Universale est quod de pluribus
praedicatur, ut homo de pluribus dicitur, et est universalis.
Singulare vero est, ut quaelibet res individua,
cujus nulla praedicatio ad sibimet subjecta perveniat,
ut Plato vel Socrates; horum autem naturam
docet exemplis, ait enim: Ut homo quidem universale,
Plato vero eorum quae sunt singularia. Nam si
hoc est universale quod de pluribus praedicatur, homo
universale est, de pluribus enim individuis dicitur.
Quod si hoc rursus est singulare, quod de nullo
alio praedicatur, Plato singulare est. Individua namque
de nullis aliis praedicantur. Quoniam ergo sunt
<pb n="0319B"/>
quaedam rerum universalia, alia vero singularia, manifestum
est quoniam omnis affirmatio aut negatio
per haec constituitur.</p>
<p> <hi>Necesse est autem enuntiare quoniam inest aliquid,
aut non. Aliquoties quidem eorum alicui quae universalia
sunt, aliquoties autem alicui eorum quae sunt singularia.</hi> </p>
<p>Omnis namque propositio, aut singulare habet,
aut universale subjectum, sive affirmatione annuat,
sive abnuat negatione. Si quis enim dicat, Homo
animal est, Homo animal non est, universalem rem,
id est hominem, animal aut esse aut non esse proposuit.
Atque hoc est quod ait, Necesse est autem
enuntiare quod inest aliquid, aut non, aliquoties quidem
eorum alicui quae sunt universalia. Homo enim
cum sit universale, animal illi inesse affirmatio proposuit.
<pb n="0319C"/>
Quae dixit, Homo animal est, et non inesse
negatio quae ait, Homo animal non est. Si vero aliquis
sic dicat: Socrates disputat, Socrates non disputat,
alicui eorum quae sunt singularia e se et non
esse conjunxit. Et hoc est quod ait: Aliquoties autem
eorum quae sunt singularia. Nam cum Socrates singulare
quiddam sit, disputatio ei ab affirmatione juncta
est, sed a negatione sejuncta.</p>
<p> <hi>Si ergo universaliter enuntiet de universali, quoniam
est, aut non, erunt hae contrariae enuntiationes. Dico
autem de universali enuntiationem universalem, ut omnis
homo albus est, nullus homo albus est. Quando autem
de universalibus, non universaliter, non sunt hae contrariae,
quae autem significantur est esse aliquando
contraria.</hi> </p>
<p>
            <pb n="0319D"/>Omnis affirmatio omnisque negatio aut universalis
est, aut particularis, aut indefinita. Universalis est
affirmatio, ut si quis dicat, Omnis homo animal est.
Cum sit enim universale subjectum homo (de multis
enim praedicari aliis potest), universaliter praedicatum
est. Diximus enim, Omnis homo est animal. Nec
solum hominem, quod est universale, posuimus, sed
etiam omne et universale, id est omne adjecimus
universali, id est homini, et haec est affirmatio universalis;
sin vero dicat aliquis, Nullus homo animal
est, rursus homini, universali rei determinationem
universalem, id quod dicitur nullus, adjecit. Sive ergo
in affirmatione, sive in negatione, si eas universaliter
aliquis proferat, universale universali proponit.
<pb n="0320A"/>
Non proponit autem universale universali quoties ita
dicit: Homo animal est, homo animal non est. Cum
enim homo sit res universalis, nulla adjectio universalitatis,
quae est nullus, aut omnis, affirmationem
vel negationem fecit. Quocirca repetendum est, affirmatio
universalis est, in qua universale universaliter
praedicatur affirmative. Et negatio universalis, in qua
rursus universale universaliter praedicatur negative.
Et hae hujusmodi contrariae sunt. Fieri enim non
potest ut ubi vera affirmatio universalis, illic universalis
negatio vera sit, et econtrario, fieri tamen potest
ut utraeque falsae inveniri possint, ut Omnis homo
justus est, nullus homo justus est; hic enim utraeque
sunt falsae, sed una quidem vera, altera falsa reperitur,
ut in eo quod est, Omnis homo animal est, nullus
<pb n="0320B"/>
homo animal est. Hic una vera est, altera falsa, ut
vero utraeque verae sint, fieri non potest, quocirca
quoniam utraeque falsae inveniuntur, oppositae non
sunt, sed sunt contrariae. Cur autem contrariae dicantur,
alio loco nobis erit dicendum. Particulares
vero propositiones sunt hujusmodi, Quidam homo
animal est, quidam homo animal non est; hae dicuntur
subalternae, affirmatio enim particularis, sub affirmatione
universali, subalterna est. Rursus eodem
modo particularis negatio, sub universali negatione,
subalterna est. Sed hae ut utraeque verae sint, aut una
vera, alia falsa fieri potest, ut utraeque falsae sint,
non potest inveniri, ut in eo quod est, Quidam homo
justus est, quidam homo justus non est, utraeque sunt
verae. Cum vero dicimus, Quidam homo animal est,
<pb n="0320C"/>
quidam homo animal non est, una vera est, altera
falsa, et dicuntur affirmatio et negatio particulares,
subcontrariae. Quare nec istae etiam vocantur oppositae,
idcirco quia utraeque verae inveniuntur interdum;
sit autem harum talis descriptio:

<pb n="0320D"/> 

<pb n="0321A"/>
Ergo neque superiores universales, neque inferiores
particulares oppositae sunt, idcirco quod inferiores
quidem utraeque verae, superiores autem utraeque
falsae esse possunt. Sunt autem oppositae contradictoriae
(ut ipse ait) si quis aspiciat angulares, ut affirmationem
universalem particulari comparet negationi, ut
est Omnis homo justus est, quidam homo justus non
est; hae enim neque verae possunt inveniri, neque
falsae, sed in omnibus una vera est, altera falsa. Et
rursus si universalis negatio particulari affirmationi
comparetur, reperiuntur oppositae: ut est, Nullus homo
justus est, quidam homo justus est. Semper enim
una vera est, altera falsa. Et hoc in quibuslibet terminis
si despexeris, oratio nostra non discrepabit.
Sit autem plenissima hoc modo descriptio.
<pb n="0321B"/> </p>
<p>
            <pb n="0321C"/>Sunt ergo determinationes, universalium quidem
omnis et nullus, particularium vero, quidam. Illae
autem propositiones quae neque universale habent
additum, neque particulare, indefinitae vocantur, et
particularibus similes sunt, ut est, Homo justus est,
homo justus non est. Possunt enim utraeque esse
verae, ut in hoc ipso exemplo quod dicimus, et potest
una esse vera, altera falsa, ut, Homo animal est,
homo animal non est; utraeque vero ut falsae sunt,
non potest inveniri, et hae (ut dictum est) vocantur
indefinitae. Praeter has autem omnes singulares sunt,
in quibus contradictio potest inveniri, ut in eo quod
est, Socrates animal est, Socrates animal non est,
Socrates justus est, Socrates justus non est. Nam si
<pb n="0321D"/>
nulla eas aequivocatio vel praedicati, vel subjecti, vel
alterius temporis, vel aliquid eorum quae singulas
determinant, impediat, semper una vera est, altera
falsa. Quare, quoniam de omnibus in commune speculati
sumus, et quid quaeque esset, quantum brevitas
patiebatur, expressimus; ad textum nunc, quoniam
tempus est, revertamur. Si ergo, inquit, universaliter
enuntiet in universali, quoniam est, aut
non, erunt contrariae enuntiationes, universaliter
enim enuntiat aliquis in universali, quoties universalem
affirmationem, aut universalem fecerit negationem.
Cum enim dicit, Omnis homo animal est,
universalem hominem universaliter enuntiavit per id
<pb n="0322A"/>
quod addidit omnis; quod si rursus dicat, nullus homo
animal est, eodem modo universalem hominem universaliter
enuntiat per id quod ait, Nullus, et sunt
contrariae. Quas autem dicat esse contrarias, subjecto
declarat exemplo. Dico autem in universali enuntiationem
universalem, ut, Omnis homo albus est, nullus
homo albus est; una siquidem est affirmatio universalis,
altera negatio universalis, quas contrarias esse
supra in descriptione docuimus. Quando autem in
universalibus non universaliter, non sunt contrariae.
Quoties autem, inquit, indefinitae sunt propositiones,
et universaliter universale non proponitur, contrariae
non sunt, ea enim affirmatio quae dicit, homo justus
est, et quae dicit, homo justus non est, contraria non
est. Possunt enim utraeque simul esse verae, et in
<pb n="0322B"/>
eodem, id est homine, quod in contrariis fieri impossibile
est. Quod vero addidit, quae autem significantur
est esse contraria, tale est: ipsae quidem propositiones
contrariae non sunt, significant tamen
aliquando contraria. Si quis enim dicat, homo albus
est, et alius neget, homo albus non est, ipsae quidem
contrariae non sunt. Quod autem dicitur, homo albus
non est, potest quiddam significare contrarium. Nam
designat hoc quod dicitur, homo albus non est, et
rubri coloris esse et pallidi, et fusci, designat etiam
nigri, quod est albo contrarium. Potest igitur id quod
non est album esse nigrum. Ergo quanquam ipsae
contrariae non sunt, tamen potest aliquando quod
dixit contrarium significare, priori affirmationi, ut in
eo quod diximus. Nam si id quod dicitur, non est homo
albus, nigrum esse designet, quoniam is qui niger est
<pb n="0322C"/>
albus non est, contrariae quidem propositiones non
sunt, quoniam possunt esse utraeque verae. Quae autem
significantur, interdum contraria reperiuntur;
quae autem sint hujusmodi propositiones exemplorum
subjectione monstravit.</p>
<p> <hi>Dico autem non universaliter enuntiare de his quae
sunt universalia, ut est albus homo, non est albus homo.</hi> </p>
<p>Et quod dicat esse universale, non universaliter
praedicare, planissime demonstravit dicens:</p>
<p> <hi>Cum enim universale sit homo, non universaliter utitur
enuntiatione. Omnis namque non universale significat,
sed quoniam universaliter.</hi> </p>
<p>Nam id quod dicitur omnis, illud ad quod praedicatur
colligit, atque in unum corpus adducit, ut cum
dicitur, omnis homo justus est, nullum excipit hominem.
<pb n="0322D"/>
Sed totam colligit humanitatem, et fit de re
universali, homine, praedicatio universalis, cum dicimus,
omnis homo. Nam cum sit universale homo,
huic universali universalitatem consignificat; id quod
additur omnis, et res universalis, universaliter praedicatur.</p>
<p> <hi>In eo vero quod universale praedicatur, id quod est
universaliter praedicare, non est verum.</hi> </p>
<p>Hac nos sententia quem ad locum universalitatis
determinationem recte ponamus, instituit. Docet enim
semper istam universalitatem, quam determinationem
universalem vocamus, ad subjectum poni debere
terminum, nunquam ad praedicatum. Si quis enim
<pb n="0323A"/>
sic dicat, omnis homo animal est, recte dixerit,
omnis ad subjectum, id est ad hominem ponens. Quod
si sic dicat, omnis homo omne animal est, falsum
dixerit. Ergo hoc non dicit, in eo vero quod universale
praedicatur, ut animal de homine. Animal enim
universale est. De omni enim homine praedicatur, non
est verum, hoc ipsum universale, quod est animal,
universaliter praedicare, ut dicatur, omne animal esse
hominem, nec solum in his, sed in nulla recte fieri
affirmatione concedit; ait enim:</p>
<p> <hi>Nulla enim affirmatio vera erit, in qua universale
praedicatum universaliter praedicetur, ut omnis homo
est omne animal.</hi> </p>
<p>Hoc autem cur eveniat, paucis absolvam. Praedicatum
semper majus est subjecto vel aequum, majus:
<pb n="0323B"/>
ut cum dico, homo animal est, animal praedicatur,
homo subjicitur. Sed majus est animal homine. De
pluribus enim quam ipse homo praedicatur. Rursus
aequale est, cum sic dicimus, homo risibilis est, homo
subjectum est, risibile praedicatum. Sed homo atque
risibile aequalia sunt, proprium namque est hominis,
quod est risibile, ut autem minus praedicatum inveniatur,
quam subjectum fieri non potest. Sive ergo
majus sit praedicatum, falsum est universale adjicere
praedicato, ut in eo quod ipse posuit exemplo, Omnis
homo omne animal est, sive aequale sit, superfluum
est, ut si quis sic dicat, omnis homo, omne risibile
est, quare universale praedicatum praedicare universaliter
non oportet.</p>
<p> <hi>Opponi itaque dico affirmationem negationi contradictorie,
<pb n="0323C"/>
quae universaliter significat ei quae non universaliter,
ut omnis homo albus est, non omnis homo
albus est, nullus homo albus est, quidam homo albus
est.</hi> </p>
<p>Quid sit proprie contradictio consequenter exponit:
ait enim opponi contradictorie propositiones,
quoties universalem affirmationem particularis abnuit
negatio, et quoties universalem negationem particularis
affirmatio destruxerit. Cum enim dicitur, omnis
homo albus est, illa negatio quae dicit, non omnis
homo albus est, de eodem homine universaliter tollit,
quod universaliter affirmatio constituerat. Illa enim
omnem hominem esse album ponit. Ista dicit non
omnem, tanquam si concedat aliquem, sed ei tantum
auferat universalitatem. Hoc est enim quod ait, quae
<pb n="0323D"/>
universale significat eidem quoniam non universaliter.
Nam sicut universale significat affirmatio dicens
hominem, ita quoque negatio universale significat,
habet enim et ipsa hominem. Sed idem ipsum universale
docet non esse universaliter, id est non omne
esse album, quod affirmatio universaliter esse posuerat,
omnem hominem esse album proponens. Eodem
modo etiam in negatione, quas nos supra angulares
posuimus, et contradictorias in descriptione. Hic
nunc easdem oppositas contradictorie vocat. Quod
autem universali affirmationi, quae est, omnis homo
albus est, particularem negationem opposuit, quae
est, non omnis homo albus est, tantumdem est tanquam
si diceret, quidam homo albus non est. Nam si
<pb n="0324A"/>
non omnis homo albus est, et quidam homo albus
non est.</p>
<p> <hi>Contrarie vero universalem affirmationem et universalem
negationem, ut, omnis homo justus est. Quocirca
has quidem impossibile est simul esse veras. His vero
oppositas, contingit aliquando in eodem, ut, non omnis
homo albus est, et, quidam homo albus est.</hi> </p>
<p>Plenissime omnes exsequitur dicitque contrarias
universalem affirmationem, et universalem negationem.
Has enim nos quoque supra descripsimus. Hic
vero nunc easdem contrarie demonstrat opponi. Illud
quoque addidit, quod eas impossibile sit in eodem
veras aliquando cognosci. Nam sicut contrariorum
natura in eodem non potest inveniri, neque enim uno
eodemque tempore aliquid nigrum est atque album,
<pb n="0324B"/>
sic quoque nec contrarie, ut utraeque simul sint verae
fieri potest. Quod autem adjecit, his vero oppositas,
contingit aliquando in eodem, particularem affirmationem
et particularem negationem designat. Particularis
namque affirmatio universali negationi opposita
est contradictorie, particularis vero negatio
universali affirmationi. Contrariarum igitur oppositae
possunt in eodem verae aliquoties inveniri, id est
particularis affirmatio et particularis negatio, verae ut
sint aliquoties fieri potest, ut est, quidam homo albus
est, quidam homo albus non est, utraeque sunt verae.
</p>
        </div2>
<div2>
          <head>DE REGULIS OPPOSITORUM.</head>

<p> <hi>Quaecunque igitur contradictiones universalium sunt
universaliter, necesse est alteram esse veram vel falsam.
<pb n="0324C"/>
Et quaecunque in singularibus sunt, ut Socrates albus
est, non est Socrates albus.</hi> </p>
<p>De contradictorie oppositis loquitur, et de singularibus
propositionibus, quod unam semper veram,
falsam semper alteram necesse est inveniri. Hoc enim
dicit contradictiones eorum, quae sunt universalium
universaliter praedicatorum, una semper vera est,
altera falsa. Universalium autem universaliter praedicatorum
sunt contradictiones universalium particulariter
praedicatorum. Nam affirmatio universalis, vel
negatio universalis, universaliter praedicantur, harum
contradictoriae particulares affirmationes vel negationes
sunt, si sibi angulariter comparentur. Harum
igitur contradictionum, quae sunt universalium universaliter
praedicatorum, una semper vera est, semper
<pb n="0324D"/>
altera falsa reperitur. In singularibus quoque
idem est. Nam si nulla, ut dictum est, varietas aequivocationis
impediat, idemque sit praedicatum, idemque
subjectum, ad unum idemque tempus, ad unam
eamdemque partem, ad unum idemque relatum, uno
atque eodem modo, una semper vera est, altera falsa,
et veritatis inter se naturam et mendacii partiuntur.</p>
<p> <hi>Quaecunque autem universalium non universaliter,
non semper haec quidem vera est, illa vero falsa.</hi> </p>
<p>Quae vero sunt, inquit, definitae, ut neque universalem
habeant, neque particularem determinationem, quod
tacuit, non semper una vera est, altera falsa, sed
utraeque interdum inveniuntur verae. In universalibus
<pb n="0325A"/>
autem non universaliter praedicatur aliquid hoc modo,
Homo albus est, homo albus non est, in quo uno
eodemque tempore utrasque veras esse contingit. Hic
enim cum universale sit homo, non universaliter
praedicatum est nomen. At vero nec particulariter.
Neque enim quidam, aut nullus, aut omnis adjectum
est. Docet autem hujusmodi propositiones non
inter se dividere veritatem atque mendacium, hoc
modo:</p>
<p> <hi>Simul enim verum est dicere quoniam est homo albus,
et non est homo albus; et quoniam est homo pulcher,
et non est homo pulcher. Si enim foedus, et non pulcher,
et si fit aliquid, nondum est.</hi> </p>
<p>Documentum autem est hujusmodi dictum, indefinitam
affirmationem negationemque veras utrasque
<pb n="0325B"/>
posse inveniri; verum enim dicere est, est homo
albus, et non est homo albus, hujus autem rei probatio
est: nam si verum est dicere, est homo niger,
et est homo albus, uno eodemque tempore; qui autem
niger est, albus non est, verum est dicere uno eodemque
tempore quoniam est homo albus, et non est
homo albus. Rursus si verum est dicere quoniam est
homo pulcher, et est homo foedus uno eodemque
tempore, qui autem foedus est, pulcher non est, verum
est dicere hominem esse pulchrum et hominem
esse foedum, uno eodemque tempore. Cum enim
Achilles esset pulcher, claudus Thersites erat foedus.
Rursus si verum est dicere esse hominem album, et
rursus uno eodemque tempore fieri hominem album,
nec hoc ulla contrarietas vetat ut sit homo albus, et
<pb n="0325C"/>
rursus fiat homo albus, sed qui fit albus nondum
albus est, verum est igitur dicere quoniam est homo
albus, et non est homo albus. Hoc est enim quod ait,
et si fit aliquid, et non est: cum enim fit, non est,
sed potest dici quoniam est homo albus, et fit homo
albus, ut utrumque vere dicatur. Potest igitur vere
utrumque dici, Et est homo albus, et non est homo
albus.</p>
<p> <hi>Videbitur autem subito inconveniens esse. Idcirco
quoniam videtur significare, non est homo albus, simul
etiam quoniam nemo homo albus. Hoc autem neque
idem significat, neque simul necessario.</hi> </p>
<p>Tacitae hominum dubitationi respondet. Quod enim
dicimus, est albus homo, et non est albus homo,
<pb n="0325D"/>
utrumque verum esse videtur, sed aliquoties inconveniens
esse. Si enim verum est dicere, est albus
homo, quemadmodum fieri potest ut verum sit dicere,
non est albus homo. Hoc autem videtur quibusdam
inconveniens, idcirco quoniam apparet quibusdam id
quod dicimus, non est homo albus, hoc significare,
tanquam si dicamus, nullus homo albus est, sed hoc
verum non est. Neque enim idem est dicere, non est
albus homo, et nullus homo albus est. Et quanquam
cum dicimus, nullus homo albus est, simul significamus
quoniam non est homo albus, non tamen ex
necessitate idem utraque significat. Cum enim dicimus,
non est homo albus, simul nos dicere, quoniam
nullus homo albus est, non oportet intelligi, neque
<pb n="0326A"/>
enim semper simul est, non est homo albus, et nullus
homo albus est. Nam aliquoties simul est, scilicet
cum prius dicitur universalis negatio. Cum vero indefinita
dicitur prius, non est simul negatio universalis
conjuncta negationi indefinitae. Nam si dicam,
nullus homo albus est, simul dixi, quoniam homo
albus non est. Quod si dicam, homo albus non est,
non est simul dicta negatio universalis, quae est,
nullus homo albus est, quoniam potest quidam esse
non albus de quo dicatur, homo albus non est, neque
tamen omnes esse non albi. Non igitur simul necessario
sunt, non est homo albus, et nullus homo
albus est.</p>
<p> <hi>Manifestum est autem quoniam una negatio unius
affirmationis est, idem enim oportet negare negationem,
<pb n="0326B"/>
quod affirmavit affirmatio, et de eodem, vel de aliquo
singularium, vel de aliquo universalium, vel universaliter,
vel non universaliter.</hi> </p>
<p>Hoc quoque argumentum est negationem indefinitam
et universalem idem non significare, et eas a
se esse diversas. Nam si unius affirmationis una negatio
est, contra eam quae dicit, non est homo albus,
illa est affirmatio quae dicit, est homo albus. Et
contra eam quae dicit, nullus homo albus est, illa est
affirmatio quae dicit, quidam homo albus est; sed hae
affirmationes diversae sunt, id est, est homo albus, et
quidam homo albus est; diversae igitur illae quoque
sunt quae his proportionaliter opponuntur. Diversa
igitur est negatio quae dicit, nullus homo albus est,
et ea quae dicit, non est homo albus. Docet autem nos
<pb n="0326C"/>
unius affirmationis unam esse negationem, idque hac
ratione demonstrat; Oportet enim id praedicatum negare
negationem, quod praedicaverit affirmatio, et
rursus de eodem subjecto auferre praedicatum negationem
oportet id quod affirmatio ante conjunxerat.
Quod si fit, dubium non est unius esse affirmationis
unam negationem, sive autem in universalibus hoc
fiat universaliter praedicatis, sive indefinite, et non
universaliter, sive in singularibus, una eademque
propositionum natura est, ut unius affirmationis sit
tantum naturaliter una negatio. Hoc autem inductione
probat.</p>
<p> <hi>Dico autem, ut est Socrates albus, non est Socrates
albus.</hi> </p>
<p>In hac enim propositione idem subjectum est,
<pb n="0326D"/>
idem praedicatum, et in medio exemplorum subjecit</p>
<p> <hi>Si autem aliud aliquid de eodem vel de alio, idem,
non opposita erit, sed ab ea diversa.</hi> </p>
<p>Sensus hujusmodi est, si autem aliud aliquid praedicaverit
negatio quam affirmatio praedicavit, vel si
de alio subjecto idem negatio praedicaverit quod in
affirmatione fuerit praedicatum, non sunt sibi oppositae,
sed a se tantum diversae sunt. Si quis enim dicat,
Socrates disputat, et alius respondeat, Socrates
non ambulat, diversum praedicatum est, et diversae
sunt propositiones, et non oppositae, et hoc est quod
dixit Si autem aliud aliquid, aliud enim praedicavit,
negatio quam affirmatio praedicaverat. Quod si quis
sic dicat, Socrates disputat, aliusque respondeat,
<pb n="0327A"/>
Plato non disputat, de alio subjecto idem praedicavit,
et sunt a se diversae propositiones, et non oppositae.
Et erit id quod ait aliquis, vel de alio idem. Quod si
utraque sint diversa, multo magis propositiones
diversae fiunt, quibus positis ad proposita rursus
exempla contendit, et uni affirmationi unam enuntiationem
negationis opponit, angularibus angulares,
affirmativis negativas, particularibus universales, indefinitis
indefinitas opponens et comparans.</p>
<p> <hi>Huic autem quae est, omnis homo albus est, contradicit
illa quae est, non omnis homo albus est. Illi autem
quae est, aliquis homo albus est, illa quae est, nullus
homo albus est. Illi autem quae est, homo albus est,
illa quae est, homo albus non est.</hi> </p>
<p>Et post haec concludit sententiam dicens:</p>
<p>
            <pb n="0327B"/> <hi>Quod igitur una affirmatio uni negationi opponitur
contradictorie, et quae sunt hae, dictum est. Et quod sunt
aliae contrariae, et quae sint hae, dictum est, et quod non
omnis vera vel falsa contradictio, et quare, et quando
vera, vel falsa.</hi> </p>
<p>Revolvit quoque breviter, quoniam aliae sunt contrariae,
aliae contradictoriae, dicitque se quae sint hae
diligentius in superiori disputatione monstrasse.
Illud quoque patet non omnem esse veram vel falsam
affirmationis et negationis oppositionem, quam nunc
communiter et improprie contradictionem vocat. Et
quando non sint verae vel falsae, vel cur, se exposuisse
commemorat.
</p>
        </div2>
<div2>
          <head>DE AFFIRMATIONE ET NEGATIONE UNA.</head>

<p> <hi>Una autem affirmatio et negatio est, quae unum de
<pb n="0327C"/>
uno significat, vel cum sit universale universaliter, vel
non similiter.</hi> </p>
<p>Quid sit una affirmatio et supra jam diximus, et
nunc quoque idem docere non piget. Cum idem Aristoteles
revolverit, una enim affirmatio est, quae
unam rem de uno significat, id est quae hujusmodi
habet praedicatum, et hujusmodi subjectum, ut utrumque
singula significet. Nam si unum aliquid significet
praedicatum, simplex atque unum est. Quod si rursus
unum aliquid significet subjectum, et non plura,
simplex rursus est atque unum. Quocirca si unum
praedicatum de uno erit subjecto, utraque singula
significabunt et non plura. Eoque fit, ut non sit simplex
propositionis significatio, et quae unum significet,
una sit. Idem autem oportet esse etiam in
<pb n="0327D"/>
universalibus universaliter praedicatis, et in particularibus,
quas universalibus opponi necesse est, quorum
etiam subdit exempla.</p>
<p> <hi>Ut omnis homo albus est, non omnis homo albus
est, est homo albus, non est homo albus, nullus homo
albus est, quidam homo albus est.</hi> </p>
<p>Dicit enim unam esse propositionem. Omnis homo
albus est, et rursus ei oppositam unam esse, non est
omnis homo albus.</p>
<p> <hi>Si album unum significat. Sin autem duobus unum
nomen positum est, ex quibus non est unum, non est
una affirmatio, neque una negatio.</hi> </p>
<p>Si album, inquit, unum significat, quod si plura designat
non est una affirmatio, nec una negatio. Hoc
<pb n="0328A"/>
autem et in subjecto convenit custodire, scilicet ut
subjecti quoque simplex significatio servet. Docet
autem non esse unam propositionem, si praedicatum
vel quodlibet in propositione verbum multa significet
hoc modo.</p>
<p> <hi>Sin vero duobus unum nomen est positum ex quibus
non est unum, non est una affirmatio, neque negatio.</hi> </p>
<p>Sunt quaedam res quae plura quidem significent, ex
quibus omnibus junctis unum quiddam valeat effici,
hominis quidem nomen significat animal, significat
mortale, rationale quoque designat, sed haec juncta
unum quiddam efficiunt, quod est animal rationale
mortale. Haec namque omnia unum hominem complent.
Sunt quoque alia quae duas vel plures hujusmodi
res designant, ex quibus junctis unum aliquid
<pb n="0328B"/>
esse non possit, ut liber. Dicitur namque et Dionysius
liber, et ingenuus, sed ingenuus et Dionysius
juncti, nihil efficiunt. Quare si quid tale sit, inquit,
aut subjectum aut praedicatum quod plura significet,
ex quibus unum aliquid esse non possit, non est illa
una affirmatio, neque una negatio. Et hoc fictitii
exempli ratione confirmat.</p>
<p> <hi>Ut si quis ponat hoc nomen tunica, homini et equo,
et dicat tunica est alba, haec non est una affirmatio,
nec una negatio. Nihil enim differt hoc quam dicere,
est homo equus albus. Hoc autem nihil differt quam
dicere, est homo albus, et est equus albus.</hi> </p>
<p>Dicatur enim, inquit, equus et homo tunica. Et
habeant, verbi gratia, hoc nomen, si quis enim dicat,
et tunica alba quoniam tunica equum atque hominem
<pb n="0328C"/>
designat, videtur dicere quoniam est equus et
homo albus, sed hoc tale est, tanquam dicat, est
equus albus, et est homo albus. Sed hae duae propositiones
sunt, et non una; duplex igitur illa quoque
propositio est, est homo et equus albus; quare duplex
illa quoque quae dicit, est tunica alba. Etenim
subjecti hujus, id est tunicae, duplex significatio propositiones
fecit esse duplices. Quod si quis dicat
unum quiddam significare, est tunica alba, quia significat,
est homo et equus albus; impossibile est.
Neque enim ex homine et equo quiddam unum fit,
ut haec propositio unum aliquid designet; quare aut
haec propositio multa significat, aut si non multa,
nihil omnino designat. Nihil enim est homo equus,
ut simul dicatur atque intelligatur, hoc est enim
<pb n="0328D"/>
quod ait:</p>
<p> <hi>Si ergo hae multa significant, et sunt plures, manifestum
est quoniam et prima multa vel nihil significat,
neque enim est aliquis homo equus.</hi> </p>
<p>Si ergo hae multa significant et sunt plures, manifestum
est quod et prima, id est ea quae dicit, est tunica
alba, multa vel nihil significat. Nihil autem id
circo quoniam si non multa designet propositio cujus
quilibet terminus aequivocus est, cum illa quae nomine
aequivoco significantur juncta fuerint, neque in
unam substantiam convenerint, talis juncturae quae
res sibimet incontextas copulant, non erit ullus intellectus:
ut in ea quae est, tunica alba est, aliter esse
una non potest, si tunica equum hominemque significet,
<pb n="0329A"/>
nisi equus atque homo juncti unum aliquid
efficiant; sed hi termini tales sunt, ut necesse sit hanc
propositionem vel multiplicem esse, vel nihil significare:
nam si jungantur homo et equus, fit nihil.
Nihil enim est homo equus, quod per hoc monstravit,
quod ait: Neque enim est aliquid homo equus,
hoc autem cur nunc ab ipso propositum sit, lucidissime
demonstravit; cum enim de his propositionibus
loqueretur quae verum inter se falsumque dividerent,
hoc addidit, quod etiam hae quae habent vel praedicatum
aequivocum, vel subjectum, verum falsumque
non dividunt, utraeque enim esse verae possunt, ut
haec quae dicunt, est liber homo si ad ingenuitatem
referas, et non est liber homo, si ad Dionysium.
Recte igitur dictum est:</p>
<p>
            <pb n="0329B"/> <hi>Quare nec in his necesse est hanc quidem contradictionem
veram esse, illam vero falsam.</hi> </p>
<p>Cum enim multa significat, multiplex significatio
in negatione atque affirmatione se invicem non perimit,
quod si una sit affirmatio et una negatio, quoniam
utraeque in eodem esse non possunt, unam veram
semper, falsam alteram esse necesse est.</p>
        </div2>
<div2>
          <head>DE FUTURIS CONTINGENTIBUS.</head>
<p> <hi>In his ergo quae sunt, et facta sunt, necesse est affirmationem
vel negationem, veram esse vel falsam. Ac in
universalibus quidem universaliter semper hanc veram,
illam vero falsam esse, et in his quae sunt singularia,
quemadmodum dictum est. In his vero quae in universalibus
non universaliter dicuntur, non est necesse, dictum
est autem et de his.</hi> </p>
<p>
            <pb n="0329C"/>In praesentibus rebus et in praeteritis factas contradictorias
enuntiationes dicit definite, unam semper
veram, alteram definite semper esse mendacem, ut
si quis dicat: Omnes Fabii perierunt, qui ad pugnam
contra Veientes privata conspiratione progressi sunt.
Hoc si negetur sic, non omnes Fabii perierunt, qui
ad pugnam contra Veientes privata conspiratione progressi
sunt, necesse est quidem unam veram, alteram
esse falsam, sed definite vera affirmatio est, definite
falsa, negatio. Cum enim id quod factum est dicitur
factum, definite verum est, quod si id factum esse
denegetur, falsum est definite; sive ergo in universalibus
universaliter praedicatis contradictio per oppositionem
particularitatis fiat, sive in singularibus, ut
in Socrate et in caeteris individuis, in his quoque quae
<pb n="0329D"/>
sunt praeterita, semper una vera est, altera falsa,
ut in eo quod est, Socrates veneno peremptus est.
Socrates veneno peremptus non est, vera est affirmatio
definite, et ita rursus falsa negatio est in praesentibus
quoque idem esse necesse est. Si enim, disputante
Socrate, dicat aliquis: Socrates disputat, et
hoc alius neget, sicut disputare Socratem praesentis
temporis ratione definitum est, ita quoque definite
affirmatio retinet et veritatem, negatio definite mendacium.
Et in universalibus quidem vel affirmativis
vel negativis, in quibus vel affirmatio particularis,
vel negatio particularis opponitur idem est. Hoc est
enim quod ait: In his quae sunt, et quae facta sunt, id
est in praesentibus atque in praeteritis, una semper
<pb n="0330A"/>
definite vera est, semper altera falsa definite, sive
universalis sit una, altera particularis. Quod per hoc
monstratur, quod ait: In universalibus quidem universaliter,
semper hanc esse veram, illam vero falsam,
sive in singularibus atque individuis praedicamentis.
Quod per hoc designat quod addidit: Et in
his quae sunt singularia, una vera est, altera falsa;
sed postquam dixit de contradictoriis, adjecit, in his
autem quae indefinitae sunt, non necesse est semper
hanc quidem veram, illam vero esse mendacem. Hoc
scilicet designans quod ait: In his vero quae in universalibus
non universaliter dicuntur, non est necesse
in his unam veram, alteram falsam proponi,
potest enim fieri ut utraeque sint verae quae fuerint
indefinitae.</p>
<p>
            <pb n="0330B"/> <hi>In singularibus vero, et futuris non similiter.</hi> </p>
<p>Propositionum aliae sunt tantum inesse significantes,
ut si quis Socrate vivo dixisset: Socrates calvus
est, alius negaret, Socrates calvus non est. Illa enim
inesse posuit Socrati calvitiem, illa calvitiem a Socrate
disjunxit. Aliae vero sunt necessariae, ut si quis
dicat, Necesse est solem annis omnibus in Arietem
rursus redire. Rem namque necessariam et ex necessitate
evenientem praedicans, totam fecit necessariam
propositionem. Aliae autem sunt contingentes,
quae cum non sint, eas tamen in futurum
evenire possibile est, ut si quis dicat: Hodie
Alexander pransurus est, hodie Alexander pransurus
non est. Etenim cum ista dicantur, quoniam
illi adhuc prandere non inest, inesse tamen
<pb n="0330C"/>
contingit, et potest fieri ut hodie prandeat, idcirco
dicimus eas contingentes, contingit enim fieri, quoniam
adhuc nondum facta est. Sed hae non insunt quidem,
ut dictum est. Sunt enim futuri temporis. Quae
autem non insunt, sed inesse possunt, necessariae
non sunt, quoniam hujusmodi retinent naturam, ut
eas et esse, et non esse possibile sit, potest enim
fieri ut hodie Alexander prandeat, et rursus fieri ut
hodie non prandeat. Et hanc eveniendi vel non eveniendi
possibilitatem, utrumlibet vocamus. In hujusmodi
enim rebus utrumlibet contingit, aut affirmatio,
aut negatio, et non est necesse aut affirmationem
fieri, aut negationem. Nam cum non sit affirmatio
necessaria, non interclusum est contingere
negationem. Rursus cum negatio necessaria non sit,
<pb n="0330D"/>
interdum accidit, ut affirmatio contingat. Quare haec
hujusmodi eveniendi et non eveniendi potentia,
utrumlibet vocatur. Quod in his utrumlibet, id est
vel affirmationes vel negationes, evenire conceditur.
Nunc ergo Aristoteles hoc validissima argumentatione
contendit astruere, quod quemadmodum in praeteritis,
et in his quae sunt praesentia, non modo in
affirmatione et negatione, unam veram, alteram falsam
esse necesse est, sed definite una vera est, definite
altera suscipit falsitatem, non ita in his quae
contingentes vocantur. Necesse enim est ut aut affirmatio
vera sit, aut negatio, sed non ut definite quaelibet
earum vera sit, altera falsa definite. Nam quod
dicimus Alexander lavandus est, id si alius neget,
dicatque: Alexander lavandus non est, totum quidem
<pb n="0331A"/>
hoc necesse est evenire, ut aut lavetur, aut non lavetur,
et necesse est unam esse veram, alteram falsam,
aut affirmationem, si lotus fuerit, aut si lotus
non fuerit, negationem. Sed non est necesse ut definite
affirmatio vera sit, idcirco quod in hujusmodi
rebus poterit evenire negatio. Sed nec unquam
definitum est, ut negatio vera sit, falsa affirmatio,
idcirco quoniam potest non evenire negatio. Quare
in tota contradictione, unam quidem veram, falsam
alteram esse necesse est. Ut autem definite una vera
sit, altera falsa definite, sicut in his quae sunt praeterita
quaeque praesentia, nulla ratione rerum possibile
est. Sed hoc prius Aristoteles in singularium
praedicamentorum propositionibus probat. Post autem
idem debere in universalibus docet intelligi. Idcirco
<pb n="0331B"/>
enim ait, in singularibus vero et futuris non similiter.
Id est in singularibus propositionibus, et de quibus
prius tractat, et in futuris, id est in contingentibus,
non idem modus est verarum falsarumque propositionum,
qui est in praeteritis atque praesentibus.
Quoniam in praeteritis atque praesentibus, et totum
contradictionis corpus in veritatem falsitatemque dividitur,
et vera est una definite, ut possit ex his certus
aliquis ac sciens dicere quoniam affirmatio vera
sit, vel rursus, quoniam negatio; vel si id nullus
dixerit, certa jam praeteriti temporis vel praesentis
secundum sui naturam ratio, certusque eventus est,
in his vero in quibus contingens est et futurum, id
est variabile et instabile, totum quidem corpus contradictionis
veritatem falsitatemque partitur, sed haec
<pb n="0331C"/>
veritas atque falsitas indiscreta est atque volubilis.
Nullus enim potest dicere quoniam affirmatio vera
est. Non est enim necesse veram esse affirmationem,
idcirco quoniam negationem fieri possibile est. nec
rursus negationem, quoniam non est impossibile
affirmationem contingere, et postremo quoniam
utrumlibet ipsorum contingit, idcirco una earum,
vera esse definite et certa, naturaliter non potest,
quibus autem id argumentationibus exsequatur, manifestum
erit hoc modo:</p>
<p> <hi>Nam si omnis affirmatio vel negatio, vera vel falsa
est, et omne necesse est vel esse vel non esse. Quare si
hic quidem dicat futurum aliquid, ille vero non dicat
hoc idem ipsum, manifestum est quoniam necesse est
verum dicere alterum ipsorum, si omnis affirmatio vel
<pb n="0331D"/>
negatio vera vel falsa est. Utraeque enim non erunt simul
in talibus.</hi> </p>
<p>Si quidquid in affirmationibus negationibusque
proponitur, verum vel falsum est definite, sequitur
ut quod illae negationes affirmationesque significant,
aut evenire, aut non evenire necesse sit; hoc est enim
quod dicit: Nam si omnis affirmatio vel negatio vera
vel falsa est definite; idcirco enim addit omnis. In
his enim quae sunt futura vel contingentia, non esse
affirmationes et negationes veras vel falsas definite
probare contendit. Nam si unus dicat aliquid futurum,
alius neget, ut utraque eveniant, fieri non potest;
quis enim dixerit, dicente aliquo Socrates coenaturus
est, alioque negante. Socrates coenaturus
<pb n="0332A"/>
non est, utrasque veras in uno eodemque contingere?
Hoc igitur fieri non potest; unus ergo eorum verum
dicturus, est alius mentietur; ponatur enim una eorum
definite vera esse, vel falsa, si ergo omnis affirmatio
et negatio vera vel falsa est definite, et uterque
negans affirmansque veri in contradictionibus
esse non possunt, necesse est unum verum dicere,
alterum falsum, et unum definite verum, alterum definite
falsum. Hoc si est in omnibus affirmationibus
atque negationibus, ut una definite falsa sit, altera
vera definite, quidquid vera dicit eventurum evenire
necesse est, quidquid non eventurum non
evenire necesse est, hoc est enim quod ait: Manifestum
est quoniam necesse est verum dicere alterum
ipsorum; neque enim potest fieri ut affirmatio negatioque
<pb n="0332B"/>
consentiant in talibus, id est in contradictionis
propositionibus. Necesse est autem evenire quaecunque
vera definite affirmatio loquitur, et non evenire
quod profert definite vera negatio, quod sic
probat.</p>
<p> <hi>Nam si verum est dicere, quoniam est album vel non
album, necesse est esse album vel non album. Et si est
album vel non album, verum est affirmare vel negare,
et si non est, mentitur, et si mentitur, non est. Quare
necesse est aut affirmationem, aut negationem veram
esse vel falsam</hi> </p>
<p>Quod de futuro possit esse judicium, a praesentibus
trahit exemplum: ait enim hanc esse rerum consequentiam,
ut rem subsistentem propositionis veritas
consequatur, veritatem propositionis rei, de qua loquitur
<pb n="0332C"/>
propositio, essentia comitetur. Nam si hic
lapis vel quodlibet aliud album est, verum est de eo
dicere quoniam album est, et hoc convertitur. Nam
si verum est dicere de eo quoniam album est, sine
dubio album est, et album esse necesse est, itaque
fit ut res veritatem, et veritas rem, de qua proponitur,
subsequatur. Rursus si hic lapis albus non est,
verum est de eo dicere quoniam non est albus, et si
de eo verum est dicere quoniam non est albus, ut sit
albus fieri non potest, cum vere dicatur quoniam non
est albus. Idem quoque etiam in mendaciis valet. Nam
si quid non est, cum hoc aliquis esse proposuit,
mentietur. Et si quis de alio mentietur, illud de quo
fit mendacium non est, ut si quam rem cum alba
non sit dicat, aliquis esse albam mentitus est, quocirca
<pb n="0332D"/>
necesse est illud quoque non esse de quo mentitus
est. Ita igitur veritas quidem rei quae est, et
res quae est veritati, falsitas vero rei quae non est,
et res quae non est, falsitati convertitur, quod si hoc
est in omnibus rebus, quidquid dicitur cum veritate
vel falsitate, ad rem quae est vel non est convertitur,
sive negatio sit, sive affirmatio, et unam veram semper,
alteram falsam esse necesse est; si una definite
vera est, impossibile quiddam ex hac positione continget.
Evenient namque omnia, quaecunque sunt
vel fiunt ex necessitate fieri, et nihil a casu, nihilque
esse possibile quod sit, et non esse possibile. Nihil
etiam in liberi arbitrii moderamine relinquetur, sed
totum erit ex necessitate, quidquid evenerit. Nam si
<pb n="0333A"/>
verum est definite de qualibet re dicere quoniam erit,
illam rem sine dubio futuram esse necesse est, et ut
non fiat non potest evenire. Verum enim est dicere
de ea quoniam futura est, nec verum de ea quoniam
futura est poterat dici, nisi eam fore esset necesse:
quare si in omni affirmatione et negatione, aut affirmatio
aut negatio in futurum definite, vera vel falsa
est, necesse est vel quod ab affirmatione vera definite,
vel quod a negatione dicitur falsum evenire. In
falsitate quoque similis causa est. Nam quod non
erit, falsum est dicere quoniam erit. Et quod falsum
est dicere quoniam erit, ex necessitate non erit.
Item quod erit, falsum est dicere quoniam non erit,
et quod falsum est dicere quoniam non erit necessario
erit. Ut igitur veras propositiones necessarius sequitur
<pb n="0333B"/>
eventus ut fiat, quod dicitur, ita et falsas propositiones
necessarius sequitur eventus, ut non fiat,
quod dicitur a falsa propositione. Quod si in futurum
omnis affirmatio vel negatio definite semper dividunt
veritatem et falsitatem, erit rerum quae praedicantur
necessarius eventus, et omnia ex necessitate contingent,
vel non contingent emaque et casus, et possibilitas,
et liberum perit arbitrium. Syllogismus aut
hujusmodi est: si omnis affirmatio vera est aut falsa
definite, et eodem modo negatio eveniet, ut omnia
inevitabili necessitatis ratione contingant, quod si
hoc est, liberum perit arbitrium. Sed hoc impossibile
est; non igitur verum est omnem affirmationem
vel negationem veram esse definite vel falsam. Omnia
autem ex necessitate contingere, si illae definite verae
<pb n="0333C"/>
vel falsae sunt, talis syllogismus ostendit: omnis in
futurum definita veritas vel falsitas eventum rei vel
futurum vel non futurum ex necessitate constituit,
sed omnes propositiones futurae definite verae vel
falsae sunt. In omnibus igitur eveniendi, vel non eveniendi
necessitas erit, pro qua conclusione illud Aristoteles
intulit, quod ait:</p>
<p> <hi>Nihil igitur neque est, neque fit, nec a casu, nec
utrumlibet, nec erit, nec non erit, sed ex necessitate
omnia et non utrumlibet, aut enim qui dicit; verus est,
aut qui negat.</hi> </p>
<p>Casus namque, et id quod est utrumlibet exstinguitur,
libera etiam voluntas adimitur, si omnia quaecunque
fient; ex necessitate futura sunt; et probat
superiorem conclusionem, quae dicit omnia ex necessitate
<pb n="0333D"/>
contingere, per hoc quod ait: aut enim qui
dicit verus est, aut qui negat; si ergo veritas rerum
necessitati convertitur, aut qui negat verus est, aut
qui affirmat omnia fieri ex necessitate necesse est.
Nam si non erunt ex necessitate, non erunt verae definite,
id quod ipse subjunxit:</p>
<p> <hi>Similiter enim, vel fieret, vel non fieret, utrumlibet
enim nihil magis sic vel non sic se habet, aut habebit.</hi> </p>
<p>Exponit enim quae sit contingentis natura, cum
quid sit utrumlibet exponit, utrumlibet est id cujus
indiscretus eventus est, id est, quod aequaliter esse
vel non esse contingit. Hoc est enim quod ait, similiter
enim fieret vel non fieret. Neque enim directam
viam necessariamque habet unam vel affirmationem
<pb n="0334A"/>
vel negationem, sed nihil se magis sic habet, vel sic
non habet, et est utrumlibet quod aequalem cursum
et ad evenire retinet, et ad non evenire. Nihil enim
se magis vel sic habet, vel sic non habet, id est
aequaliter se habet ad esse, et ad non esse. Nihil enim
magis sese habet, ut fiat quam ut non fiat.</p>
<p> <hi>Amplius si est album nunc, verum erat dicere prius
quoniam erit album, quare semper verum fuit dicere
quodlibet eorum quae facta sunt, quoniam est vel erit.</hi> </p>
<p>Validam sibi ipsi vim argumentationis opponit, qua
possit ostendere affirmationes negationesque veras
vel falsas esse definite, et ait providendum esse ne
forte necesse sit suspicari id quod jam factum est
vere dici potuisse antequam fieret, esse faciendum,
ut si Socrates hesterna nocte coenavit, verum fuit
<pb n="0334B"/>
hesterna matutina dicere, quoniam coenaturus est;
quocirca definite quoque verum fuisset, si de eo
praediceretur. Omnia igitur ea quae fiunt definite
poterant vera praedicari. Hoc est enim quod dicit, si
est album nunc, verum erat dicere prius quoniam
erit album. Nam si qua res nunc alba est, verum erat
ante dicere quoniam erit alba, quare definite quoque
fuit quodlibet eorum quae facta sunt vere praedicere.
Hoc enim rei ipsius exitus comprobavit. Huic oppositioni
per eadem rursus occurrit. Non enim qui haec
dicit, licet ei laqueum superioris argumentationis
effugere, rursus enim eadem illum cuncta circumveniunt,
et eisdem iterum urgetur incommodis.</p>
<p> <hi>Quod si semper verum fuit dicere quoniam est vel
erit, non potest hoc non esse vel non futurum esse.
<pb n="0334C"/>
Quod autem non potest non fieri, impossibile est non
fieri; et quod impossibile est non fieri, necesse est fieri.
Omnia ergo quae futura sunt, necesse est fieri, nihil
igitur utrumlibet, neque casu erit; nam si casu, non
ex necessitate.</hi> </p>
<p>Mira ratione superiorem argumentationem dicentis
ad idem reduxit incommodum dicens: Si verum
est omnia quaecunque facta sunt, definite vere potuisse
praedici, quoniam veritatem propositionis rei
necessitas sequitur, quod vere definite praedicatum
erat non evenire non poterat; sed si non evenire
non poterat, ut non eveniret erat impossibile. Quod
autem non fieri impossibile est, fieri necesse est.
Eventus igitur ejus ex necessitate consequitur. Nihil
ergo utrumlibet, neque a casu erit. Nam si a casu
<pb n="0334D"/>
esse poterit, non ex necessitate futurum est; quod si
non est ex necessitate futurum, non est impossibile
non fieri; si non est impossibile non fieri, potest non
fieri; si potest non fieri, non potest definite vere
praedici. Quod enim vere definite praedicitur, ex necessitate
futurum est, quod autem a casu est, ex
necessitate non evenit.</p>
<p> <hi>At vero nec quoniam neutrum verum est, contingit atcere
ut quoniam neque erit, neque non erit; primum
enim cum sit affirmatio falsa, erit negatio non vera, et
cum haec sit falsa, contingit affirmationem esse non
veram.</hi> </p>
<p>Quatuor differentiis contingentium futurorum diversitas
constat. Aut enim id quod affirmatur et negatur
<pb n="0335A"/>
in futurum, utrumque erit verum aut utrumque falsum;
aut unum verum, falsum alterum definite; aut unum
verum, falsum alterum indefinite. Non enim esse quidem
et affirmationem et negationem veram in his propositionibus,
quae de rebus contingentibus in futurum
proponuntur, per hoc demonstravit superius quod ait:
Manifestum est quoniam necesse est verum dicere, alterum
ipsorum, si omnis affirmatio vera vel falsa est.
Utraque enim non erunt simul in talibus. Neque enim
fieri potest ut in contradictoria propositionum oppositione,
utrasque veras quisquam valeat invenire. Nunc
autem monstratur quoniam ne hoc quidem fieri potest
ut utraeque sint falsae, ait enim: At vero, ne hoc quidem
nobis contingit dicere quoniam neutrum verum est,
id est nec affirmatio, nec negatio; contingeret autem
<pb n="0335B"/>
utraque esse falsam affirmationem scilicet et negationem,
si nec quod diceret affirmatio, futurum esset,
nec quod non esse negatio diceret, non esset. Ita
enim fieret, ut nec esset, quod affirmatio esse praedicavit,
nec non esset, quod negatio non esse proposuit.
Si quis ergo hoc ita dicat, primum, inquit, illud
inconveniens atque impossibile est, quod in contradictoria
propositione, cum affirmatio falsa sit non
est vera negatio, et rursus cum negatio falsa sit,
falsa quoque affirmatio sit. Hoc enim in solis contrariis
contingebat, non etiam in contradictoria oppositione.
In hac enim unam semper veram esse necesse
est, semper alteram falsam.</p>
<p> <hi>Ad haec si verum est dicere quoniam album est et
magnum, oportet esse utrumque. Si vero erit cras,
<pb n="0335C"/>
oportet esse cras. Si autem neque erit, neque non erit
cras, non erit utrumlibet, ut navale bellum. Oportebit
enim neque fieri navale bellum, neque non fieri. Quae
ergo contingunt inconvenientia haec sunt, et hujusmodi
alia, si omnis affirmationis et negationis, vel in his quae
de universalibus dicuntur universaliter, vel in his quae
sunt singularia, necesse est oppositarum hanc quidem
veram esse, illam vero falsam. Nihil autem utrumlibet
esse in his quae fiunt, sed omnia esse et fieri ex necessitate.
Quare non oportebit neque consulere, neque negotiari,
ut si hoc facimus, erit hoc, si vero non hoc,
non erit hoc. Nihil enim prohibet in millesimum annum
hunc quidem dicere hoc futurum esse, illum vero
non dicere. Quare ex necessitate erit quodlibet eorum,
quod tunc ab eo verum erat dicere. At vero neque hoc
<pb n="0335D"/>
differt, si aliquis dixerit contradictionem, vel non dixerit.
Manifestum est enim quoniam sic se habent res,
etiamsi non hic quidem affirmaverit ille vero negaverit.
Non enim propter negare vel affirmare erit vel non
erit, nec in millesimum annum magis quam in quantolibet
tempore. Quare si in omni tempore sic se habebat,
ut unum diceretur vere, necesse erat hoc fieri, et unumquodque
eorum quae fiunt sic semper se habebat, ut ex
necessitate fieret. Quando enim vere dicit quis quoniam
erit, non potest non fieri; et quod factum est, verum
erat dicere semper quoniam erit.</hi> </p>
<p>Addidit quoque aliud, quo magis id quod dicitur
videatur incongruum. Omne enim id quod praedicitur
in futurum, si vere praedicitur, erit. Si quis enim
<pb n="0336A"/>
dicat in praesenti tempore, hoc animal quodlibet album
est, vel magni corporis, et hoc vere pronuntiet,
album et magnum illud animal esse necesse est. Ita
etiam in futuro si quis vere dicat quoniam hoc animal
cras album fiet, et corporis vastioris, necesse
est cras utraque contingere, ut et album fiat et corporis
vastioris. Sin vero falso aliquid praedicatur,
necesse est non esse quod dicitur, si sit affirmatio: ut
si quis affirmet falso futurum navale bellum, necesse
est non fieri quod a falsa affirmatione praedicitur. At
si sit falsa negatio, necesse est fieri quod falsa negatio
futurum non esse praedixit; sin vero utraque falsa
sunt, non erit ex necessitate quod dicitur, quia definite
affirmatio falsa est, nec non erit ex necessitate
quod dicitur, quia definite est falsa negatio. Unde fit
<pb n="0336B"/>
ut utrumlibet quod est in rebus omnino perimatur,
utraque enim necessario sunt et ex necessitate contingunt,
et est necessitas illa impossibilis. Nam si
quis dicat cras futurum navale bellum, aliusque neget,
et pronuntiet non futurum, si utraque sint falsa,
necesse quidem erit non esse cras navale bellum,
quoniam affirmatio, quae illud dicit futurum, falsa
est. Rursus necesse est esse cras navale bellum, quoniam
negatio quae dicit cras non futurum, ipsa quoque
mentitur. Quare necesse erit et esse navale bellum,
et non esse, quod est impossibile, et praeter
communem cogitationis naturam. Non est igitur verum
utrasque et simul, id est affirmationem negationemque
mentiri. Quae ergo, inquit, contingunt inconvenientia,
haec sunt, et hujusmodi, si quis dicat vel in
<pb n="0336C"/>
his quae universalia sunt et universaliter praedicantur,
vel in his quae singularia in propositionibus enuntiantur,
unam necessario definite esse veram, definite
esse alteram falsam, talia illum, inquit, inconvenientia
consequentur, et alia similia. Hoc scilicet
dicens de superioribus argumentis, in quibus
ostendebat omnia ex necessitate contingere, si quis
unam veram definite, alteram diceret definite
mendacem. Quaenam vero asserat alia inconvenientia
impossibiliaque concurrere his qui unam definite
veram proponunt, haec sunt: si quis enim proponat
unam esse veram, alteram esse falsam, tollit (ut
supra dictum est) id quod est utrumlibet in rebus, et
omnia esse vel fieri ex necessitate constituit, nihil a
casu, nihilque a propria voluntate. Unde fit ut neque
<pb n="0336D"/>
negotiari sit utile, nec inire actum, quae omnia consilii
ratione tractantur, ipsum enim consilium supervacuum
est, cum omnia quaecunque futura sint necesse
sit evenire. Quid enim unusquisque dicat, Si
hoc faciam, illud mihi eveniet atque continget, si
vero haec, illa res eveniet? etenim nihil prohibet
quemvis illum affirmare aliquid esse faciendum,
alium vero negare, cum omnia vi necessitatis eveniant.
Nam si omnia quae fiunt nunc, ante aliquis vere praediceret,
quis dubitat quin illa quae facta sunt, immutabili
violentia necessitatis evenerint? Hoc est
enim quod ait: Quare ex necessitate erit quodlibet
eorum quod tunc verum erat dicere. Sed ne illud videatur
incongruum quod rerum eventum non ex ipsa
<pb n="0337A"/>
rerum natura, sed ex propositionum veritate et falsitate
judicamus, scrupulum ipse dissolvit dicens. At
vero nec hoc differt, si aliqui dixerint contradictionem,
vel non dixerint: ad tollendum enim perimendumque
consilium, quod nihil omnino homines oporteat
consiliari, parum valet aliquid ante praedici; sive
enim dicatur aliquid, sive non, quidquid vere praedici
potest, illud etiam si non praedicatur evenire
necesse est; idcirco enim vere praedicitur, quia vere
praedici potest; idcirco vere praedici potest, quia immutabiliter
futurum est. Quare futurum est, si praedicitur
vere, nec tantum si praedicitur, sed etiam si
praedici vere potest; sive enim praedicatur, sive non
praedicatur, quidquid vere praedici potest, hoc ex
necessitate futurum est. Manifestum est enim, inquit,
<pb n="0337B"/>
quod si sic se habeat res, sive unus eam affirmet
et alius neget, si eventura est, nihil illi negatio
officit; si eventura non est, nihil affirmatio prodest.
Non enim, inquit, propter negare et affirmare erit vel
non erit, nec hanc vim naturae tempus mutabit. Eodem
modo enim evenient, ea quae post millesimum
annum eventura creduntur, his quae post quantumlibet
tempus ex necessitate futura sunt: unde fit, ut
si in omni tempore omnia sic se habeant, ut unum
definite verum dici possit, definite alterum falsum,
omnia quaecunque facta sunt, vel fient, immutabili
rerum ratione contingant. Hoc est enim quod ait,
necesse esse fieri unumquodque eorum quae fiunt;
id est, si sic se haberet, ut ex necessitate fierent
omnia, et hoc superiori argumentatione confirmat
<pb n="0337C"/>
dicens: Quando enim vere dicit quis quoniam erit,
non potest non fieri, eventus enim necessitatem,
necessitas sequitur veritatem, et quod factum est,
verum erat dicere semper quoniam erit, veritas
namque propositionis ex rerum necessariis venit
eventibus.</p>
<p> <hi>Quod si haec non sunt possibilia. Videmus enim esse
principium futurorum, et ab eo quod consultamus,
atque agimus aliquid, et quoniam est omnino in his,
quae non semper actu sunt, possibile esse et non esse,
similiter, in quibus utrumque contingit et esse et non esse,
quare fieri et non fieri. Ac multa nobis manifesta sunt
sic se habentia, ut quoniam hanc vestem possibile est
incidi, et non incidetur, sed prius exteretur. Similiter
autem et non incidi possibile est. Non enim esset eam
<pb n="0337D"/>
prius exteri, nisi possibile esset non incidi. Quare et in
aliis fiendis, quaecunque secundum potentiam hujusmodi
dicuntur. Manifestum igitur est quoniam non omnia ex
necessitate vel sunt, vel fiunt, sed alia quidem utrumlibet,
et non magis vel affirmatio, vel negatio vera est,
alia vero magis quidem, et in pluribus alterum, sed
contingit fieri et alterum, alterum vero minime.</hi> </p>
<p>Longum hyperbaton est, quod nos prius exponimus,
postea continuamus. Liquet enim aliquarum
rerum nos esse principium, ut actuum nostrorum.
Si quis enim aliquid consilio faciat, quidquid consiliatione
peregerit, ejus rei ipse principium est.
A consiliante enim incipit, quidquid consilii solertia
ministratur. Sunt enim quaedam quae actu non sunt,
<pb n="0338A"/>
sed potestate, quae potestas non fit ex necessitate, id
est, ut possit quidem fieri, non tamen necesse sit, ut
hanc vel quamlibet tunicam possibile est quidem
ferro incidi, sed non est necesse. Fortasse enim
utendo vetustabitur, et ipso quotidiano solvetur attritu.
Ergo potest quidem incidi, sed forte non incidetur,
sed antequam incidi possit exteritur. Rursus
potest fieri ut non dividatur, neque enim exteri eam
possibile esset, nisi prius esset possibile non incidi,
quare possunt quidem quaedam fieri, sed ita contingit
fortasse ut non fiant. Sunt igitur quaedam possibilia
non necessaria, et in aliis quoque quae fiunt
eadem ratio est. Omne enim quod fit a quolibet consilio,
ipse qui consiliatur illius rei principium est,
non necessitas, et quaecunque sunt possibilia, mutabiliter
<pb n="0338B"/>
evenient. Quae enim secundum aliquam possibilitatem
dicuntur, non eveniunt secundum necessitatem,
unde fit ut manifestum sit quoniam non omnia
ex necessitate vel fiunt, vel fiunt, sed quaedam sunt
quae aequali modo, vel fiunt, vel non fiunt, et hoc est
utrumlibet fieri, alia vero in pluribus quidem fiunt,
in paucioribus vero non fiunt, et aequaliter quidem
fiunt, ut egredientem domo amicum videre, fit enim
hoc et fit aequaliter; quaedam vero frequentius fiunt;
quam non fiunt, ut sexagenarium canescere frequentius
fit, quam non fit. Et tamen ita hoc potest fieri,
ut non fieri impossibile non sit. Hoc enim est quod
ait: Alia vero magis quidem et in pluribus alterum,
ut canescere in pluribus sexagenarii quam non canescere.
Sed contingit fieri alterum, scilicet ut non
<pb n="0338C"/>
canescat, alterum vero minime, scilicet ut canescat.
Est autem hyperbaton hoc modo. Quod si haec impossibilia
videmus, quod sumus enim aliquibus ipsi principium,
et quaecunque possibilia sunt, fieri possunt, et
non fieri. Si igitur possibile est et ut sint et non sint,
manifestum est non omnia ex necessitate contingere,
sed alia aequaliter, alia vero evenire quidem in pluribus,
in paucioribus vero non evenire, sed ut non
eveniant necesse non est.</p>
<p> <hi>Igitur esse quod est, quando est, et non esse, quoa
non est, quando non est, necesse est. Sed non omne
quod est, necesse est esse, nec omne quod non est, necesse
est non esse. Non enim idem est omne quod est,
necessario esse, quando est, et simpliciter esse ex necessitate.
Similiter autem et in eo quod non est. Et in
<pb n="0338D"/>
contradictione eadem ratio est, esse quidem vel non esse
omne, necesse est, et futurum esse, vel non. Non tamen
dividentem dicere alterum necessarium. Dico autem ut
necesse est quidem esse futurum bellum navale cras, vel
non futurum esse. Sed non necesse est futurum esse
cras bellum navale, vel non futurum esse. Futurum
autem vel esse, vel non esse necesse est.</hi> </p>
<p>Nunc quid sit necessarium temporale describit.
Ait enim omnis res quando est, eam sine dubio esse
necesse est. Non enim fieri potest ut cum est, non
sit, et rursus res quae non est, quando non est, eam
non esse necesse est, neque enim fieri potest, ut
quando non est, sit; sed si quando est, eam esse
necesse est, id est, non simplex necessarium, sicut
<pb n="0339A"/>
solem oriri simpliciter, sed temporaliter necessarium,
ut sedeo, non idcirco simpliciter, et sine temporis
praesentis descriptione ex necessitate est. Quando
enim sedeo, non potest fieri ut non sedeam, et necesse
est mihi tunc sedere cum sedeo, sed ipsum
sedere mihi non ex necessitate inest, possum enim
surgere. Rursus cum non sedeo, tunc mihi necesse
est non sedere, sed ipsum non sedere, mihi ex necessitate
non inest, possum enim sedere; ergo quod
est, quando est, ex necessitate est, et quod non est,
tunc cum non est, fieri ut non sit non potest. Non
tamen omnia quaecunque sunt aut non sunt, aut ex
necessitate sunt, praeter temporis praesentis nuncupationem,
aut ex necessitate non sunt, nulla mentione
praesentis temporis facta. Quare non est, inquit,
<pb n="0339B"/>
idem temporaliter necessarium esse, ut est
mihi cum sedeo, et simpliciter ex necessitate esse,
ut homini mortalitas, nec idem est, cum non est
necessario non esse, ut mihi cum non sedeo non
inest sedere, et quod simpliciter ex necessitate non
habeo, ut tres oculos vel immortalitatem, atque hoc
est quod ait, similiter autem et in eo quod non est.
Hoc autem cur dixerit sequitur, et in contradictione
eadem ratio est, esse quidem vel non esse omne
necesse est, et futurum esse vel non esse. Similis est,
inquit, ratio in contradictionibus contingentibus, et
in his quae, cum sunt, secundum tempus necessaria
sunt, simpliciter autem necessaria non sunt. Nam
in futuris et in contingentibus contradictionibus, totam
quidem contradictionem necesse est unam veram
<pb n="0339C"/>
habere partem, alteram falsam, ut si quis affirmet cras
bellum navale futurum; id ergo non est necesse: et
rursus si quis neget non futurum, est quidem aut
esse, aut non esse necesse, sed non est necesse esse,
nec rursus necesse est non esse, sed tantum aut
esse aut non esse; idcirco tota quidem contradictio,
unam habebit partem veram, alteram falsam, sed
non erit ipsorum una definite vera, falsa altera
definite. In praeteritis enim sic dicimus: Romulus
Romam condidit, Romulus Romam non condidit;
una quidem vera est, altera falsa, sed in his definite
vera est affirmatio, definite falsa negatio. Nam quia
quod factum est, fieri ut factum non sit, non potest,
ideo definite in praeterito contradictio vera vel falsa
est. In futuris vero propositionibus non idem est in
<pb n="0339D"/>
his scilicet quae contingentia significant ut si dicam
Philoxenus coenaturus est, Philoxenus coenaturus
non est. In tota quidem contradictione, una vera est,
altera falsa, sed nullus potest dividere, ut dicat aut
affirmationem constitute et definite veram esse aut
negationem. Ante enim quam coenet, indefinitum est
et variabile an coenet. Postquam vero coenaverit
praeteritum definitur, igitur aut esse aut non esse
aliquid in futuris contradictionibus necesse est. Ut
autem unum fiat, et unum non fiat, non est necesse,
in quo igitur similitudo est contingentis contradictionis
et temporalis, neque simplicis necessitatis?
in eo scilicet, quia sicut necesse est esse quod est,
quando est, non tamen simpliciter necesse est esse,
<pb n="0340A"/>
quod est praeter temporis adjectionem: ita in contradictione
contingenti, affirmationem quidem vel negationem
veram esse necesse est, non tamen vel
affirmationem simpliciter ac definite veram, vel negationem,
sed utramlibet et quam certae veritatis
constituerit eventus.</p>
<p> <hi>Quare quoniam similiter orationes verae sunt, quemadmodum
et res, manifestum est, quoniam quaecunque
sic se habent, ut utrumlibet sint, et contraria ipsorum
contingant, necesse est similiter se habere et contradictionem,
quod contingit in his quae non semper sunt, et
non semper non sunt. Horum enim necesse est alteram
partem contradictionis veram esse vel falsam. Non tamen
hoc vel illud, sed utrumlibet, et magis quidem
alteram veram, non tamen jam veram vel falsam. Quare
<pb n="0340B"/>
manifestum est, quoniam non est necesse omnis affirmationis
et negationis oppositarum hanc quidem veram,
illam vero falsam esse. Neque enim quemadmodum in
his quae sunt, sic se res habet etiam in his quae non sunt,
possibilibus tamen esse, vel non esse, sed quemadmodum
dictum est.</hi> </p>
<p>Habent, inquit, quamdam cognationem res, et illa
quae res ipsas propria significatione designant. Quare
et oratio quae designat atque significat rem, sic se
habebit, quemadmodum res ipsa est. Ergo si res non
fuerit, falsa oratio est; si res fuerit, vera oratio est;
et si vera vel falsa oratio est, erit id quod dicitur vel
non erit, ut sibi res et oratio convertantur. Ergo si
res constituta non est, nec definita necessitate proveniens,
nec illa oratio, quae rem ipsam designat,
<pb n="0340C"/>
definitae est veritatis. Ergo in quibus rebus possibile
est non modo esse, sed etiam non esse contingere,
in his affirmatio et negatio utrumlibet sese habet, et
quemadmodum rem ipsam, et esse et non esse contingit,
ita quoque contradictionem et veram et falsam
esse indefinite proveniet. Hoc autem in quibus fiat,
ipse declarat, ait enim: In his quae non semper sunt,
et non semper non sunt, sola enim sunt quae et esse
et non esse contingunt, quae non semper sunt, et non
semper non sunt; si enim semper essent, status eorum
mutari non posset, atque ideo ex necessitate
essent; si autem semper non essent, eas non esse,
necesse esset. Etenim sicut ipsa natura rerum evenientium
est varia, ita quoque altera pars contradictionis
habet variabilem veritatem, et semper quidem
<pb n="0340D"/>
vera vel falsa est, non tamen una definite, ut hoc
verum sit determinate, aut illud, sed utrumlibet. Et
sicut status ipse rerum mutabilis est, ita quoque veritas
aut falsitas propositionum dubitabilis sit, et
eveniet quidem, ut in aliquibus frequentius una sit
vera, non tamen semper, et ut una rarius vera, non
tamen eam falsam esse necesse sit semper, quod
per hoc demonstravit quod dixit, et magis quidem
veram alteram, non tantum jam semper veram vel
falsam. Concludit totam de futuris contingentibus
propositionibus quaestionem, et ait: Manifestum est,
non necesse esse omnes affirmationes et negationes
definite veras esse, sed deest definite, atque ideo
subaudiendum est. Illarum enim quae contingentes et
<pb n="0341A"/>
futurae sunt, nunquam definite una vera est, altera
falsa. Neque enim, inquit, quemadmodum in his quae
sunt, sic se habet in his quae non sunt, possibilibus
tamen esse, aut non esse, sed quemadmodum dictum
est. Illa etenim quae sunt praesentis temporis, sicut
ipsorum esse definitum est, ita quoque de his definita
est propositionum veritas falsitasque. Illa vero quae
non sunt quidem, possunt tamen esse, et non esse:
et ita futura sunt, ut non ex necessitate proveniant,
sed possunt ita esse, ut etiam possint et non esse,
in his hoc modo se habebit contradictio quemadmodum
dictum est. Dictum autem est quoniam esse
quidem vel non esse: omne necesse est, et futurum
esse vel non necesse est. Non tamen jam divise ac
<pb n="0342A"/>
definite alterum eorum esse necesse est. Erant autem
quatuor diversitates, ut aut utraeque verae essent,
quod sustulit per hoc quod ait, utraeque enim non
erunt simul in talibus; aut ut utraeque falsae essent,
quod per hoc evertit quod ait: At vero nec quoniam
neutrum verum est contingit dicere; aut ut una vera
definite, altera falsa definite esset, quod illa argumentatione
destruxit, per quam omnia ex necessitate
docuit evenire, si hoc admitteretur. Quod si res illae
minime sunt, constat unam quidem veram esse,
aliam vero in contradictione mendacem; sed sicut
res ipsae mutabiliter et indefinite futurae sunt, ita
quoque enuntiationes variabili nec definita veritate et
falsitate proferuntur.
</p>
        </div2>
      </div1>

<div1>
        <head>LIBER SECUNDUS.</head>
<div2>
          <head>DE ENUNTIATIONIBUS INFINITIS</head>
<pb n="0341B"/>
<p> <hi>Quoniam autem est affirmatio de aliquo significans
aliquid, hoc autem est vel nomen vel innominatum,
unum autem oportet esse, et de uno, id quod est in
affirmatione, nomen autem dictum est, et innominatum
prius, non homo enim nomen quidem non dico, sed
nomen infinitum, unum enim significat quodammodo
infinitum nomen, quemadmodum et non currit, non
verbum dico, sed infinitum verbum; erit omnis affirmatio
et negatio, vel ex nomine et verbo, vel ex infinito
nomine et verbo. Praeter verbum autem nulla affirmatio
vel negatio est. Est enim vel erit, vel fuit, vel sit,
vel quaecunque alia hujusmodi verba, ex his sunt quae
sunt posita. Consignificant enim tempus.</hi> </p>
<p>Postquam de praeteriti ac praesentis, futuri etiam
<pb n="0341C"/>
temporis veritate et falsitate disseruit, nunc vim simplicis
et praedicativae propositionis informat dicens
quoniam simplex affirmatio unam rem de una significat,
id est, de uno subjecto unum praedicat, subjectum
autem illud aut nomen est, aut quod apud veteres
quidem fuit innominatum, ab Aristotele vero
infinitum nomen vocatum est; prius enim dictum est,
quod homo nomen esset, non homo vero innominatum
quidem apud antiquos, sed nunc infinitum nomen.
Quoniam igitur manifestum est unum de uno praedicare
simplicem propositionem, omnis erit propositio
simplex, aut ex nomine et verbo, aut ex infinito
nomine et verbo. Quod autem dixit: Non homo enim
nomen quidem non dico, sed infinitum nomen hujusmodi
est. Nomen, inquit, omnia definita significat,
<pb n="0341D"/>
non homo vero quamvis unum quodlibet eorum designare
possit, quae homines non sunt, tamen quid
designet infinitum est et dubium. Nam cum multa sint
quae homines non sunt, et unum quodlibet eorum significare
possit, quid significet ignoratur: sicut enim
non currit non est verbum simpliciter, sed infinitum
verbum, ita nomina cum negatione non sunt nomina,
sed infinita nomina. Erunt igitur in propositionibus
subjecta aut nomina, aut infinita nomina, praeter verbum
autem nulla est affirmatio vel negatio, planissime
docuit, quae pars orationis in simplici propositione
obtineat principatum. Nam si praeter verbum fieri
simplex propositio non potest, constat omnem vim
<pb n="0342B"/>
simplicis propositionis verba complecti. Omnis autem
propositio aut esse, aut fuisse, aut futurum esse, aut
hujusmodi aliquid habebit. Nam qui dicit currit
currens est dicit. Et qui dicit cucurrit, currens fuit
proponit; et qui dicit curret, currens erit. Si ergo
omnis propositio, aut esse, aut fuisse, aut futurum
esse, aut aliquid hujusmodi ut sit enuntiatio, retinebit,
manifestum est quod praeter verbum esse non
possit. Haec enim, id est, fuit, vel est, aut futurum
est, verba sunt, ut ex his cognosci possit quae sunt
superius posita atque confessa, cum diceremus verba
esse quae consignificarent tempus. Etenim est, et
fuit, et caetera significationem temporis secum trahunt.</p>
<p> <hi>Quare prima erit affirmatio et negatio, est homo, non
<pb n="0342C"/>
est homo, deinde est non homo, non est non homo.
Rursus, est omnis homo, non est omnis homo, est omnis
non homo, non est omnis non homo. Et in extrinsecus
temporibus eadem est ratio.</hi> </p>
<p>Simplicium exempla propositionum apposuit, simplices
autem supra diximus esse propositiones quae
duobus terminis jungerentur. Quare quoniam omne
definitum prius est infinito nomine, et non homo non
est nomen, sed infinitum nomen, homo vero finitum
recte priores eas propositiones quae ex definito sunt
nomine in eorum pronuntiavit exemplis; ait enim,
Quare prima est affirmatio et negatio, est homo, non
est homo. Deinde infiniti nominis affirmationes et negationes
subjunxit dicens, Est non homo, non est
<pb n="0342D"/>
non homo. Et post haec, universalitatem jungens,
easdem rursus iterat propositiones. Et prius illas
proponit quae ex finito nomine sunt; secundo vero
loco eas quae ex infinito nomine proponuntur, unde
fit ut illud intelligere necesse sit, illas quantitates
quae universales et particulares determinant, in terminis
non haberi. Nam cum duorum terminorum propositio
sola simplex sit, inter simplices hujusmodi
numerat propositionem quae dicit est omnis homo,
cum tres sint partes orationis, quare determinationes
non numerantur in terminis. Eodem modo dicit eademque
ratione in extrinsecus temporibus simplices
fieri propositiones, ut est, fuit homo, non fuit homo,
<pb n="0343A"/>
fuit non homo, non fuit non homo. Et in aliis quoque
temporibus idem modus est. Extrinsecus vero tempora
vocat quae sunt praeter praesens, id est praeteritum
et futurum; sed hic de his solis propositionibus
locutus est quae unum subjectum habent, alterum
praedicatum. Nunc de his loquetur quae unum habent
subjectum, duo praedicata. An vero hae quoque simplices
sint, in secundae editionis expositione dicendum
est. Nunc vero praeter demonstrationem, esse
simplices intelligamus.</p>
<p> <hi>Quando autem est tertium, adjacens praedicatur, dupliciter
tunc dicuntur oppositiones. Dico autem, ut est
justus homo est, tertium dico adjacere nomen vel verbum
in affirmatione. Quare quatuor erunt istae quarum
duae quidem ad affirmationem et negationem se habebunt
<pb n="0343B"/>
secundum consequentiam, ut privationes, duae vero minime.
Dico autem quoniam est, aut justo adjacebit, aut
non justo, quare etiam negatio. Quatuor ergo erunt.
Intelligimus vero quod dicitur ex his quae subscripta
sunt. Est justus homo. Hujus negatio: Non est justus
homo. Est non justus homo. Hujus negatio, non est non
justus homo. Est enim hoc loco et non est justo et non
justo adjacet. Haec igitur, quemadmodum in resolutoriis
dictum est, sic sunt disposita. Similiter autem se
habent; et si universalis nominis sit affirmatio, ut omnis
est homo justus, negatio, non omnis est homo justus.
Omnis est homo non justus, non omnis est homo non
justus. Sed non similiter angulares contingit veras esse.
Contingit autem aliquando.</hi> </p>
<p>Unum subjectum et duo praedicata, quemadmodum
<pb n="0343C"/>
possint esse in propositione commemorat. Si enim
hoc modo sit, ut dicamus est justus homo, est et justus
praedicatum, homo vero subjectum est. Nunc
enim non illud aspiciamus, quid prius, quid posterius
dictum est, sed quoniam universalius est justum esse
quam hominem, potest enim justus esse et qui homo
non est, ut Deus, et rursus potest esse simpliciter,
et quod homo non est, idcirco est atque justus, quanquam
primo dicantur in eo quod est, est justus homo,
tamen quoniam universaliora sunt, non de his homo,
sed haec de homine praedicantur, et his homo subjectus
est. Ex his igitur duplicem fieri oppositionem
dicit, et quatuor propositiones, quarum subter exempla
subjecit addens: Dico autem quoniam est aut justo
adjacebit, aut non justo. Si quis enim dicat faciens
<pb n="0343D"/>
duas affirmationes, est justus homo, est non justus
homo, haec, cum duae affirmationes sint, duas habebunt
negationes. Nam si verbum est in hac propositione
quae dicit, est justus homo, ad justum posuimus.
Et in hac rursus propositione quae dicit, est
non justus homo, rursus ad non justum idem est
verbum junximus: quoniam negationis oppositionem
effecit cum est verbo juncta negatio, id est non, manifestum
est quoniam id quod dicitur non est ad justum
rursus et ad non justum adjungendum est, ut
negationes fiant hujusmodi, non est justus homo, non
est non justus homo. Recte igitur dixit: Quare si est
justo et non justo adjacebit, etiam negatio justo et
non justo adjacebit. Sunt autem propositiones quas
<pb n="0344A"/>
dicit quatuor hae, est justus homo: in hac affirmatione
ad justum verbum est adjunximus; hujus est
negatio, non est justus homo. In hac quoque negatione
quae dicit non est, ad justum rursus adjunximus
Iterum, est non justus homo. In hac, est ad non justum
jungitur; hujus est negatio, non est non justus
homo: etiam in hac quoque negatione quae dicit, non
est, ad non justum ponitur. Quod vero ait: Dico autem,
ut est justus homo, est tertium adjacere his
nomen vel verbum in affirmatione, hujusmodi est.
Tertium, inquit, dico, id est, adjacere verbum est.
Homo enim et justus duo sunt, quibus adjicitur verbum
est. Idcirco autem dixit nomen vel verbum, quia
superius quoque docuit ipsa verba nomina esse, eo
scilicet loco ubi ait, Ipsa quidem verba secundum se
<pb n="0344B"/>
dicta nomina sunt. Quod autem sequitur continet
difficillimum sensum, quem ipse solita brevitate per
strinxit. In medio namque totius sensus addidit:
Quare idcirco quatuor istae erunt, quarum duae ad
affirmationem et negationem sese habebunt ad consequentiam,
ut privationes, duae vero minime. Hujus
sententiae multiplex expositio ab Alexandro et Porphyrio,
Aspasio quoque et Hermino proditur, in
quibus quid excellentissimus expositorum Porphyrius
dixerit, alias dicemus. Quoniam vero simplicior
explanatio Alexandri esse videtur, eam nunc pro brevitate
subjecimus. Privatoriae propositiones sunt
quaecunque praedicant privationem. Privatio autem
est, ut si quis dicat injustus, privat enim hominem
justitia. Ergo affirmatio privatoria est quae dicit.
<pb n="0344C"/>
homo est injustus. Negatio rursus privatoria est, non
est homo injustus. Sed neque illa in significatione
plena affirmatio est (aliquid enim tollit), sed privatoria
affirmatio, quoniam formam quidem affirmationis
tenet, sed privationem praedicat, et aliquid ab eo
cui privationem copulat abjungit, ut in propositione,
est injustus homo, ab homine justitiam. Nec his rursus
pura negatio est. Fugans enim privationem, ut
in ea quae est, non est homo injustus, habitum retinet,
id est justitiam. Sed quoniam quod affirmatio
praedicabat, hoc aufert negatio, licet habeat talis
negatio, quasi reponendi habitus significationem, tamen
quia ipsa privationem subtrahit, privatoria negatio
nominatur. Ergo nunc hoc dicit: Cum sint,
inquit, quatuor propositiones, quarum duae ex finitimis
<pb n="0344D"/>
nominibus sunt, ut est justus homo, non est
justus homo, duae ex infinitis nominibus, ut est
non justus homo, non est non justus homo, duae,
inquit, hae quarum una affirmatio est, habens infinitum
nomen, ut est non justus homo, et una
negatio habens rursus infinitum nomen, ut non est
non justus homo, sic se habent ad affirmationem
et negationem, id est, eamdem formam retinent affirmationis
et negationis, et similes sunt ad affirmandum
aliquid vel negandum his quae sunt privatoriae.
Nam quemadmodum privatoria quae dicit est injustus
homo non solum affirmatio est, sed privatoria
affirmatio, ita quoque ea quae dicit est non justus
homo non solum est affirmatio, sed cum infinito
<pb n="0345A"/>
nomine, et cum aliqua privatione affirmatio. Idem
enim valet ad intelligentiam quod dicitur injustus,
tanquam si dicatur non justus. Et rursus quemadmodum
non est injustus homo, non est solum negatio,
sed privatoria negatio, quoniam quanquam det habitum,
tamen privationem negat, ita quoque et ea
quae est ex infinito nomine, non est non justus homo,
non solum est negatio, sed ex infinito facta nomine
infinitum negans. Quia igitur infinitum negat, et
subjectum infinito negando privat, privatoriae similis
est. Nam si idem valet injustum esse quod non
justum, idem valebit non esse injustum quod non
esse non justum. Igitur hae duae quae infinitum nomen
habent, quantum ad speciem formamque affirmationis
et negationis similiter se habent his quae
<pb n="0345B"/>
sunt privatoriae affirmationes. Duae vero illae quae
simplex definitumque praedicant nomen, ab omni
similitudine privationum seclusae sunt. Nihil enim
similis est illa quae dicit, est justus homo, ei quae
dicit, est injustus homo, cum utraeque sint affirmationes,
sed illa est simplex, illa privatoria. At vero
ea quae dicit, non est justus homo, ad eam quae dicit,
non est injustus homo, nulla rationis similitudine
conjungitur, cum sint utraeque negationes; sed illa
<pb n="0346A"/>
est simplex, illa privatoria: quare quae ex infinito
nomine sunt, similiter sese habent quemadmodum
privationes, similis namque affirmatio est ea quae
dicit, est non justus homo, ei quae dicit, est injustus
homo. Et rursus ea quae dicit, non est non justus
homo, ei quae dicit, non est injustus homo, privationes
vero simplicibus propositionibus et his quae ex
finitis nominibus fiunt, non conjunguntur. Neque
enim quisquam dixerit eam quae dicit, est justus
homo, esse comparem ei quae dicit, est injustus
homo, nec vero eam quae dicit, non est justus homo,
posse aliquid comparari cum ea quae dicit, non est
injustus homo. Recte ergo dictum est de his quatuor
propositionibus duas ad affirmationem et negationem
ita se habere, ut sunt privationes; duas vero esse
<pb n="0346B"/>
simplices, et praeter aliquam privationum similitudinem.
Quod autem ait ad consequentiam, tanquam si
dixisset ad similitudinem, ita debet intelligi. Quae
enim sibi sunt similia, a se quodammodo non recedunt,
et se invicem consequuntur. Describuntur ergo
duae prius simplices propositiones, post has duae privatoriae,
postremo quae infinitis nominibus constant,
ut affirmationes sub affirmationibus, negationes sub
negationibus constituantur.
<list>
<item>Affirmatio. Est justus homo. Non est justus homo. Negatio.</item>
<item>Affirmatio. Est injustus homo. Non est injustus homo. Negatio.</item>
<item>Affirmatio. Est non justus homo. Non est non justus homo. Negatio.</item>
            </list>
          </p>
<p>
            <pb n="0345B"/>Sed hae, inquit, ita sunt dispositae eamdemque ad se
similitudinem gerunt, quemadmodum in Analyticis,
id est resolutoriis, dictum est. Scripsit autem duos
<pb n="0345C"/>
resolutorios libros de Syllogismo. In quorum primo
de propositionum ex finito nomine et infinito consequentia
disseruit. Est vero similitudo affirmativae
quidem simplicis ex finito nomine, et negativae ejus
quae habet infinitum nomen. Namque ea quae dicit,
est justus homo, affirmatio, ei quae dicit, non est non
justus homo, negationi similis est. Negatio quoque
simplex finiti nominis, affirmationi infiniti nominis
convenit. Ea enim quae dicit, non est justus homo,
similis est ei quae dicit, est non justus homo. Sed
quemadmodum istae sibi sint similes, et quomodo in
consequentia proprium teneant ordinem, nunc quidem
exsequi distulimus, paulisper tamen describantur,
ut earum quaedam proprietas ostendatur. Sit
enim affirmatio finiti nominis, et sub ea negatio nominis
<pb n="0345D"/>
infiniti. Sit item negatio finiti nominis, et sub
ea affirmatio nominis infiniti. </p>
<p>Affirmatio. Est justus homo. Non est justus homo. Negatio.</p>
<p>Angulares</p>
<p>Angulares</p>
<p>Negatio. Non est non justus homo. Est non justus homo. Affirmatio.</p>
<p>In hac igitur descriptione negatio ex infinito nomine
sub affirmatione finiti nominis ponitur, et rursus affirmatio
infiniti nominis sub negatione finiti, quarum
angulares, quoniam sunt indefinitae, omnes simul
in omnibus verae esse possunt, nisi in his tantum
<pb n="0346B"/>
quae aut naturaliter insunt, aut naturaliter
inesse non possunt, ut si quis dicat, est homo animal,
nunquam cum hac vera esse potest: illa quae
<pb n="0346C"/>
dicit, est homo non animal, quae est angularis, idcirco
quoniam animal naturaliter in substantia hominis
perspicitur inhaerere. Rursus si quis dicat, est
homo lapis, est homo non lapis, ne hae quidem simul
verae esse possunt, idcirco quod lapidem inesse homini
naturaliter impossibile est. Quod si hujusmodi sunt
quae non insint naturaliter, sed inesse possint, ut in his
quae supra posuimus exemplis, angulares verae sunt
semper. Potest enim vera esse et ea quae dicit, est justus
homo, et ea quae dicit, est non justus homo. Rursus
potest vera esse quae dicit, non est justus homo, si
hoc de Sylla dicatur, et ea quae dicit, non est non
justus homo, si hoc de Catone praedicetur. In his
igitur quae sunt indefinitae, si ea quae praedicantur
naturaliter non insunt, sed ea inesse possibile est,
<pb n="0346D"/>
semper angulares simul veras esse contingit. Quod
si hujusmodi propositiones cum definitione ponamus,
ita dicendum est: est omnis homo justus, hujus negatio,
non est omnis homo justus. Rursus, est omnis
homo non justus, hujus negatio, non est omnis homo
non justus, quae disponantur hoc modo, ut negatio
sub affirmatione sit, et sub negatione affirmatio. </p>
<p>Affirmatio. Est omnis homo justus. Non est omnis homo justus. Negatio.</p>
<p>non sit verae</p>
<p>Simul verae</p>
<p>Negatio. Non est omnis homo non justus. Est omnis homo non justus. Affirmatio.</p>
<p>
            <pb n="0347A"/>In his ergo quamdam dissimilitudinem monstrat.
Nam in indefinitis si ea quae praedicantur naturaliter
non inessent, esse tamen in subjectis possent, semper
angulares simul veras esse sine dubio contingebat.
Nam et affirmationes affirmationibus et negationes
negationibus conveniebant. In his autem quae
cum diffinitione quantitatis dicuntur, non idem modus
est. Affirmationes enim affirmationibus nulla
ratione junguntur. Nam si vera sit ea quae dicit, est
omnis homo justus, nunquam vera esse potest ea quae
dicit, et omnis homo non justus, quae est angularis, et
hoc discrepare in nullo reperietur exemplo. Negationes
autem particulares, quae sunt sibi angulares, simul
veras esse contingit. Potest enim verum esse in his
quae naturaliter non sunt, et possibilia sunt inesse,
<pb n="0347B"/>
ut negatio particularis negationi particulari ei quae
est angularis conveniat, ut ea quae est, non est omnis
homo justus, ei quae est angularis conveniat, non
est omnis homo non justus, sed hoc dissimiliter quam
in indefinitis. Nam in illis et ea quae dicit, est justus
homo, ei quae dicit, est non justus homo, angulari
scilicet, conveniebat. Rursus ea quae dicit, non est
non justus homo, ei quae est, non est justus homo,
angulariter positae congruebat. In his autem, id est
secundum quantitatem definitis, affirmationes quidem
duae universales, quae sunt, est omnis homo
justus, et est omnis homo non justus, nunquam simul
verae esse possunt, angulares autem negationes
quae particulares sunt, id est, non est omnis homo
justus, et non est omnis homo non justus, in his quae
et esse et non esse possibilia sunt, simul verae sunt.
<pb n="0347C"/>
Non ergo similiter in his quae sunt definitae, angulares
sibimet congruunt, ut in his quae definitae sunt.
Quod per hoc demonstrat quod ait: Sed non similiter
angulares contingit veras esse. In illis enim sibimet
utraeque consentiunt angulares, in his autem
angulares quidem affirmativas nunquam simul veras
esse contingit. Alias vero angulares quae sunt particulares
negationes contingit aliquando. Hoc enim
ipsius declarant verba dicentis: Sed non similiter
angulares, contingit veras esse. Contingit autem aliquando.
Non similiter quidem contingit veras esse,
idcirco quod affirmationes universales, angulares
verae nunquam sunt, quod in his quae indefinitae sunt,
contingebat. Contingere autem aliquando dixit, cum
<pb n="0347D"/>
angularium, quae sunt particulares negationes, facimus
comparationem, si ea quae praedicantur non sint
naturalia subjectis, sed tamen inesse possibilia.</p>
<p> <hi>Hae igitur duae oppositae sunt, aliae autem ad id
quod est non homo, quasi subjectum aliquod additum:
ut, est justus non homo, non est justus non homo. Est
non justus non homo, non est justus non homo.
Magis autem plures his non sunt oppositiones, hae autem
extra illas ipsae secundum se erunt ut nomine utentes
eo quod est non homo.</hi> </p>
<p>Alias nobis rursus esse propositiones ostendit,
quarum aliis quidem non praedicatum, sed subjectum
infinitum sit, aliis utrumque. Si quis enim dicat, est
justus non homo, quoniam non homo subjectum est,
et est infinitum nomen, vocatur propositio facta ex
<pb n="0348A"/>
infinito subjecto: idem est et in negatione quae est,
non est justus non homo. At vero sunt aliae propositiones
quae et ex praedicato et ex subjecto infinitis
esse videantur, ut est cum dicimus, est non justus
non homo, non est non justus non homo. In his enim
non justus praedicatum est, non homo subjectum.
Sed utraque sunt infinita; unde fit ut in his propositionibus
in quibus est verbum tertium praedicatum,
magis plures propositiones quam hae quae dictae sunt
inveniri non possint. Aut enim ex utrisque erit finitis,
praedicato scilicet et subjecto, ut est homo justus,
non est homo justus; aut solum praedicatum
habebit infinitum, ut est non justus homo, non est
non justus homo; aut praedicatum quidem finitum
erit, infinitum vero subjectum, ut est justus non homo,
<pb n="0348B"/>
non est justus non homo; aut et praedicatum et subjectum
infinita proponuntur, ut est non justus non
homo, non est non justus non homo; ultra autem
propositiones, in quibus est verbum tertium praedicatum
sit inveniri non possunt. Sed hae quae subjectum
infinitum habent, vel utrumque infinitum, praeter
illas superiores sunt, quae aut praedicatum infinitum
habent, aut utraque finita, atque ideo extra illas esse
dicuntur, et nullam ad eas consequentiam servant,
et est ita positum in ea propositione quae dicit, est
justus non homo, nomen infinitum quod est non
homo, tanquam si finitum nomen aliquod poneretur.
Atque hoc est quod ait, Ut nomine utentes non homo.
Ita enim infinitum nomen positum est, tanquam si
finitum nomen esset positum, nominis enim locum
<pb n="0348C"/>
tenet; quanquam etiam cum ita positum sit, nihilominus
tamen nomen sit: infinitum enim nomen licet
simpliciter nomen non sit, tamen cum infinito junctum
nomen est.</p>
<p> <hi>In his vero in quibus est non convenit, ut eo quod est
currere, vel ambulare, idem facit sic positum, ac si est adderetur,
ut, Currit omnis homo, non currit omnis homo.
Currit omnis non homo, non currit omnis non homo. Non
enim dicendum est non omnis homo, sed non negationem
ad id quod est homo addendum est. Omnis enim non universale
significat, sed quoniam universaliter. Manifestum
est autem ex eo quod est: Currit homo, non currit
homo. Currit non homo, non currit non homo. Haec enim
ab illis differunt, eo quod universaliter non sunt. Quare
omnis vel nullus, nihil consignificat aliud, nisi quod
<pb n="0348D"/>
universaliter de nomine, vel affirmationem, vel negationem.
Ergo et caetera eadem oportet opponi.</hi> </p>
<p>Sunt, inquit, quaedam propositiones, quae cum est
praedicantur. Aliae vero quas cum est verbo praedicare
non possumus, ut in eo quod dicimus homo ambulat,
homo currit. Sed in his nihil differt an ita
quis dicat, ut dicitur, id est homo currit, et homo
ambulat, an cum est verbo eas praedicet, idem namque
est dicere, homo currit et homo ambulat, tanquam
si dicatur, homo currens est, homo ambulans
est. Quocirca nihil differt in hujusmodi propositionibus
utrum cum est verbo, an praeter est adjuncto
verbi actu proponatur. Idem quoque est etiam in universalibus.
Nam cum dicimus omnis homo currit, omnis
<pb n="0349A"/>
homo non currit, et rursus omnis non homo currit,
omnis non homo non currit, idem est tanquam
si dicamus, omnis homo currens est, et omnis homo
currens non est, et rursus omnis non homo currens
est, omnis non homo currens non est. Docet autem
illud quoque multum differre an ad positum terminum
jungatur negatio, an certe ad determinationem:
nam si ad subjectum terminum dicitur, fit nomen
infinitum, ut est omnis non homo currit, si ad determinationem
fit negatio, ut est non omnis homo
currit; unde fit ut si non ad determinationem universalem,
sed ad rem ac terminum negatio ponatur,
sit infinitum nomen, ut est non homo. Quod si non
ad rem universalem, sed ad determinationem universalem,
negatio est: cum enim dicimus, non omnis,
<pb n="0349B"/>
omnis quidem universale non est, sed consignificat
quoniam illud de quo dicitur universaliter dicitur,
ut cum dicimus, omnis homo, homo quidem
ipsum universale est, omnis vero non est quidem
universale, sed consignificat, quoniam res universalis,
id est homo, universaliter dicta est; ergo quoties
ad determinationem quae rem quamlibet universalem
universaliter dictam demonstrat, negatio ponitur,
non nomen infinitum, sed negationem constituit,
atque hoc est quod ait: Non enim dicendum est, non
omnis homo, sed non negationem ad id quod est
homo addendum est, omnis enim non universale
signat, sed quoniam universaliter. Ipsum enim omnis
non est universalis terminus, nec omnino terminus,
sed universali praedicato additum, facit illud
<pb n="0349C"/>
universaliter enuntiari, probat autem hos non esse
universales terminos, sed tantum determinationes
universaliter consignificantes hoc modo: Cum enim
dicimus, currit homo, non currit homo, currit non
homo, non currit non homo, universalia quidem subjecta
sunt in his propositionibus, sed non universaliter
praedicantur. Distant autem hae ab his propositionibus
in quibus sic dicimus: Omnis homo currit,
nullus homo currit, eo quod istae quidem universale
universaliter praedicant, illae vero universale non universaliter.
Manifestum est ergo quoniam omnis et
nullus non sunt universalia, sed id quod universale
praedicatur faciunt ut universaliter enuntietur. Quare
eadem omnia ponenda sunt, currit omnis homo, si
infinitum nomen volumus facere, non dicamus, currit
<pb n="0349D"/>
non omnis homo, sed negationem, id est non, nomini
<pb n="0350A"/>
addemus, eadem in propositione cuncta servantes,
si affirmationem volumus ex infinito nomine
facere. Quod si ad determinationem universalis rei
negationem aptemus, fit non affirmatio nominis infiniti,
sed propositionis ex nomine finito negatio.</p>
<p> <hi>Quoniam vero contraria est negatio ei quae est, omne
est animal justum, illa quae significat, quoniam nullum
est animal justum, hae quidem manifestum est, quod
nunquam erunt, neque vere simul, neque in eodem ipso.
His vero oppositae erunt aliquando, ut non omne
animal justum est, et est aliquod animal justum.</hi> </p>
<p>Quoniam, inquit, hae contrariae sunt, simul verae
esse non possunt, neque in eodem, et possunt quidem
vicissim et cum temporis diversitate esse verae, simul
autem esse non possunt, ut si quis dicat aureo quidem
<pb n="0350B"/>
saeculo omnes homines fuisse justos, ferreo vero
nullum hominem esse justum; utraeque verae esse
possunt, sed non eodem tempore. Hoc est enim quod
ait, neque verae simul, quod autem secutus est, neque
in eodem in ipso scilicet subjecto, ut dicamus: Est
omne vivens justum, si referamus ad coelestes potestates,
vera est. Nullum vivens justum est, si referamus
ad equos, utraeque sunt verae, sed non in eodem
ipso, illud enim in divinis, istud in equis retinet veritatem.
His autem quae sunt oppositae, id est, particulares
possunt simul esse verae, tunc cum superiores
universales sint simul falsae. Quae autem sunt hae,
ipse planissimo monstravit exemplo dicens: Non
omne animal justum est, quod est particularis negatio,
et est aliquod animal justum, quod est particularis
<pb n="0350C"/>
affirmatio.</p>
<p> <hi>Sequuntur vero hae, eam quidem quae est, nullus est
homo justus, illa quae est, omnis est homo non justus.
Illam vero quae est, aliquis homo justus est, opposita,
non omnis est homo non justus. Necesse est enim aliquem
esse.</hi> </p>
<p>Ostendit superius affirmationem universalem et universalem
negationem, quoniam sibi essent contrariae,
simul veras esse non posse. Nunc autem monstrat
universali negationi nominis finiti, consentire universalem
affirmationem nominis infiniti, et particulari
affirmationi, quae est opposita universali negationi
nominis finiti, consentire eam quae est opposita universali
affirmationi nominis infiniti, scilicet particularem
negationem praedicatum retinentem infinitum.
<pb n="0350D"/>
Et prius describantur hoc modo: </p>
<p>Negatio. Consentaneae. Affirmatio.</p>
<p>Nullus homo justus est, Omnis homo non justus est</p>
<p>Oppositae Oppositae</p>
<p>Affirmatio. Negatio.</p>
<p>Quidam homo justus est. Non omnis homo non justus est.</p>
<p>Consentaneae.</p>
<p>Est autem universalis negatio ea quae dicit, nullus
homo justus est, huic opposita est, contradictoriae
particularis affirmatio, quidam homo justus est. Rursus
universalis affirmatio est infinitum habens prae-<LACUNA> 
ea quae dicit, omnis homo non justus est,
huic contradictoriae particularis opponitur infinitum
habens praedicatum, ea quae dicit, non omnis homo
non justus est. Hae igitur sese perimunt, sed universalis
affirmatio nominis infiniti, id est, omnis homo
non justus est, sequitur negationem eam quae dicit,
nullus homo justus est. Nam si verum est nullum
esse hominem justum, verum est omnem hominem
esse non justum. Sed his oppositae rursus sibiipsae
consentiunt. Nam si verum est dicere quoniam quidam
homo justus est, verum est dicere non omnis
homo non justus est. Si enim non omnis homo
<pb n="0351A"/>
non justus est, aliquem justum esse necesse est.</LACUNA>
          </p>
<p> <hi>Manifestum est quoniam etiam in singularibus, si est
verum interrogatum negare, quod et affirmare verum
est, ut, Putasne Socrates sapiens est? Non. Socrates
igitur non sapiens est. In universalibus vero non est
vera quae similiter dicitur. Vera est autem negatio, ut
Putasne omnis homo sapiens est? Non. Omnis igitur
homo non sapiens est, hoc enim est falsum; sed non
igitur omnis homo sapiens est, vera est. Hoec enim opposita
est, illa vero contraria.</hi> </p>
<p>Quoties aliquis, inquit, in singularibus rebus interrogat,
et is qui interrogatur, negat, tunc is qui interrogat
recte negationem cum singulari jungens, ex
infinito nomine faciet affirmationem, ut si aliquis
dicat: Putasne Socrates sapiens est? contra alius
<pb n="0351B"/>
respondeat, Non, erit recta conclusio dicentis: Socrates
igitur non sapiens est. Ex negatione ergo respondentis
et infinito nomine non sapiens, facta est
affirmatio, Socrates non sapiens est, atque hoc quidem
in singularibus. Quod si hoc in universalibus
fiat universaliter praedicatis, negationem potius fieri
contingit quam affirmationem, ut si quis interroget:
Putasne omnis homo sapiens? ille respondeat, Non,
non necesse est ita concludere ut dicatur, omnis igitur
homo non sapiens est. hoc enim falsum est, nec
hoc evenit necessario ex interrogati responsione. Sed
magis illud, non omnis homo sapiens est. Nam cum
aliquis interrogat, Putasne omnis homo sapiens est,
si ille neget, dicens, Non, tu concludas oportet, non
omnis igitur homo sapiens est. Haec enim ex illius
<pb n="0351C"/>
responsione necesse est evenire. Sed haec contrajacens
est interrogationi, id est opposita. Interrogasti enim
universalem affirmationem dicens, Putasne omnis
homo animal est? respondit, Non, concludes tu particularem
negationem, non omnis homo animal est,
et haec dividit verum vel falsum. Nam si contra eam
interrogationem per quam universalem affirmationem
interrogasti, ille neget, et tu concludas eam propositionem
quae dicit. omnis homo igitur non sapiens est,
non potius contrajacentem, sed contrariam facies,
haec enim quae dicit, omnis homo non sapiens est,
consentit ei quae dicit nullus homo sapiens est. Quare
nihil differt, utrum hanc aliquis ex infinito nomine
affirmationem respondeat, an ex finito nomine universalem
negationem quae cum affirmatione universali,
<pb n="0351D"/>
quam interrogasti, verum falsumque non dividit.
Sed illa sola concludenda sunt, in quibus unum
verum est, alterum falsum. Non igitur ita debet fieri
in universalibus, ut interrogata universali affirmatione,
si alius negationem respondeat, universalis
affirmatio ex infinito nomine concludatur, sed potius
particularis negatio ex nomine finito.</p>
<p> <hi>Illae vero quae sunt contrajacentes secundum infinita
nomina vel verba, ut in eo quod est, non homo, vel
non justus, quasi negationes sine nomine et verbo
esse videbuntur, sed non sunt: semper enim vel
veram esse vel falsam necesse est negationem. Qui vero
dixit non homo, non plus dicente homo, sed etiam
minus, verus vel falsus fuit, si non aliquid addatur.</hi> </p>
<p>
            <pb n="0352A"/>Cum de propositionibus ex infinitis loqueretur nominibus
ipse infinita nomina sola sumpsit, et de his
qualia videantur esse pertractat. Sermonum, inquit,
prolationes, quae secundum contrajacentia nomina
vel verba sibi oppositae sunt, ut in eo quod dicimus,
homo, non homo; currit, non currit, quoties finitum
infinito comparatur, videntur quasi quaedam esse negationes.
Sed ita non est, omnis namque negatio vel
vera vel falsa est. Qui autem dicit non currit, et non
laborat, et non homo, neque verum aliquid enuntiavit
neque falsum, et fortasse minus aliquid veri vel falsi
significavit, quam is qui finitum nomen ponit. Nam
qui finitum nomen constituit, nihil quidem adhuc verum
falsumve enuntiavit, sed quoniam quiddam finitum
posuit, propinquior est hujusmodi prolatio ad
<pb n="0352B"/>
veritatem, quae aliquid finitum ponit, ea prolatione
quae aliquid infinitum. Sicut illa quae aliquid signant
propinquiora sunt ad enuntiationem faciendam his
quae nihil significant, quare in his quae infinita sunt;
minus illa veritas falsitasve perspicitur, quam in his
omnibus quae sunt finita. Ac multo magis nihil adhuc
verum falsumve designat, id quod dicitur non homo,
vel non currit, nisi aliquid addatur, quod enuntiationem
possit efficere. Quod autem dixit, quasi negationes
sine nomine et verbo esse videbuntur, idcirco
addit quoniam infinita nomina vel verba, neque nomina
sunt simpliciter, neque verba, et videntur non
homo, et non currit, negationes esse. Quod si ita est,
sine nomine et verbo, esse negationes videntur. Addidit
etiam illud nihil magis de homine, sed etiam
<pb n="0352C"/>
minus verus fuit vel falsus. Qui enim dicit homo, rem
constituit, qui dicit non homo, ipsam quidem rem
tulit, sed nihil addidit. Quocirca longe minus quiddam
enuntiavit de homine, qui infinitum de homine dixit,
quam qui finitum.</p>
<p> <hi>Significat autem, est omnis non homo justus nulli
illarum idem, nec huic opposita ea quae est, non est
omnis non homo justus. Illa vero quae est, omnis non
justus non homo est, illi quae est, nullus est justus non
homo, idem significat.</hi> </p>
<p>Illae propositiones in quibus infinita nomina subjecta
sunt, longe aliud, inquit, significant, et non idem
his propositionibus quae vel secundum finita, vel secundum
infinita praedicata dicuntur; ea enim quae
dicit, est omnis non homo justus, nihil idem significat
<pb n="0352D"/>
illi quae dicit, est omnis homo justus, vel nullus
homo justus est, vel iterum, est omnis homo non
justus, vel nullus homo non justus, nulli enim similis
est earum, ea quae dicit, est omnis non homo justus,
nec huic opposita negatio particularis, ea quae
dicit, non est omnis non homo justus, ulli earum
idem significat quae superius descriptae sunt, vel alicui
earum quae sunt in superius oppositae descriptis.
Illae vero quae ex duobus terminis infinitis constitutae
sunt, illis sunt similes, quae universales negationes
sunt habentes subjectum infinitum, ut ea quae dicit,
est omnis non justus non homo, illi idem significat,
elque consentit quae dicit, est nullus justus non homo,
et prior quidem utrosque terminos retinet infinitos,
<pb n="0353A"/>
haec vero secunda praedicatum quidem finitum, subjectum
vero infinitum; et illa quidem est affirmatio
ex duobus infinitis, haec vero ex finito praedicato et
subjecto infinito negatio universalis.</p>
<p> <hi>Transposita vero nomina et verba idem significant, ut
est albus homo, est homo albus. Nam si hoc non est,
ejusdem multae erunt negationes. Sed ostensum est quod
una unius est. Ejus enim quae est, est albus homo, negatio
est, non est albus homo, ejus vero quae est, est
homo albus, si non eadem est ei quae est, est albus
homo, erit negatio vel ea quae est, non est non homo
albus, vel ea quae est, non est homo albus. Sed altera
quidem est negatio ejus quae est, est non homo albus,
altera vero ejus quae est, est albus homo. Quare erunt
duae, unius. Quoniam igitur transposito nomine et
<pb n="0353B"/>
verbo eadem fit affirmatio et negatio, manifestum est.</hi> </p>
<p>Quoties, inquit, nomina permutantur et verba, eaedem
propositionum significationes permanent. Quoties
autem negatio permutatur, non eaedem, nam si
quis dicat: Est non homo albus, et non est homo
albus, non idem significat permutata scilicet et transposita
negatione. Quoties autem dicitur, est albus
homo, et rursus est homo albus, idem transposita
verba nominaque significant, et erunt eaedem affirmationes:
nam si quis hoc negat, contingit ut unius
affirmationis, duae negationes sint. Hoc autem monstratum
est superius fieri non posse, sed semper unius
affirmationis unam esse negationem. Illius namque
affirmationis quae dicit, est albus homo, illa negatio
est, quae dicit, non est albus homo; illius autem quae
<pb n="0353C"/>
proponit, est homo albus, si non est eadem illi affirmationi
quae enuntiat, est albus homo, sed est ab ea
diversa, sit negatio vel ea quae dicit, non est non
homo albus, vel ea quae dicit, non est homo albus;
sed illa quae proponit, non est non homo albus, habet
suam affirmationem ad quam referri debeat, eam scilicet
quae enuntiat, est non homo albus. Illa vero quae
dicit, non est homo albus, negatio est ejus quae proponit,
est homo albus. Sed si affirmationes eorum
diversae sunt, diversae erunt etiam negationes. Si quis
ergo dicat affirmationem quae proponit, est albus
homo, diversam esse ab ea, quae enuntiat, est homo
albus, illud quoque concedat necesse est ut negationes
quoque ipsarum diversae sint, est autem negatio
illius quae dicit, est albus homo, illa scilicet quae proponit,
<pb n="0353D"/>
non est albus homo. Rursus illius quae enuntiat,
est homo albus, est negatio, non est homo albus.
Quare hae duae negationes, non est homo albus, et
non est albus homo a se diversae sunt. Rursus cum
dicimus, est albus homo, et negatur non est albus
homo, si de eodem homine utraeque dicantur, unam
veram alteram falsam esse necesse est; ut si de Socrate
dicatur, est albus homo, non est albus homo,
quae cum ita sint, necesse est ut ejus quae ait est
albus homo negatio sit ea quae dicit non est albus
homo; sed posita est quidem prius negatio quae dicit
non est albus homo ejus affirmationis esse quae dicit
est albus homo. Nunc vero monstramus illam quoque
quae dicit non est albus homo ejus affirmationis negatio
<pb n="0354A"/>
nem esse quae dicit est albus homo, utraeque
enim verum inter se falsumque dividunt. Neque enim
fieri potest ut si de uno eodemque homine dicatur, est
albus homo, et non est homo albus, ut utraeque sint
verae: quod si ita ut nunc sunt positae aliquando in
veritate concordant, hoc idcirco evenit quia indefinitae
sunt, non quia verbis fiunt nominibusque transpositis:
quare evenit ut unius affirmationis duplex sit
negatio. Quod autem diximus inferiori descriptione
magis liquebit. </p>
<p>Contradictio.</p>
<p>Est albus homo Non est albus homo</p>
<p>Contradictio</p>
<p>
            <pb n="0354B"/>Contradictio</p>
<p>Est homo albus. Non est homo albus</p>
<p>Contradictio.
</p>
        </div2>
<div2>
          <head>DE CONJUNCTIS ET DIVISIS ENUNTIATIONIBUS.</head>
<p> <hi>At vero unum de pluribus, vel plura de uno affirmare
vel negare, si non est unum ex pluribus, non est affirmatio
una, neque negatio. Dico autem unum, non si
unum nomen positum sit: non fit autem unum ex illis,
ut homo est fortasse et animal, et bipes, et mansuetum;
sed ex his etiam unum fit. Ex albo autem et homine, et
ambulare non fit unum. Quare nec si unum aliquid de
his affirmet aliquis, erit affirmatio una, sed vox quidem
una, affirmationes vero multae. Nec si de uno ista, sed
<pb n="0354C"/>
similiter plures.</hi> </p>
<p>Multa Peripateticis de discernendis propositionibus
quae essent una, quae multae, consideratio fuit. Atque
ideo nunc hoc dicit, et si una res, inquit, de pluribus
praedicetur in propositionibus vel affirmativis,
vel negativis, vel rursus res plures de una iterum
praedicentur, et si pluribus illis rebus unum nomen
sit positum, vel una res de uno nomine plura significanti
praedicetur, si ex illis omnibus rebus unum
aliquid non fit, non est una affirmatio, nec una negatio:
si quis enim dicat animal rationale bipes homo
est, unum hominem pluribus praedicando subjecit;
sed haec sigillatim quidem dicta plura sunt, unam
vero quamdam substantiam informant. Coeuntibus
namque animali, rationali, et bipede fit una substantia
<pb n="0354D"/>
animal rationale bipes, quod est homo. Et
quanquam haec sigillatim dicta multa sint, si quis
enim dicat animal, et rursus rationale, et intermisso
tempore bipes, discretim multa significantia, tamen
juncta in unum unam faciunt naturam, et hoc est
quod ait: Ut homo est fortasse et animal, et bipes,
et mansuetum; sed ex his unum fit, tanquam si diceret:
Homo enim plura significat, sed ita, si ea quae
significantur discerptim dicantur. Nam et animal, et
bipes, et mansuetum designat. Dicimus enim hominem
esse animal, et bipedem, et mansuetum; sed
haec juncta in unum corpus efficiunt unum animal
mansuetum bipes, quod est homo. Quare quanquam
de uno plura praedicata sint, tamen quoniam ex omnibus
<pb n="0355A"/>
unum aliquid fit, ex hoc una est affirmatio atque
negatio. Quod si duae res tates subjectae sint de quibus
una res praedicetur, ut de his unum fieri aliquid
nequeat, non est una affirmatio, nec una negatio. Si
quis enim candido aliquo homine ambulante dicat,
album et ambulans homo est, album et ambulare in
unam naturam non conveniunt, nec fit ex utrisque
aliquid unum, ita ut alicujus haec duo juncta substantiam
forment. Quare sive affirmentur, sive negentur,
sive subjecta sint, sive praedicata, non erit una affirmatio,
nec una negatio, sed vox quidem una est. Tot
autem in ea sunt affirmationes et negationes, quot termini
sunt positi ex quibus unum non fit, sive autem
de pluribus unum praedicetur, sive plura de uno praedicentur,
idem modus est, ut si quis dicat, homo animal
<pb n="0355B"/>
rationale bipes est, quoniam ex his unum quiddam
fit, una est propositio. Sin vero quis ducat, homo albus
ambulans est, quoniam ex his nihil unum fit,
non est una propositio. Amplius quoque si de pluribus
rebus unum nomen sit positum, ex quibus conjunctis
nulla una natura sit, et de illo uno nomine
unum quodlibet aliud praedicetur, non est una affirmatio,
nec una negatio. Marinus namque et hic latrabilis
uno vocabulo canes vocantur. Si quis igitur
dicat, canis animal est, quoniam ex his quae significat
canis in unum junctis nihil unum efficitur (ex cane
enim et latrabili et marino junctis nulla una substantia
est), illa propositio multiplex est, et multa significans,
et non una. Quare quemadmodum si quis hujusmodi
propositiones interroget, debeat responderi,
<pb n="0355C"/>
docet dicens:</p>
<p> <hi>Si ergo dialectica interrogatio responsionis est petitio,
vel propositionis, vel alterius partis contradictionis,
propositio vero unius contradictionis pars est, non
erit una responsio ad haec. Neque enim est una interrogatio,
nec si sit vera. Dictum est autem de his in Topicis,
simul autem manifestum est, quoniam nec hoc ipsum,
quid est, dialectica interrogatio est. Oportet enim datum
esse ut ex interrogatione eligat, utram velit contradictionis
partem enuntiare. Sed oportet interrogantem,
determinare, utrum hoc sit homo, an non hoc.</hi> </p>
<p>Sensus hujusmodi est, quicunque interrogat si
ab arte dialectica non declinet, idcirco interrogat
ut ei respondeatur. Respondeatur autem aut tota
propositio, aut contradictionis una particula. Si quis
<pb n="0355D"/>
enim sic dicat interrogans, Animane immortalis est?
Tunc respondens aut est respondebit, aut non.
Hoc autem est totius contradictionis una particula.
Contradictio enim est, anima immortalis est, anima
immortalis non est, ergo est, et non contradictionis
sunt particulae. Quod si quis interroget, Animane
immortalis est an non? tunc ille ita respondeat si
velit totam propositionem dicens, Videtur mihi
immortalis esse, vel rursus, Videtur mihi non esse
immortalis. Ergo quisquis ita responsionem petit, ut
illa responsionis petitio vel propositionis petitio sit,
vel unius partis contradictionis. Propositio autem
unius contradictionis pars est, id est, omnis affirmatio
una unam habebit negationem, et in duabus
<pb n="0356A"/>
propositionibus una erit contradictio. Quare quisquis
plura significantem propositionem dixerit, ille
non facit propositionem ad quam sit una negatio.
Quocirca hujusmodi interrogationi quae plura significat,
nec si vera sit, debet esse una responsio. Si quis
interroget substantiane sit canis, quanquam verum
sit dicere substantia est, quoniam et latrabilis et
marinus substantiae sunt, tamen non est ad hanc
una facienda responsio. Sed dicendum est de quo
cane interroget, quod si ille dixerit de marino, vel
rursus de latrabili, tunc cum per illius determinationem
definitionemque interrogationis facta fuerit una
propositio, unumque significans, adhibenda est una
responsio. De his autem in Topicis dictum esse commemorat.
Similiter autem manifestum est, quoniam
<pb n="0356B"/>
nec hoc ipsum quid est, dialectica est interrogatio,
qualis debet esse modus dialecticae interrogationis
exsequitur. Ait enim, Si quis interroget quid est
animal, haec non est dialectica interrogatio. Oportet
enim per dialecticam interrogationem optionem respondenti
dare, utrum affirmare velit, an negare quod
dicitur, ut si quis sic interroget, Putasne bonum malo
contrarium est? tunc respondenti datur electio
utrum affirmare velit an negare. Dicit enim ille, aut
est, aut non est Qui autem ita interrogat, quid est
animal? nullum illi locum aut affirmationis aut negationis
relinquit; quid enim dicturus est interrogante
aliquo, Quid est animal? dicturus est, Non? inconveniens
erit responsio. Eodem modo quoque si dicat
est animal, ad causam. Sola igitur illa est dialectica
<pb n="0356C"/>
interrogatio, in qua datur respondenti ex interrogatione
optio utrum velit partem contradictionis
eligere, eamque enuntiare vel affirmando scilicet
vel negando. Oportet enim interrogantem determinare,
utrum, verbi gratia, animal homo sit, an non,
ut ex illa interrogatione, quam velit partem contradictionis
possit, is qui respondet eligere.</p>
<p> <hi>Quoniam vero haec quidem praedicantur composita,
ut unum sit omne praedicamentum eorum quae separatim
praedicantur, alia vero non, quae differentia est. De
homine enim verum est dicere et separatim animal, et
separatim bipes, et haec ut unum; et hominem, et album,
et haec ut unum. Sed non si citharaedus est et bonus, est
et citharaedus bonus. Si enim quoniam alterutrum dicitur,
et utrumque dicetur, multa inconvenientia erunt.
<pb n="0356D"/>
De homine enim verum est et hominem et album dicere.
Quare et omne. Rursus si album, et omne, quare erit
homo albus albus, et hoc in infinitum. Et rursus musicus
albus ambulans, et haec eadem frequenter implicita
in infinitum. Amplius Socrates. Socrates est, et homo,
et Socrates Socrates homo. Et si homo et bipes, et homo
homo bipes. Quoniam ergo si quis simpliciter dicat
complexiones fieri plurima inconvenientia, contingit
dicere, manifestum est. Quemadmodum autem ponendum
sit, nunc dicamus:</hi> </p>
<p>Postquam de unitate propositionis explicuit, et
quid esset dialectica propositio terminavit. Nunc ad
illa venit in quibus plura saepe de uno sigillatim
veraciter praedicant, quae simul praedicata, alias vera
<pb n="0357A"/>
sunt, alias falsa. Si quis enim sic dicat: Marius malus
est, fortasse verum est. Rursus: Marius dux est,
et hoc verum est. Quae conjuncta in unum nulla ratione
sunt vera, velut si quis dicat: Marius malus
dux est, est namque optimus dux omnium. Rursus
homo animal est, verum est, et homo bipes est, verum
est, et haec juncta vera rursus sunt. Si quis
enim dicat homo animal bipes est, verum est. Horum
ergo qui modus sit, vel quando ea quae singula extra
praedicantur, juncta, vera vel falsa sint, regulam daturus
aggreditur, et sensus quidem hujusmodi est.
Ordo autem sermonum talis est. Quoniam vera, inquit,
quaedam sunt, quae ita conjuncta de aliquo
praedicantur, ut eorum praedicamentum unum sit, et
in unum congruat forma eorum quae extra vere poterant
<pb n="0357B"/>
praedicari, ut in eo quod est animal bipes de
homine juncta compositaque dicuntur, et fit una
quodammodo praedicatio: cum animal et bipes extra
sigillatim valeant praedicari, dicimus enim homo
animal est, et rursus homo bipes est, alia vero quae
non sunt eo modo, quae sigillatim quidem praedicari
verum est, composita vero falsum, sed quae horum
differentia est, vel quando illud, quando hoc eveniat,
dicendum est, et hoc docet exemplis. De homine
enim, inquit, verum est dicere extra animal, extra
bipes, et ut unum, ut de eo dicatur, animal bipes.
Rursum quemlibet hominem, ut Socratem possumus
dicere, ille homo albus est, rursus ille homo
homo est, et haec ut unum juncta dicentes: ille homo
homo albus est. Sed aliquoties evenit ut aliquis
<pb n="0357C"/>
homo citharoedus sit quidem et imperitus. Bonus autem
homo, et si de ipso dicatur quoniam est citharoedus,
verum est, et quia bonus est hoc quoque verum
est. Sed non et si citharoedus est et bonus, idcirco jam
bonus est etiam citharoedus, fortasse enim est imperitissimus,
homo autem bonus. Si enim quoniam
alterutrum dicitur, et utrumque dicetur, multa inconvenientia
erunt. Si quis enim sit qui dicat, omnia
quaecunque sigillatim vere dicuntur, ea juncta etiam
vere possunt dici, multa inconvenientia et impossibilia
contingunt. Hoc est enim quod ait, Si enim quoniam
alterutrum dicitur, et utrumque dicitur; si enim
aliquis dicat quoniam alterutrum extra vere dicitur,
et utrumque simul vere semper posse dici, multa
sunt impossibilia quae contingunt; quae autem sint impossibilia
<pb n="0357D"/>
quae contingunt, haec sunt. De homine
enim possumus dicere quoniam homo est, et rursus
possumus dicere quoniam albus est; dicimus igitur
et simul de homine, homo albus est. Rursus de
homine albo possumus dicere quoniam homo est,
possumus dicere quoniam albus est; igitur et haec
juncta dicuntur, homo homo albus albus est. Nam si
verum est dicere de homine quoniam homo est, et
de albo quoniam albus est, et omne hoc vere dici
potest, id est homo homo albus albus est. Et si de hoc
iterum homine albo, verum est dicere quoniam albus
est, et verum est de eo album praedicare, et rursus
de homine praedicare album verum est; erit ergo
homo albus albus, et rursus de hoc homine album
<pb n="0358A"/>
praedicare verum est, erit igitur tertio homo albus
albus albus, et hoc in infinitum progreditur. Et rursus
si verum est dicere de homine quoniam musicus
est, et rursus quoniam albus est, et quoniam ambulans
est, et haec rursus in unum dicuntur, quoniam
homo musicus albus ambulans est. Rursus qui musicus
albus ambulans est, et albus est et ambulans est,
et musicus est. Dicuntur haec igitur rursus simul homo
albus albus musicus musicus, ambulans ambulans est,
et haec assidue complexa eadem faciunt superfluam locutionem.
Nec non in singularibus quoque idem evenit.
Si enim Socrates et Socrates est et homo, erit Socrates
Socrates homo, et si Socrates Socrates est et
homo et bipes, erit Socrates Socrates homo bipes;
et rursus si hic idem bipes est et homo, erit Socrates
<pb n="0358B"/>
Socrates homo homo bipes bipes. Quae omnia quam
sint inconvenientia nullus ignorat. Non igitur dicendum
est quoniam omnia quaecunque sigillatim praedicantur,
eadem juncta semper poterunt praedicari;
ergo quae juncta vere dici possunt, et quae falso, eorum
quae sigillatim atque extra ante vere dicuntur,
exponit. Hoc enim solum hactenus demonstratum
est quoniam si quis simpliciter et omni modo fieri
complexiones dicat, multa inconvenientia evenire
necesse est. Quemadmodum autem fiant complexiones,
ponendum atque tractandum est.</p>
<p> <hi>Eorum igitur quae praedicantur, et de quibus praedicantur,
quaecunque secundum accidens dicuntur vel de
eodem, vel alterum de altero, haec non erunt unum, ut
homo albus est et musicus. Sed non est idem album et
<pb n="0358C"/>
musicum. Accidentia enim utraque eidem, nec si album
musicum verum est dicere, tamen erit album musicum
unum aliquid. Secundum accidens enim album musicum
dicitur. Quare non erit album musicum unum aliquid.
Quocirca nec citharaedus bonus simpliciter, sed
animal bipes. Non enim sunt secundum accidens.</hi> </p>
<p>In his, inquit, quae praedicantur, et de his de quibus
illa ipsa praedicantur, duplex ratio est. Aut enim
duo accidentia de uno subjecto dicuntur, ut Marius
malus est, Marius dux est; autunum accidens de uno
subjecto praedicatur, aliud vero accidens de illo
praedicato accidenti praedicatur, ut si quis dicat:
Cicero est calvus, calvus orator est. Hic enim calvus
de subjecto Cicerone, orator de calvo praedicatur.
Hoc est enim quod ait: Quaecunque secundum accidens
<pb n="0358D"/>
dicuntur, vel de eodem, vel alterum de altero
de eodem, ut si qua duo accidentia de uno praedicentur;
alterum de altero, ut si unum accidens de
altero accidenti dicatur, ut ipsum accidens de quo
dicitur de altero rursus subjecto praedicetur. Quod
si ita fiat praedicatio, in unum jungi accidentia copularique
non possunt; etenim si quis sic dicat, homo
albus est, homo musicus est, haec juncta simul
unum non faciunt, ut est musicus albus, vel si rursus
musicum praedicetur de albo, ut album de homine
praedicetur et dicatur, ut illud album musicum, est
non idem est album musicum, nec in unam substantiam
coeunt quaecunque vere praedicari possunt sigillatim:
idcirco enim haec de se invicem videntur
<pb n="0359A"/>
posse praedicari quia de uno eodemque subjecto
praedicantur, non quod ex his unum aliquid fiat,
accidentia enim sunt utraque. Quare non erit album
musicum: sed quoniam homo albus idem musicus est,
per id quod utraque uni accidunt per accidens album
de musico praedicatur. Nec rursus si citharoedus est
et bonus, idcirco jam bonus dici poterit citharoedus,
neque enim bonus et citharoedus talia sunt ut ex his
unum fieri possit. Sed quoniam utraque eidem accidunt,
idcirco de se secundum accidens praedicantur.
Sed magis fortasse possumus dicere: Homo animal
est, homo bipes est, ut haec juncta dicamus, animal
bipes, et his junctis secundum substantiam non secundum
accidens est facta praedicatio.</p>
<p> <hi>Amplius nec quaecunque insunt in altero. Quare neque
<pb n="0359B"/>
album frequenter, neque homo, homo animal est vel
bipes, sunt enim in homine bipes et animal.</hi> </p>
<p>Quaecunque sigillatim secundum accidens praedicamus
ea simul praedicari non posse monstravit. Nunc
autem illud etiam docet, quoniam illa quoque quae
substantialiter praedicantur, non semper simul juncta
praedicentur, et haec ratio et accidentibus convenit et
substantialibus rebus. Quoties enim inest praedicato
aliquid, et nos illud extra volumus praedicare, et in
unum rursus duo praedicata conjungere, tunc fit incongrua
praedicatio; et haec aliquoties quidem in ipsa
hominum prolatione perspicitur, aliquoties vero invenitur
in intellectu, atque in termini continentia. Si
quis enim sit homo albus, et de eo dicatur, verbi
gratia: Callias homo albus est, et rursus de eo dicatur,
<pb n="0359C"/>
Callias albus est, si quis id velit adjungere, inconvenientissime
praedicabitur. Dicit enim: Callias
homo albus albus est, idcirco quoniam albus in homine
albo continebatur, quod ante de Callia praedicatum
est. Atque hoc est quod ait: Quare neque
album frequenter. Alia vero sunt quae hoc in prolatione
non habent, sed in natura, si quis enim sic
dicat: Socrates Socrates est, et rursus Socrates
homo est, et haec simul jungat, ut dicat Socrates
Socrates homo est, non recte fecerit praedicationem.
Nam homo in Socrate inerat, et rursus homo de
Socrate praedicatum est. Talis est ergo qui haec
juncta, id est, Socratem et hominem, voluerit praedicare
de Socrate, tanquam si dicat Socrates homo
homo est. Nam in Socrate inest hominis natura. Vel
<pb n="0359D"/>
rursus si de aliquo homine, velit aliquis hominem
praedicare, et rursus animal, et dicat, homo, homo
est, et animal. Homo enim idem est quod animal;
ergo qui haec duo juncta componit, nihil differt quam
si dicat, homo animal animal est. Homo namque
animal est. Eodem modo et si de aliquo homine hominem
praedicet aliquis, et rursus bipedem, atque
haec juncta velit dicere, incongruam faciet praedicationem.
Nihil enim aliud dicit, qui dixerit, homo
homo bipes est, quam si dicat, homo bipes bipes est,
etenim homo bipes est. Quare neque ea quae in ipsa
prolatione in altero insunt cum extra praedicantur
recte junguntur, nec ea quae in prolatione quidem
non sunt, sed tantum in natura atque substantia.
<pb n="0360A"/>
Quod si nec accidentia sint, nec alterum in altero, et
ea sigillatim praedicentur, recte juncta praedicantur;
si quis enim dicat de homine quoniam animal est,
verum dixerit, et rursus quoniam bipes, verum hoc
quoque dixerit. Haec si jungat, faciet, homo est animal
bipes, hic recte praedicatur. Nam neque accidentia
dicuntur, nec alterum alteri inest. Non enim
sumitur in definitione animal s bipes, ac per hoc non
inest illi substantialiter. Illa autem sola aliquibus
insunt substantialiter quaecunque in eorum definitione
sumuntur, ut in definitione hominis sumitur
animal, et in definitione rursus hominis sumitur
bipes: inest ergo et bipes in homine. Quare illa sola
sigillatim praedicata recte juncta praedicantur, quae
neque accidentia sunt, nec alterum in altero est, vel
<pb n="0360B"/>
prolatione vel natura: idque fiet manifestum, si eorum
alterius definitio sumatur, velut si quaeratur an
de homine homo et bipes praedicari simul possint,
diffiniendus est homo, et si in hominis definitione bipes
incurrerit, dicendum est bipes inesse homini, et
utrumque junctum de homine non posse praedicari,
quia cum dixeris homo homo bipes, tale est quasi
dicas, homo bipes bipes, quod est incongruum.</p>
<p> <hi>Verum est autem dicere de aliquo et simpliciter, ut
quemdam hominem hominem, aut quemdam album hominem
hominem album.</hi> </p>
<p>Dudum quaesivit utrum omnia quae sigillatim vere
praedicantur ea juncta veraciter dicerentur. Nunc
autem considerat atque perpendit utrum omnia quaecunque
simul vere dicuntur, et simpliciter vere praedicentur.
<pb n="0360C"/>
Dicimus enim Socratem quemdam hominem
esse, et rursus simpliciter dicimus Socratem
hominem esse. Rursus dicimus, verbi gratia, Calliam
album hominem esse, et de eo album simpliciter
praedicamus, dicimus enim, Callias albus est. Quaerit
ergo utrum hoc in omnibus esse videatur, ut
quaecunque verum est juncta praedicare, eadem quoque
verum sit simpliciter dicere; sed hoc non in
omnibus eveniet. Nam si qua hujusmodi sit praedicatio,
in qua aliquid oppositum addatur ipsi praedicationi,
praeter illud oppositum, simpliciter illa praedicatio
non potest praedicari, ut si quis dicat de Socrate
jam mortuo, quoniam hoc quod jacet, homo
mortuus est, vere dicit, simpliciter autem dicere non
<pb n="0360D"/>
potest, hoc quod jacet homo est. Idcirco quoniam
additum est praedicato, id est homini, id quod homini
oppositum est, id est mortuus. Dictum est enim
hoc quod jacet homo mortuus est. Mortuus autem et
homo opposita quodammodo sunt. Nam si eorum definitiones
sumamus, facile hoc perspici potest. Homo
namque est animatus, mortuus vero praeter animam:
atque ideo quoniam quaedam est oppositio
secundum privationem atque habitum, hominis et
mortui et utraque simul vere praedicantur, unum
ipsorum, quod est homo, simpliciter et praeter mortuum
de cadavere non potest praedicari, atque hoc
est quod ait:</p>
<p> <hi>Non autem semper, sea quando in adjecto aliquid
quidem oppositorum inest quod consequitur contradictio,
<pb n="0361A"/>
non verum, sed falsum est, ut hominem mortuum,
hominem dicere. Quando autem non est, verum est. Vel
etiam quando inest, semper non verum est; quando
vero non inest, non semper verum est, ut Homerus est
aliquid, ut poeta, ergo etiam est, an non; secundum
accidens enim praedicatur esse de Homero quoniam
est poeta, sed non secundum se praedicatur de Homero
quoniam est.</hi> </p>
<p>Quae utraque, id est et praedicatum et quod additur
praedicato, ex ipsa oppositione contradictio comitatur,
ut quoniam homo et mortuus opposita sunt,
ea quaedam comitatur atque consequitur per oppositionem
contradictio. Dicimus enim, qui homo est vivit,
qui mortuus est non vivit; vivit autem et non
vivit, quaedam contradictio est. Ergo in hujusmodi
<pb n="0361B"/>
praedicationibus non est verum unum simpliciter
praedicari. Quando autem hujusmodi oppositioni ei
quod praedicatur, non jungitur, potest simpliciter
vere praedicari, sed nec hoc semper, magisque illud
verius dicitur, quoniam cum ista oppositio est, nunquam
verum est eorum quae juncta vere praedicantur,
simpliciter vere aliquid appellari. Cum autem
ista oppositio non inest, non semper vere simpliciter
praedicari eorum aliquid, quae de aliquo vere juncta
dicuntur. Si quis enim sic dicat: Homerus poeta est,
verum dixerit; quod si dicat: Homerus est simpliciter
praeter poetam, falsum est. Atqui esse et poeta,
non sunt opposita. Ergo non semper quando oppositio
non est in praedicatis, verum est aliquid simpliciter
praedicari. Cum autem oppositio inest, semper
<pb n="0361C"/>
falsum est unum praedicamentorum quae juncta dicuntur,
simpliciter et praeter aliud dicere. Nam cum
de Homero dicimus quoniam est aliquid, id est quoniam
Homerus poeta est, verum est. Nunquid etiam
dicendum est per se quoniam est, an potius esse
non simpliciter, sed secundum accidens de Homero
praedicatum est. Non enim quia est, sed quia poeta
est, et quoniam ei et poeta esse accidit. Idcirco esse
quoque Homerum aliquid, id est poetam, non per se
esse praedicamus; concludit igitur hoc modo:</p>
<p> <hi>Quare in quibuscunque praedicatis contrarietas non
inest, si definitiones pro nominibus dicantur, et secundum
se praedicantur, et non secundum accidens
in his aliquid, et simpliciter verum erit dicere. Quod
autem non est, quoniam opinabile est, non est verum
<pb n="0361D"/>
dicere esse aliquid. Opinatio enim ejus est, non quoniam
est, sed quoniam non est.</hi> </p>
<p>In quibusdam enim nominibus dictis non apparet
oppositio: quod si definiantur, mox sese illa oppositio
patefacit, ut in eo quod est homo et mortuus, nomina
quidem ipsa opposita non sunt, sed definita
inveniuntur opposita. In hujusmodi igitur oppositionibus
vel quoties non secundum accidens praedicatur
aliquid, ut esse de Homero secundum poetam, scilicet
quod Homero accidens est, sed per se et secundum
ipsum subjectum, manifestum est quoniam
quidquid conjuncte vere dici potest, idem vere dicitur
et simpliciter praedicatum, ut si quis dicat de
aliquo homine quoniam hic homo albus est, verum
<pb n="0362A"/>
fortasse dixerit, et rursus hic albus est. Hoc quoque
verum est dicere, idcirco quoniam de eo non ideo
album praedicavit, quia dixit illum esse hominem,
sicut de Homero, idcirco esse praedicatur, quia poeta
esse dicitur, sed quod per se albus est; sed hoc non
secundum accidens praedicatur, sed per se. Quare
recte dictum est in quibus junctis praedicationibus
neque oppositio quaedam inest, nec ipsa per accidens
praedicatio est, illa simpliciter etiam posse praedicari.
Quod autem non est, quoniam opinabile est,
non est verum dicere esse aliquid. Opinatio enim
non est, quoniam est, sed quoniam non est. Quidam
volentes id quod non est, aliquo modo esse monstrare,
tali utebantur syllogismo, quod est, opinabile
est. Concludebant quod non est igitur est, docentes
<pb n="0362B"/>
ea quae essent, scibilia potius, non opinabilia esse;
quod autem non est, opinioni tantum subjacere,
nulla etiam scientia claudi. Quod Aristoteles hoc
modo discutit: ait enim, non idcirco est opinabile,
quoniam est, sed idcirco opinabile est, quoniam non
est; sed hoc quod non est, est quidem aliquid, sed
est non per se, sed opinabile. Et quemadmodum
Homerus quidem est quiddam, id est poeta, non tamen
est per se, ita id quod non est, est quidem aliquid,
id est opinabile, vel ignorabile, vel nescibile,
non tamen est aliquid per se in natura.</p>
<p>
            <emph>DE ENUNTIATIONIBUS MODORUM, POSSIBILIS, CONTINGENTIS,
IMPOSSIBILIS, ET NECESSARII.</emph>
          </p>
<p> <hi>His vero determinatis, perspiciendum est quemadmodum
sese habent affirmationes et negationes ad se
<pb n="0362C"/>
invicem, hae scilicet quae sunt de possibili esse et non
possibili, de contingenti et non contingenti, de impossibili
et necessario. Habent enim aliquas dubitationes.</hi> </p>
<p>Propositionum aliae sunt quae simpliciter proferuntur,
aliae quibus aliquis modus in enuntiatione miscetur.
Si quis enim dicat: Socrates disputat, simplicem
propositionem fecit; si vero aliquis dicat:
Socrates bene disputat, modum propositioni quam
enuntiabat adjunxit; quomodo enim disputaret apposuit,
cum dixit bene. Nunc ergo hoc speculatur
quemadmodum se habent affirmationes et negationes
earum propositionum, quae cum modo aliquo proferuntur,
ut si quis dicat, possibile est hoc fieri, et rursus,
non possibile est hoc fieri, quemadmodum sese
in his affirmationis habeat negationisque natura. Similiter
<pb n="0362D"/>
autem et in eo quod est impossibile esse, et
in eo quod est necesse esse, et in eo quod dicitur
contingere esse, et non contingere esse. Quaeque
horum sint affirmationes, quaeve negationes, aut
quam affirmationem cui negationi recte aliquis opponat:
De his omnibus perspiciendum, inquit, est,
quoniam ea quae de conjunctis et simplicibus praedicationibus
dicenda fuerant, terminata sunt. Nam de
earum propositionum quae cum modo proferuntur,
oppositionibus, multa causatio est. Quae autem sint
dubitationes, vel quemadmodum in his oppositiones
inveniendae sunt, continua disputatione persequitur.</p>
<p> <hi>Nam si eorum quae complectuntur illae sibi invicem
oppositae sunt contradictiones, quaecunque secundum
<pb n="0363A"/>
esse et non esse disponuntur, ut ejus quae est, esse hominem,
negatio est, non esse hominem, non, esse non
hominem. Et ejus quae est, esse album hominem, negatio
est ea quae est, non esse album hominem, sed non,
esse non album hominem. Si enim de omnibus aut dictio
est, aut negatio, lignum erit verum dicere esse non
album hominem. Quod si haec hoc modo, et quibuscunque
esse non additur, idem faciet id quod pro esse dicitur,
ut ejus quae est, ambulat homo, negatio est, non
ea quae est, ambulat non homo, sed ea quae est, non
ambulat homo. Nihil enim differt dicere hominem ambulare,
vel hominem ambulantem esse. Quare si hoc
modo in omnibus, et ejus quae est, possibile est esse, negatio
est, possibile est non esse, sed non ea quae est,
non possibile est esse; videtur autem idem posse esse et
<pb n="0363B"/>
non esse, omne enim quod est possibile dividi vel ambulare,
et non ambulare et non dividi possibile est.</hi> </p>
<p>Omnis propositio verborum et nominum complexione
formatur; ergo propositionum quae complectuntur,
et quarum natura in complexione est, illae solae
sunt, inquit, contradictiones. Quaecunque secundum
esse et non esse ponuntur, ut in ea propositione quae
dicit, est homo, non est illa negatio hujus affirmationis
quae proponit, est non homo, sed illa potius
quae enuntiat, non est homo, ut sit affirmatio et negatio,
est homo, non est homo. Illa vero quae dicit,
est non homo, non est negatio ejus quae enuntiat, est
homo, sed est affirmatio ejus negationis quae est,
non est non homo. Rursus cum dicimus, est albus
homo, non est negatio illa hujus affirmationis quae
<pb n="0363C"/>
dicit, est non albus homo, sed illa potius quae dicit,
non est albus homo; hoc autem probatur sic: Necesse
est enim in contradictionibus unam veram esse
semper, alteram semper falsam; ergo si ejus affirmationis
quae dicit, est albus homo, negatio esset, est
non albus homo, unam veram, alteram falsam esse,
constaret. Nunc autem si quis de ligno dicat, est
albus homo, falsum dixerit; si quis vero de ligno
eodem neget dicens, est non albus homo, hoc quoque
falsum est; haec enim propositio quae dicit, est
non albus homo, hoc sentit, hominem quidem esse
non tamen album, quod de ligno falsum est praedicare.
Ergo et ea quae dicit, est albus homo, et illa
quae proponit, est non albus homo, utraeque aliquando
falsae sunt, ut in ligno; quare non sunt sibimet oppositae.
<pb n="0363D"/>
Igitur nec ea quae dicit, est albus non homo,
negatio est ejus quae dicit, est albus homo; quare illa
hujus negatio ponenda est, quae dicit, non est albus
homo. In his namque una semper vera est, semper
altera falsa. Quod si ita est, secundum esse semper,
et non esse, natura contradictionis efficitur. Nam cum
dico, est homo, secundum id quod est esse fit negatio,
non est homo. Et rursus cum dico, est albus
homo, secundum id quod est esse rursus negatio fit,
non est albus homo. Et sensus quidem totus hujusmodi
est. Ipsi autem in oratione sermones propter
similitudinem videntur quidem obscuri. Erit autem
planius pronuntiantibus et subaudientibus sic. Nam
si eorum quae complectuntur, id est, propositionum
<pb n="0364A"/>
quarum natura in complexione est, illae sibi invicem
oppositae sunt contradictiones, quaecunque secundum
esse et non esse disponuntur, ut hae quas supra digessimus,
quarumque ipse exempla proponit, ut ejus
quae est, esse hominem, negatio est, non esse hominem.
Haec enim ipsius affirmationis secundum esse,
et non esse negatio est, et hic subaudiendum est, non
illa negatio est, per quam dicit esse non hominem,
ut sit sensus affirmationis quae est esse hominem,
negatio est non esse hominem. Non illa quae dicit
esse non hominem. Et hoc quidem de simplicibus.
Rursus de his in quibus est tertium praedicatur, ejus
quae est, esse album hominem, non hic subaudiendum
est, illa est negatio quae dicit, esse non album
hominem. Sed hic quoque subaudiendum est, illa
<pb n="0364B"/>
quae dicit, non esse album hominem, ut sit hic sensus:
Hujus affirmationis quae est, esse album hominem,
non est illa negatio quae dicit esse non album
hominem; sed illa potius quae proponit, non esse
album hominem, et hoc approbat inductione. Si enim,
inquit, de omnibus aut dictio est, id est affirmatio
aut negatio vera, cum lignum falsum sit dicere esse
album hominem, verum debet esse de eo dicere esse
non album hominem, si haec negatio est superioris
affirmationis, sed utraeque falsae sunt. Haec igitur non
est illius affirmationis negatio. Ergo secundum esse
et non esse contradictiones sibimet opponuntur. Quod
si hoc modo et quantiscunque esse non additur, idem
faciet quod pro esse dicitur. Sunt quaedam propositiones
in quibus esse non additur, sed id quod in his
<pb n="0364C"/>
enuntiatur idem valet tanquam si esse poneretur,
ut in ea quae est, homo ambulat, quod dico ambulat,
tale est tanquam si dicatur, homo ambulans est. Ergo
in his quoque quae non habent est verbum junctum,
si negationem ad verbum illud junxero, quod pro
esse positum est, talis mihi negatio redditur, qualis
esset si negatio ad esse poneretur, ut in eo quod est,
ambulat homo, ambulat pro esse positum est. Hujus
ergo affirmationis, ambulat homo, non est negatio ea
quae dicit, ambulat non homo, sed illa potius quae
dicit, non ambulat homo. In hac enim ad id quod est
ambulat negatio juncta est, quod ambulat homini
pro eo quod est esse conjunctum est. Tale enim est
dicere, homo ambulat, tanquam si quis dicat, est
ambulans homo. Quare si hoc modo in omnibus, et
<pb n="0364D"/>
ejus quae est possibile est esse, negatio est, possibile
est non esse, sed non ea quae est non possibile est
esse; si in omnibus, inquit, secundum esse contradictio
fit, in his quoque quae possibilia dicuntur secundum
esse et non esse contradictio facienda est; in eo enim
quod dicimus possibile est esse, illa erit negatio quae
dicit possibile est non esse, non illa quae est, non
possibile est esse. Nam si ei quae est possibile est
esse, illa opponatur quae est non possibile est esse,
non secundum esse et non esse oppositio facta est.
Quocirca quoniam supra docuit secundum esse et non
esse, fieri contradictionem, dicendum est ejus quae
est, possibile est esse, illam esse oppositionem quae
dicit, possibile est non esse. Sed aliud rursus occurrit,
<pb n="0365A"/>
quod nos ab hac opinione dimoveat. In omnibus
enim aut affirmatio vera est, aut negatio. In his enim
utraeque sunt verae, nam quod possibile est esse,
possibile est non esse, ut quia possibile est hominem
ambulare, possibile est hominem non ambulare, et
quod possibile est videri, possibile est non videri.
Rursus quod possibile est secari et dividi, et non secari
et non dividi possibile est. Quare utraeque in
eodem verae sunt, possibile est esse et possibile est
non esse. Nam quod dicimus, possibile est non esse,
ita intelligendum est ut si diceremus, possibile est
hodie pluviam non esse, cum sit possibile ut sit. Cur
autem hoc ita eveniat, ipse demonstrat, dicens:</p>
<p> <hi>Ratio autem est quoniam omne quod sic possibile est,
non semper in actu est. Quare inerit ipsi etiam negatio;
<pb n="0365B"/>
potest igitur et non ambulare quod est ambulabile, et
non videri quod est visibile. At vero impossibile est de
eodem oppositas esse veras dictiones. Non igitur ejus
quae est, possibile est esse, negatio est possibile est non
esse. Contingit enim ex his aut idem ipsum affirmare et
negare simul de eodem, aut non secundum esse et non
esse quae opponuntur, fieri affirmationes et negationes.
Si ergo illud impossibilius est, hoc erit magis eligendum.</hi> </p>
<p>Hoc hujusmodi est, quaecunque ita sunt possibilia
ut sint actu et opere, illa nulla ratione possunt non
esse, ut coelo semper actu inest moveri. Semper enim
movetur, et dicimus, possibile est coelum moveri, idcirco
quoniam coeli motus actu est, hoc est, id illi
semper agitur. Movetur enim semper; in hac ergo
possibilitate talis propositio non potest convenire, ut
<pb n="0365C"/>
dicamus, possibile est coelum non moveri, hoc enim
impossibile est. Ergo in his quaecunque actu sunt,
hae duae propositiones possibile est esse, possibile est
non esse, nulla ratione conveniunt. In his autem quae
non semper actu sunt, et sunt possibilia esse, convenire
possunt propositiones, id est, possibile est
esse et possibile est non esse. Non est enim semper
actu pluvia, et possibile est esse aliquando, quare
possibile est eam aliquando non esse. Haec igitur ratio
est cur utraeque inveniuntur verae, quod in his
possibilitatibus, quae non semper sunt actu, et esse
aliquid, et non esse contingit; quare si ejus quod est
possibile est esse, negatio est ea quae dicit, possibile
est non esse, in eodem simul et affirmatio et negatio
erunt verae, et cui rei inest affirmatio, ut sit esse
<pb n="0365D"/>
possibile, eidem rursus inerit negatio, ut sit possibile
non esse, quare et quod ambulabile est, id est quod
ambulare potest, potest non ambulare, et quod visibile
est, id est quod videri potest, potest etiam non
videri; sed impossibile est ut de eodem oppositae et
contrajacentes dictiones simul verae sint. In omnibus
enim aut affirmatio vera est aut negatio. Si ergo
factis negationibus secundum esse et non esse, in
his quae secundum aliquem modum dicuntur, affirmatio
et negatio utraeque sunt verae, quod fieri non
potest, illud magis dicendum est, non faciendas secundum
esse et non esse negationes, sed potius secundum
modum; quod si illud est impossibilius, ut
affirmatio et negatio simul verae sint, illud magis est
<pb n="0366A"/>
eligendum ut non secundum esse et non esse fiat contradictio,
sed potius secundum modum. Quod autem
dixit, si ergo illud impossibilius est, hoc erit magis
eligendum, non sic dictum est quod utraque impossibilia
sint et affirmationem et negationem veram esse,
et non secundum esse, vel non esse fieri contradictionem.
Illud enim, id est contradictionem simul
veram esse, impossibile est. Secundum esse autem
et non esse affirmationem non fieri et negationem
non esse impossibile est, sed ad hoc retulit, impossibilius
est, tanquam si diceret, minus possibile. Minus
enim possibile est ut oppositae in eodem propositiones
verae sint, quam ut non secundum esse et non
esse negationes ponantur. Quocirca eligendum est
hoc quod est possibilius, ut secundum modum potius
<pb n="0366B"/>
quam secundum esse et non esse negationes fiant.
Quod ipse planius exsequitur dicens:</p>
<p> <hi>Est igitur negatio ejus quae est possibile esse, ea quae
est non possibile esse, et non ea quae est possibile non
esse. Eadem quoque ratio est in eo quod est contingens
esse, etenim negatio ejus est non contingens esse.</hi> </p>
<p>Hae namque simul verae inveniri non possunt; nam
si quid est possibile esse, ut idem illud impossibile
sit, fieri non potest, nec hoc in solis possibilibus
speculandum est, sed in omnibus quoque eadem ratio
est. Nam in eo quod est contingere esse, non est
illa negatio quod dicit contingere non esse. Haec
enim consentit ei quod est, contingere esse, sed illa
quod proponit non contingere esse. Has enim duas
simul veras inveniri impossibile est.</p>
<p>
            <pb n="0366C"/> <hi>Et in aliis quoque simili modo, ut in necessario et
impossibili. Fiunt enim quemadmodum in illis esse et
non esse appositiones, subjecta vero res, hoc quidem
album, illud vero homo.</hi> </p>
<p>Et in aliis, inquit, omnibus idem faciendum est:
secundum modum enim negatio ponenda est, ut si
contingens est ad contingere, si possibilis ad possibile,
si impossibilis ad impossibile, si necessarium ad
necessarium negatio conjungatur. Quemadmodum
enim, inquit, in his quae praeter modum aliquem
sunt, et aliquid esse proponunt, esse quidem et non
esse appositiones quaed m, id est praedicationes sunt,
res vero subjectae, ut in eo quod est, homo est, et
homo non est, homo quod est res subjectum est
Appositio autem quaedam et praedicatio est et non
<pb n="0366D"/>
est, vel in eo quod dicitur album est et album non
est, album quidem res subjecta est, appositum autem
et praedicatum, est et non est. Ita quoque in his quae
secundum aliquem modum dicuntur, esse quidem
subjectum est, velut quaedam res. Modus autem
deesse praedicatur; nam cum dicimus, hodie pluviam
esse possibile est, esse subjecimus, possibile praedicamus,
et sic totam vim in propositionibus praedicatio
tenet, et simplicibus, et praeter modum quoties
aliquid esse praedicamus, ut in eo quod dicimus,
homo est, totam propositionis vim continet verbum
est, ita quoque in his quae secundum modum dicuntur,
quoniam totam propositionem continet modus,
aut possibilis, aut contingentis, aut impossibilis, aut
<pb n="0367A"/>
necessarii, haec praedicari, res vero aliae subjectae
esse dicuntur. Hoc enim quod ait:</p>
<p> <hi>Sic hoc loco, esse quidem et non esse subjecta fiunt,
posse vero et contingere appositiones determinantes
quemadmodum in illis esse et non esse veritatem et falsitatem,
sic hic in eo quod est, esse possibile, et esse
non possibile.</hi> </p>
<p>Nam quemadmodum in simplicibus si ad esse et
non esse negationes fiant, una semper vera est, altera
semper falsa, ita quoque in his quae secundum modum
dicuntur, si ad ipsum modum enuntiatio negationis
aptetur, velut ad quasdam appositiones praedicationesque
veritas in appositionibus et falsitas terminata
dividitur. Atque hoc est quod ait. Similiter
hae etiam in eo quod est esse possibile et esse non
<pb n="0367B"/>
possibile. Similiter enim secundum possibile et non
possibile facta oppositio, veritatem falsitatemque determinat,
sicut in simplicibus et praeter modum positis
secundum esse et non esse negatio. Hinc in omnibus
secundum modum affirmationibus, oppositiones
digerit convenientium negationum, dicit enim:</p>
<p> <hi>Ejus vero quae est, possibile est non esse, negatio est,
non ea quae est, non possibile est esse, sed ea quae est,
non possibile est non esse. Et ejus quae est, possibile est
esse, non ea quae est, possibile est non esse, sed ea quae
est, non possibile est esse. Quare et sequi sese invicem
videbuntur, hae possibile est esse, possibile est non esse.
Idem enim possibile est esse, et non esse. Non enim
contradictiones sunt sibi invicem hujusmodi, possibile
esse et possibile non esse. Sed possibile est esse, et
<pb n="0367C"/>
non possibile est esse, nunquam simul in eodem verae
sunt, opponuntur enim. At vero, nec possibile est non
esse, et non possibile est non esse, nunquam simul verae
sunt. Similiter autem et ejus quae est necessarium esse,
non ea quae est, necessarium non esse, negatio est, sed
ea quae est, non necessarium esse. Ejus vero quae est,
necessarium est non esse, ea quae est, non necessarium
est non esse. Et ejus quae est, impossibile esse, non ea
quae est, impossibile non esse, sed non impossibile esse,
ejus vero quae est, impossibile non esse, ea quae est, non
impossibile est non esse.</hi> </p>
<p>Ut demonstret eam quae dicit, possibile est non
esse, non modo non esse negationem ejus quae est,
possibile est esse, sed omnino negationem non esse,
<pb n="0367D"/>
hujus aliam invenit negationem. Nam ejus quae est,
possibile est non esse, quam affirmationis loco posuit,
negatio reperitur illa quae dicit, non possibile
est non esse, secundum modum scilicet addita negatione;
unde fit, inquit, ut ea quae dicit, possibile est
esse, et illa quae proponit, possibile est non esse,
sese invicem consequantur; idem namque possibile
est esse quod est possibile non esse. Cur autem se
consequi possunt, haec causa est, quoniam non sunt
oppositae. Nam si essent oppositae, perimerent se potius
quam consequerentur, et dissentirent magis
quam consentirent, ut est in his possibile est esse,
<pb n="0368A"/>
et non possibile est esse. Hae enim ita a se disjunctae
sunt, ut simul esse non possint. Idcirco autem hoc
evenit, quoniam sunt oppositae; semper igitur secundum
modum ponenda negatio est, si integra oppositionis
natura facienda est, quod planissime exsequitur,
singulis propositionum modis negationes accommodans,
atque integras naturaliter efficiens oppositiones.
At vero, inquit, ea quae est possibile est non
esse, cum ea quae dicit, non possibile est non esse,
simul esse non poterit. Namque oppositas esse manifestum
est, siquidem barum negatio ad modum est
posita, qui est possibile esse, ejus autem quae est
necessarium est esse, non oportet dici illam esse
negationem, per quam dicitur, necessarium est non
esse; hujus enim alia negatio inveniri potest, quoniam
<pb n="0368B"/>
est affirmatio quaedam, est autem ejus negatio
ea quae dicit, non necessarium est non esse. Sed potius
ei quae dicit necessarium est esse, ea opponenda
est quae dicit, non necessarium est esse; ad illam
namque quae dicit, necessarium est non esse opponitur
(ut dictum est), non necessarium est non esse.
Ejus quoque quae est, impossibile est esse, non dicenda
est illa esse negatio per quam dicimus, impossibile
est non esse, sed ea potius quae proponit,
non impossibile est esse. Namque affirmatio quaedam
est, impossibile est non esse. Hujus enim invenitur
negatio quae est, non impossibile est non esse.</p>
<p> <hi>Universaliter vero (quemadmodum dictum est) esse
quidem et non esse oportet ponere tanquam subjecta,
affirmationem vero et negationem haec facientem ad
<pb n="0368C"/>
esse et non esse apponere, et has putare oportet esse
oppositas dictiones, possibile, non possibile, contingens,
non contingens, impossibile, non impossibile, necessarium,
non necessarium, verum, non verum.</hi> </p>
<p>Regulam dat universalem dicens: Hoc universaliter
in omnibus faciendum esse, quod supra jam diximus,
ut subjectum esse et non esse ponatur. Affirmationem
autem et negationem ipsos modos faciamus. Hoc est
enim quod ait, negationem vero et affirmationem haec
facientem, modos enim ipsos, id est possibile et contingens
et caeteros pro affirmationibus ordinantes, et
ad hos negativo adverbio juncto pro negationibus
disponentes, aut ad id quod dicimus est, et non est,
apponamus, ut quemadmodum ad unam rem, quod
est homo, est verbum et non est negatio, praedicatum
<pb n="0368D"/>
est in his quoddam propositionibus quae praeter
modum sunt, ut in ea per quam dicimus, homo est,
sic in his propositionibus quae cum modo sunt, est
quidem aut non est, subjecta ponamus, modos vero
ipsos aut secundum affirmationem, si simpliciter dicantur,
aut secundum negationem, si cum negatione
ponantur, facientes ad subjectum, quod secundum
esse et non esse, disposuimus praedicemus, ut has
arbitremur esse oppositas dictiones et negationes,
quae secundum modos factae sint, eorum autem omnium
negationes et affirmationes in contrarium disponantur.</p>
        </div2>
<p>Oppositiones

<pb n="0367"/>
<table>
<row>
              <cell>Possibile est esse</cell>
              <cell>Non possibile est esse</cell>
            </row>
<row>
              <cell>Contingit esse</cell>
              <cell>Non contingit esse</cell>
            </row>
<row>
              <cell>Impossibile est esse</cell>
              <cell>Non impossibile est esse</cell>
            </row>
<row>
              <cell>Necessarium est esse</cell>
              <cell>Non necessarium est esse</cell>
            </row>
</table>
        </p>

<div2>
          <head>Oppositiones</head>

<pb n="0369"/>
<table>
<row>
              <cell>Possibile est non esse</cell>
              <cell>Non possibile est non esse</cell>
            </row>
<row>
              <cell>Contingit non esse</cell>
              <cell>Non contingit non esse</cell>
            </row>
<row>
              <cell>Impossibile est non esse</cell>
              <cell>Non impossibile est non esse</cell>
            </row>
<row>
              <cell>Necessarium est non esse</cell>
              <cell>Non necessarium est non esse</cell>
            </row>
</table>
<p>
            <pb n="0369A"/>Quod autem addidit verum, non verum, ad demonstrationem
omnium modorum valet. Nam si quis
dicat, verum est, non est ipsius negatio verum non
est, sed potius non verum est. Alioqui ejus quae est
verum non est, illa negatio est quod dicit, non verum
non est.</p>
<p> <hi>Consequentiae vero secundum ordinem fiunt ita ponentibus.
Illi enim quae est, possibile est esse, sequitur
illa quae est, contingens esse, et haec illi convertitur, et
non impossibile esse, et non necessarium esse. Illi vero
quae est, possibile non esse, et contingens non esse, ea
quae est, non necessarium non esse, et non impossibile
non esse. Illi vero quae est, non possibile esse, et non
contingens esse, ea quae est, necessarium non esse, et
impossibile esse. Illi vero quae est, non possibile non
<pb n="0369B"/>
esse et non contingens non esse, illa quae est, necesse
est esse, et impossibile non esse.</hi> </p>
<p>Expeditis omnibus quae de modorum oppositionibus
disputabantur, ad consequentias venit. Hoc enim
dicit, quae propositiones supradictorum modorum,
quas propositiones consequuntur quibusque consentiunt.
Nos autem ex his quatuor fecimus ordines, et
consequentias propositionum sub una serie disposuimus;
haec autem prius nota sint, ut quid ab Aristotele
dicatur, facilius lector intelligat.</p>
<p>Consideretur autem ex subscriptione quod dicimus:
<list>
<item>Possibile est esse. Possibile est non esse.</item>
<item>Contingit esse. Contingit non esse.</item>
<item>Non impossibile est esse. Non impossibile est non esse.</item>
<item>Non necesse est esse. Non necesse est non esse.</item>
            </list>

<pb n="0369C"/>
<list>
<item>Non possibile est esse. Non possibile est non esse.</item>
<item>Non contingit esse. Non contingit non esse.</item>
<item>Necesse est non esse. Necesse est esse.</item>
<item>Impossibile est esse. Impossibile est non esse.</item>
            </list>
          </p>
<p>Superius autem descriptas consequentias ipse disponit:
nobis autem reddenda est breviter ratio, cur
hae propositiones sese invicem consequantur, quod
possibile est esse, contingit aliquando ut sit, et hoc
est contingit esse; quod autem contingit esse, non
est impossibile esse, et quod non est impossibile esse,
non idcirco jam necesse est esse. Non est enim impossibile
hodie esse pluviam, sed non idcirco jam
esse necesse est. Quod ergo non est impossibile esse,
non necesse est esse. Et hic est unus ordo consequentiae.
Rursus secundus ordo propositionum talem
<pb n="0369D"/>
habet consequentiam, quod possibile est non esse,
potest fieri ut non sit, quare contingit aliquando ut
non sit, et quod possibile est non esse, contingit non
esse; quod autem contingit non esse, potest fieri ut
non sit, sed quod potest fieri ut non sit, non est impossibile
ut non sit: ergo quod contingit non esse, non
est impossibile ut sit, sed quod non est impossibile
non esse, non idcirco illud jam non esse necesse
est; hodie enim pluviam non esse non est impossibile.
Potest enim esse, sed non idcirco ex necessitate
hodie non pluet; quare quod non est impossibile
<pb n="0370A"/>
non esse, non est necessarium non esse, et secundus
quidem ordo sese sic habet. Nunc autem ad tertium
transeamus: quod non possibile est esse, hoc
fieri non potest, quod autem fieri non potest, ut aliquando
sit, non contingit, quod ergo non possibile
est esse, idem non contingit esse; sed quod non contingit
esse, necesse est ut non sit, quod nunquam
contingit, nunquam esse potest, quod nunquam esse
potest, necesse est non esse; quod non igitur contingit
esse, idem necesse est non esse, sed quod necesse
est non esse, hoc fieri non potest, quod autem fieri
non potest, impossibile est ut fiat, quod igitur necesse
est, non esse impossibile est esse. Quartus
etiam ordo hoc modo est: quod non possibile est
non esse, fieri non potest ut non sit; quod fieri non
<pb n="0370B"/>
potest ut non sit, non contingit non esse. Ut quoniam
non possibile est non esse motum coelo, non
contingit coelum non moveri, quare quod non possibile
est non esse, idem non contingit non esse, sed
quod non contingit non esse, necesse est esse, sicut
de coelo. Necesse est enim coelum moveri, quoniam
non contingit coelum non moveri, sed quod necesse
est esse, ut non sit fieri non potest, quare quod necesse
est esse impossibile est non esse. Et haec quidem
est ordinata ab Aristotele consequentia propositionum,
de qua paulo post latius disputabit.</p>
<p> <hi>Ergo impossibile et non impossibile ad illud quod
est contingens et possibile, et non contingens et non
possibile, sequuntur quidem contradictorie, sed conversim.
Illud enim quod est, possibile esse, negatio sequitur
<pb n="0370C"/>
impossibilis, negationem vero affirmatio. Ad illud
enim quod est non possibile esse, sequitur illud quod
est impossibile esse. Affirmatio enim est, impossibile
esse, non impossibile vero negatio.</hi> </p>
<p>Quaedam de superiore consequentium ratione pertractat.
In superioribus enim descriptionibus sese
sequentium, affirmationem possibilis sequebatur
impossibilis negatio. Rursus negationem possibilis
sequebatur impossibilis affirmatio, et de contingenti
eodem modo, affirmationem namque impossibilis
dicentem impossibile esse, sequebatur negatio possibilis
dicens, non possibile est esse. Rursus cum
impossibile negaretur per id quod dicebatur non
impossibile esse, hanc affirmatio possibilis subsequebatur,
ea scilicet quae dicit possibile esse. Atque
<pb n="0370D"/>
hoc idem de contingenti, affirmatio namque impossibilis
ea quae est impossibile esse, sequebatur contingentis
negationem eam quae est, non contingit
esse. Negatio vero impossibilis, ea quae dicit, non
impossibile est esse, affirmationem contingentis sequebatur
eam quae dicit, contingit esse; quare hae propositiones
sese invicem sequuntur, sed conversae.
Namque affirmatio impossibilis contingentis negationem
et possibilis sequitur. Negatio vero impossibilia
affirmationem possibilis et contingentis, ut subjecta
descriptio docet.
<list>
<item>
<pb n="0371"/>Affirmatio. Impossibile est esse contradict. Non impossibile est esse. Negatio.</item>
<item>Negatio. Non possibile est esse contradict. Possibile est esse. Affirmatio.</item>
<item>Negatio. Non contingit esse contradict. Contingit esse. Affirmatio.</item>
            </list>
          </p>
<p>
            <pb n="0371A"/>Idcirco namque ait: Sequuntur quidem contradictoriae,
sed conversim, quod omnes in contrarium locatae
contradictiones sunt. Contradictio namque est
impossibile esse et non impossibile esse, contingere
esse et non contingere esse, possibile esse et non
possibile esse. Conversae autem se sequuntur, quoniam
affirmatio non sequitur affirmationem, et negatio
negationem, sed affirmationem negationes, negationem
vero affirmationes, quod ad supradictam
descriptionem revertentibus planius liquet; sensus
ergo hic est. Ordo autem seriesque sermonum sese
sic habet; ergo inquit Aristoteles contradictionem
quae est impossibile et non impossibile, illud quod
est contingens et possibile, quae duae affirmationes
sunt ac sese sequuntur, et non contingens et non
<pb n="0371B"/>
possibile, quae duae sunt negationes, sequuntur quidem
contrad ctoriae, ut contradictiones sint in contrarium
ductae, sed conversim, ut affirmatio negationem,
negatio sequatur affirmationem. Hujus talis
ratio redditur: illud enim quod est possibile esse,
scilicet quod affirmatio est, negationem impossibilis
sequitur, est autem negatio impossibilis non impossibile
esse; quod est ergo possibile esse, sequitur
non impossibile esse, negatio vero possibilis affirmationem
impossibilis sequitur, illud namque quod
est non possibile esse, sequitur affirmationem quae
est impossibile esse, etenim affirmatio est impossibile
esse, non impossibile esse negatio, et in contingentibus
eodem modo, atque hoc quidem de possibilium
et impossibilium consequentia dictum est. Nunc
<pb n="0371C"/>
de necessarii et possibilis consequentia tractat.</p>
<p> <hi>Necessarium vero quemadmodum sit considerandum
est. Manifestum est autem quoniam non eodem modo,
<pb n="0372A"/>
sed contrariae sequuntur, contradictoriae autem sunt
extra. Non enim est negatio ejus quod est, necesse non
esse, non necesse est esse, contingit enim esse veras
utrasque in eodem, quod enim est necessarium non esse
non est necessarium esse.</hi> </p>
<p>Quod dicit hujusmodi est: in his propositionibus
quae erant impossibilis et non impossibilis, conveniebat
non possibile ei quod est impossibile, et possibile
consentiebat ei quod est non impossibile, contradictionem
scilicet impossibilis contradictio non
possibilis sequebatur ordine converso; in his autem
quae necessarium praedicant vel affirmative vel
negative, et sequuntur possibilem propositionem
ejus-quae possibili consentit, contradictio non sequitur
contradictionem possibilis, sed potius contraria;
<pb n="0372B"/>
necessarias vero nunc propositiones dico, quae tametsi
non significent necessitatem, tamen sive affirmative,
sive negative necessarium praedicant; sensus
ergo hic est, si qua ex his quae necessarium praedicant
consentit possibili propositioni, ejus quae necessarium
praedicat, contradictio non sequitur possibilis contradictionem,
sed ejus quae necessarium praedicat
contradictionis contraria ea consentit possibilis propositionis
contradictioni; prius autem disponamus
quae sunt contradictoriae, quaeve contrariae, ejus enim
quae dicit necesse est esse, contradictio est, non necesse
est esse, contraria vero, necesse est non esse;
rursus ejus quae est, necesse non esse, contradictio
est, non necesse est non esse, contraria vero, necesse
est esse. Quare describantur et circa unam
<pb n="0372C"/>
eamdemque contraria, et contradictoria disponantur,
ut quod a nobis dicendum est, clarius possit liquere. </p>
<p>Affirmatio. Necesse est esse. Contradictio Non necesse est esse. Negatio</p>
<p>Contraria Necesse est non esse. Affirmatio</p>
<p>Affirmatio. Necesse est non esse. Contradictio Non necesse est non esse. Negatio</p>
<p>Contraria Necesse est sese. Affirmatio</p>
<p>
            <pb n="0371C"/>His igitur commode breviterque descriptis, qui in
eorum consequentia ad possibiles propositiones modus
possit evenire monstrandum est, illam namque
quae est, possibile est esse, sequitur ea quae est, non
necesse est esse; nam quod possibile est esse, non
<pb n="0371D"/>
necesse est esse, quod enim possibile est esse, possibile
est et non esse; sed quod possibile est non
esse, non necesse est esse. Quare id quod est, possibile
est esse, recte sequitur, non necesse est esse,
sed negationem ejus quae dicit, possibile est esse, id
est non possibile est esse, non sequitur affirmatio
ejus quae dicit, non necesse est esse, quae est scilicet,
necesse est esse; haec enim est contradictio necessariae
affirmationis, neque enim dici potest consentire
propositiones quae dicunt, non possibile est
esse, et necesse est esse, sed hujus contraria sequitur,
namque eam quae est, non possibile est esse.
<pb n="0372C"/>
illa quae dicit, necesse est non esse, comitatur, sed
necesse est non esse, non est contradictoria ejus quae
est, non necesse est esse; possunt enim utraeque in
eodem simul verae inveniri, nam quoniam necesse
est non esse ignem frigidum, non necesse est esse
<pb n="0372D"/>
ignem frigidum. Quocirca hae contradictoriae non
sunt, sed est contraria ea quae dicit, necesse est non
esse, ei quae dicit, necesse est esse; quae necesse est
esse, contradictio est ejus quae ponit, non necesse
est esse; quare contradictionem ejus quae dicit, possibile
est esse, eam scilicet quae proponit, non possibile
est esse, non sequitur contradictio ejus quae
est, necesse est esse, sed ea quae est, necesse est
non esse, quae contraria scilicet est ei quae est, necesse
est esse, quae haec ipsa contradictio est ejus
quae proponit, non necesse esse. Hoc autem descriptione
melius patebit.</p>
<p>Affirmatio Possibile est esse Contradict. Non possibile est esse. Negatio.</p>
<p>Affirm. Non necesse est esse. Contradict. Necesse est esse. Contraria, necesse est non esse.</p>
<p>
            <pb n="0373A"/>Ergo cum sit contradictio possibile esse, et non
possibile esse, sequatur autem possibile esse, non
necesse esse, contradictio tamen ejus quae est, necesse
esse, non sequetur contradictionem ejus quae
est possibile esse, sed contraria contradictoriae ejus
quae est non necesse esse. Nam si contradictio est
non necesse esse ejus quae est necesse esse, contraria
vero ejusdem necesse esse est, ea quae dicit, necesse
est non esse, sequitur necesse est non esse,
eam quae est, non possibile esse, quae est contradictio
ejus quae est, possibile esse, quam sequitur non
necesse esse. Recte ergo dicitur contradictiones
quidem extra esse, contrarias vero contradictoriis
consentire: nam possibile esse et non possibile esse,
quae sunt contradictoriae, sequuntur non necesse
esse et necesse non esse, quae non sunt contradictoriae,
<pb n="0373B"/>
quod in eodem utraque verae inveniri possunt.
Quod si contradictio sequitur, sicut ea quae est,
non necesse esse, sequitur eam quae est possibile esse,
sic eam quae est non possibile esse, sequeretur necesse
<pb n="0374A"/>
esse; sed hoc inconveniens est. Quare quoniam
haec illam non sequitur, contraria ipsius sequetur,
contraria namque est ei quae proponit, necesse
est esse, illa quae dicit, necesse est non esse.
Eodem quoque modo et in eo quod est possibile non
esse, cujus est contradictio non possibile non esse,
quod Aristoteles reticuit. Sequitur namque eam quae
est, possibile est non esse, illa quae dicit, non necesse
est non esse, sed negationem eam quae est,
non possibile est non esse, ejus affirmationis quae est,
possibile est non esse. Non sequitur affirmatio ejus
quae est, non necesse est non esse negationis, ea
quae est, necesse est non esse. Negatio enim ejus
quae dicit, necesse est non esse, illa est quae dicit,
non necesse est non esse. Sed hujus contraria, id
<pb n="0374B"/>
est affirmationis quae est, necesse est non esse, illa
scilicet quae est, necesse est esse, sequitur negationem
illam quae est, non possibile est non esse; hujus
quoque sit talis descriptio: </p>
<p>Affirmatio. Negatio.</p>
<p>Possibile est non esse. Contradictio. Non possibile est non esse.</p>
<p>Negatio. Affirmatio.</p>
<p>Non necesse est non esse. Contradictio. Necesse est non esse.</p>
<p>Contraria affirmatio, necesse esse.</p>
<p>
            <pb n="0373"/>Dissimili igitur modo evenit quam dudum contingebat
in his quae erant possibilia et quae impossibilia. Illic
enim contradictio contradictionem sequebatur, sed
<pb n="0373C"/>
conversim, ut negationem affirmatio, affirmationem
negatio sequeretur. Hic non idem modus est. Nam
cum superiores contradictoriae sint, et inferior negatio
affirmationem sequatur, negationem non sequitur
contradictoria affirmatio, sed affirmationis illius
contraria, quod si quis legat attentius, integre descriptum
esse ratione perspiciet; cur autem hoc eveniat,
causam prodit.</p>
<p> <hi>Causa autem cur non sequatur similiter caeteris est,
quoniam contrariae impossibile necessario redditur idem
valens. Nam quod impossibile est esse, necesse est hoc
non quidem esse, sed potius non esse. Quod vero impossibile
est non esse, hoc necessarium est esse. Quare
si illa similiter sequuntur possibile et non possibile, haec
econtrario. Quoniam non significant idem necessarium
<pb n="0373D"/>
et impossibile (sed quemadmodum dictum est) conversim.</hi> </p>
<p>Ratio est cur non simili modo consequentia secundum
contradictionem propositionis eveniat, sicut in
his quae sunt impossibilia et non impossibilia hujusmodi,
omne necessarium contrario modo impossibile
est. Nam quod est impossibile esse, hoc est necessarium
non esse, non enim est necessarium esse quod
est impossibile esse; nullus enim dixerit, necesse est
esse quod impossibile est esse, non ergo necesse est
esse, sed potius necesse est non esse quod impossibile
est esse. Ergo conversae idem potest impossibile,
quod necessarium. Quod enim impossibile junctum
eum esse efficit, hoc efficit necessarium junctum ad
<pb n="0374B"/>
id quod est non esse; igitur quod impossibile est
esse, hoc necesse est non esse. Rursus quod impossibile
est non esse, hoc necesse est non esse. Rursus
<pb n="0374C"/>
quod impossibile est non esse, hoc necesse est esse,
ut igni impossibile est non inesse calorem, necesse
est igitur inesse. Quare huic quoque idem convertitur,
ut quod impossibile secundum non esse efficit,
idem valeat necessarium secundum esse positum,
quare contrario modo necessarium et impossibile
idem potest. Quod si contrario modo impossibile et
necessarium idem valet, manifestum est cur non
similiter consequitur necessarium possibile et non
possibile propositiones, sicut easdem ipsas, id est
possibile et non possibile propositiones impossibile,
et non impossibile sequebatur. Nam si converso ordine
necessarium atque impossibile idem valet secundum
contrarietatem, non similis consequentia est
necessarii et impossibilis, ei quae fuit possibilis et
<pb n="0374D"/>
impossibilis. Nam quoniam non impossibile esse, sequitur
possibile esse. Et hoc rursus, id est possibile
esse, non necesse esse comitatur. Rursus id quod
est impossibile esse, quoniam sequitur non possibile
esse. Necessarium autem, impossibili converso ordine
idem valet, sequitur id quod est impossibile est
esse, necesse est non esse. Ac per hoc etiam id quod
est non possibile esse sequitur, id quod est necesse
est non esse. Rursus quoniam ei quod est non impossibile
non esse consentit, id quod est possibile est
non esse, et huic convenit, non necesse est non esse.
Quoniam id quod dicitur impossibile est non esse,
socium est ei quod est non possibile est non esse, ei
autem quod est impossibile non esse, converso modo
<pb n="0375A"/>
redditum necessarium, idem valet. Sequitur id quod
est impossibile est non esse, id quod dicimus necesse
est esse, et hanc quoque sequitur id quod proponimus,
non impossibile est non esse, non necesse est
non esse; id vero descriptione monstratur.
<list>
<item>Consentientes. Consentientes.</item>
<item>Non impossibile est esse. Impossibile est esse.</item>
<item>Possibile est esse. Non possibile est esse.</item>
<item>Non necesse est esse. Necesse est non esse.</item>
<item>Consentientes. Consentientes.</item>
<item>Non impossib. est non esse. Impossibile est non esse.</item>
<item>Possibile est non esse. Non possib. est non esse.</item>
<item>Non necesse est non esse. Necesse est esse.</item>
            </list>
          </p>
<p>Causa igitur diversae consequentiae est in contrarium
propositionum impossibilis et necessarii facta
<pb n="0375B"/>
conversio; sed de his hoc modo speculatus, sese quodammodo
ipse reprehendit, et ad aliam proprietatis
consequentiam disputationem flectit.</p>
<p> <hi>An certe impossibile est sic poni necessarii contradictiones.
Nam quod est necessarium esse, possibile est
esse, nam si non, negatio sequetur. Necesse enim est
aut affirmare aut negare. Quare si non possibile est esse,
impossibile est esse. Igitur impossibile est esse, quod
necesse est esse, quod sane est inconveniens.</hi> </p>
<p>Forte, inquit, erravimus ita consequentias collocantes.
Tunc enim disposuimus, ut id quod esset possibile
sequeretur illud quod est non necessarium, ut
secundum praecessionem possibilis sequentem negationem
necessarii poneremus; nunc autem dicit hoc
permutari oportere, et non a possibili inchoandum, et
<pb n="0375C"/>
huic subjiciendum necessarii negationem, sed potius
primo ponendum esse necessarium, secundo loco
possibile, namque illa propositio quae necessarium
continet, continere videtur etiam possibilitatem, nam
quod necessarium est idem possibile est. Quod enim
necesse est esse, idem esse possibile est, nam si quis
hoc neget, et id quod est necessarium dicat non sequi
possibilitatem, negatio possibilitatis id quod est necessarium
comitabitur. Nam si id quod necessarium
est esse, falsum est dicere possibile est esse, verum
est dicere quoniam non possibile est esse. In omnibus
enim aut dictio est, id est affirmatio, aut negatio; ut
si illa vera est, illa sit falsa, si illa non est, illa mox
esse necesse sit, sed non possibile esse sequi diximus,
id quod est impossibile esse; igitur id quod dicitur,
<pb n="0375D"/>
necesse est esse, impossibile est esse, sed hoc
quidem inconveniens est, non igitur verum est, quoniam
ei quod est necessarium esse, id quod est non
possibile esse convenit. Quare sequitur id quod est
necessarium possibilitas.</p>
<p> <hi>At vero illud quod est possibile esse, non impossibile
esse sequitur, hoc vero illud quod est non necessarium
esse. Quare contingit quod est necessarium esse non
necessarium esse, quod sane est inconveniens.</hi> </p>
<p>Dicimus ei quod est necessarium esse consentire
illam propositionem quae dicit possibile esse, sed
rursus hoc falsum videtur cogitantibus perspicientibusque,
quoniam ei quod est possibile esse, consentit
et convenit illa propositio quae dicit non impossibile
<pb n="0376A"/>
esse, hoc vero illud quod dicitur non impossibile esse
sequitur id quod proponimus, non necesse est esse,
sed possibile esse consentire proposuimus ei quae dicit,
necesse est esse, eamque consequi; sequitur ergo
eam quae est non necesse esse, illam quae dicit, necesse
est esse, eique consentit, quod est impossibile.
Quid igitur in his dubitationibus est statuendum? non
potest consentire quidem possibile esse ei quod est,
necesse esse. Alioqui propositionem necesse esse id
quod est impossibile esse consequetur, si vero convenerit
ei quae est necessarium esse, illa quae est possibile
esse. Rursus fit ut id quod est necessarium, non
necessarium sit, sed hoc falsum est; sed hoc quemadmodum
sese habeat paulo post explicabitur. Nunc
vero priorem sequentiam permutantes hoc dicimus,
<pb n="0376B"/>
quoniam id quod est possibile esse non potest consequi
id quod est necesse esse, nec hae sibi propositiones
consentiunt, possibile esse, et necesse esse, quod
Aristoteles hoc modo proponit:</p>
<p> <hi>At vero neque necessarium esse sequitur ad possibile
esse, neque necessarium non esse. Illi enim utraque
contingit accidere, horum autem utrumlibet verum fuerit,
nondum erunt illa vera, simul enim possibile est
esse et non esse. Si vero necesse est esse vel non esse,
non erit possibile utrumque. Relinquitur ergo non necessarium
non esse sequi ad possibile esse, hoc enim verum
est et de necesse esse, haec enim fit contradictio
ejus quae sequitur ad non possibile esse. Illud enim sequitur
hoc quod est, impossibile esse, et necesse non
esse, cujus negatio est, non necesse non esse. Sequuntur
<pb n="0376C"/>
igitur et hae contradictiones secundum praedictum modum,
et nihil impossibile contingit sic positis.</hi> </p>
<p>Docet id quod est possibile non consentire ei quod
est necessarium esse, nec rursus ei quae est, necessarium
est non esse. Nam quod necesse est esse, non
potest non esse, quod autem necesse esse non esse,
non potest esse. Quod autem dicimus possibile esse,
ita dicimus, tanquam si et non esse possibile sit.
Utramque igitur naturam habet id quod dicimus possibile
esse, ut et sit esse possibile, et sit possibile non
esse. Qui vero dicit necesse esse aufert non esse, et
quae dicit, necesse est non esse, aufert esse; ita si hae
verae sunt, id est necesse esse et rursus necesse non
esse, utraeque illae falsae sunt quae dicunt et potest
esse, et potest non esse. Illa enim quae proponit necesse
<pb n="0376D"/>
esse, posse non esse subruit; illa vero quae dicit,
necesse est non esse, posse esse subvertit; neutra
igitur consequetur eam propositionem quae dicit,
possibile est esse, nec ea quae dicit ex necessitate
esse, nec illa quae dicit ex necessitate non esse. Et
sensus quidem hujusmodi est. Sermonum autem ratio
talis est; at vero, inquit, neque id quod est necessarium
esse, sequitur propositionem illam quae proponit
possibile esse, nec rursus illa quae dicit necessarium
est non esse. Illi enim, id est possibili, utraque
contingit accidere, id est posse esse et posse non
esse. Nam quod potest esse, idem potest non esse.
Harum autem, id est vel quae dicit, necessarium est
esse, vel quae dicit, necessarium est non esse, si utrumlibet
<pb n="0377A"/>
verum fuerit, non erunt illa vera, id est posse
esse et posse non esse; quod enim possibile est esse,
idem possibile est non esse; quod si neque necesse
est esse, nec necesse non esse propositio, eam quae
est possibile esse consequetur, relinquitur ut illa ei
consentiat quae dicit, non necessarium est non esse.
Haec enim sequitur eam quae proponit, possibile est
esse. Quidquid enim possibile est esse, non necesse
est non esse, ut quoniam hominem possibile est ambulare,
<pb n="0378A"/>
non est necesse non ambulare. Hoc enim verum
est, inquit, et de eo quod est necesse est non
esse, id est haec enim propositio quae dicit non necesse
esse non esse, verum est, ut contra eam opponatur
contradictorie, quae dicit necesse est non esse, unde
etiam secutus est. Haec enim fit contradictio ejus quae
sequitur, non possibile esse, unde facienda est hujusmodi
descriptio:</p>
<p>Affirmatio. Impossibile est esse. Contradict. Non impossibile est esse.</p>
<p>Negatio. Non possibile est esse. Contradict. Possibile est esse.</p>
<p>Affirmatio. Necesse est non esse. Contradict. Non necesse est non esse.</p>
<p>
            <pb n="0377A"/>Haec enim quae dicit, non necesse est non esse, contradictio
est ejus quae proponit, necesse est non esse,
quae est sequens, et consentiens ei quae est, non possibile
<pb n="0377B"/>
est esse, quae consentit ei quae dicit, impossibile
est esse, quae rursus sequitur eam quae est ultima, id
est necesse est non esse, cujus contradictio est, non
necesse est non esse; affirmatio enim est necesse est
non esse, negatio non necesse est non esse. Quocirca
secundum contradictionem fit haec quoque consequentia,
nam impossibile esse et non impossibile esse
contradictio est, sed affirmationem, id est impossibile
esse, sequitur negatio non possibile esse. Negationem
vero, id est non impossibile esse, sequitur affirmatio
possibile est esse, sed non possibile est esse, et possibile
est esse, contradictio est, sed negationem possibilis,
id est non possibile esse consequetur necesse
est non esse affirmatio, sed affirmationem possibilis,
id est possibile esse sequetur non necesse est non
<pb n="0377C"/>
esse negatio. Quare ita positis nihil evenit impossibile,
sed omnia conveniunt et consentiunt, et secundum
superiorem possibilis et impossibilis modum affirmationes
et negationes converso ordine contradictorie
se sequuntur. Et sensus quidem totius hujusmodi
est, ordo autem verborum sic. Quoniam,
inquit, ei quod est possibile esse, nec illud quod est
necesse esse, nec illud quod est necesse non esse
consentit, relinquitur ut id quod est non necessarium
non esse sequatur possibile esse. Hoc enim quod dicitur
non necessarium non esse verum est dicere de
necesse est non esse, et subaudimus quoniam est
ejus contradictio. Haec enim quae dicit, non necesse
est non esse, contradictio fit ei quae sequitur negationem
possibilis, id est non possibile esse. Haec est
<pb n="0377D"/>
autem ea quae dicit, necesse est non esse, illud enim
quod est non possibile esse, utrumque horum sequitur,
et quod est impossibile esse, et quod est, necesse
est non esse. Cujus affirmationis, id est necesse est
non esse, negatio est, non necesse est non esse. Sed
haec sequitur non impossibile esse et possibile esse;
igitur hae contradictiones secundum praedictum modum
se sequuntur, scilicet contradictorie, sed conversim,
et his positis atque ita ordinatis nihil contingit
impossibile.</p>
<p> <hi>Dubitabit autem aliquis si ad illud quod necessarium
esse, possibile esse sequatur. Nam si non sequitur, contradictio
sequetur, non possibile esse, et si quis dicat
non hanc esse contradictionem, necesse esse est ipsum
<pb n="0378A"/>
dicere possibile non esse, sed utraeque falsae sunt de necesse
esse. At vero rursus, idem videtur esse possibile
incidi et non incidi, et esse et non esse. Quare erit necesse
<pb n="0378B"/>
esse, contingens non esse, hoc autem falsum est.</hi> </p>
<p>Ad superiorem possibilis et necessarii consequentiae
reversus est quaestionem. Dicit enim dubitari
posse, si id quod est possibile esse consentiat ei propositioni,
quae est necessarium esse, sive enim consentire
dicatur, sive non consentire, aliquid impossibile
et inconveniens utroque modo contingit; nam si
quis dicat id quod dicitur possibile esse non consentire
ei quod est necessarium esse, consentiet ei negatio
possibilis, ea quae est non possibile esse; sed
si ista consentiet, erit idem necessarium esse quod
est non possibile esse. Quod si hoc rursus aliquis
neget, et dicat non esse negationem ejus propositionis
quae est possibile esse, eam quae dicit non possibile
esse, sed illam potius quae proponit, possibile est non
<pb n="0378C"/>
esse, quanquam falsum sit, tamen ne haec quidem ei
quod est necessarium esse convenire potest. Fit enim
negatio ejus quae est possibile esse, ea quae dicit,
possibile est non esse, si affirmatio possibile esse
non sequitur affirmationem quae dicit, necesse est
esse, sequitur negatio ea quae est, possibile est non
esse, sed quod necesse est esse, falsum est dicere
quoniam possibile est non esse. Quod enim necesse
est esse, dici non potest fieri posse ut non sit, sed
potius non posse fieri ut non sit; quod si quis dicat
rursus sequi id quod dicitur necesse esse, et consentire
ei quae dicit possibile esse, sic quoque aliquid
inconveniens reperietur. Quod enim possibile est
esse, idem possibile est non esse, erit igitur quod
necesse est esse, possibile non esse, et erit contingens
<pb n="0378D"/>
quod necessarium est. Possibile autem et contingens
in utramque partem facile vertitur, et ad esse
et ad non esse. Quod autem necesse est esse, interclusum
habet eventum ad contrariam dictionem. Ut
si necesse est esse, ut non sit, fieri non potest, et si
necesse est non esse, ut sit, impossibile est. Quare
qui dicit possibile esse consentire ei quod est necesse
esse, quoniam id quod est possibile esse potest etiam
non esse, et hoc est contingens, dicit id quod esse
necesse est, posse non esse, et esse contingens, quod
est inconveniens. Hanc igitur dubitationem solvens,
ita sequitur:</p>
<p> <hi>Manifestum est autem quoniam non omne possibile,
vel esse, vel ambulare, et opposita valet. Sed est in
<pb n="0379A"/>
quibus non sit verum. At primum quidem in his quae
non secundum rationem possunt, ut ignis calefactibilis
est, et habet vim irrationabilem, ergo secundum rationem
potestates eaedem plurimorum etiam contrariorum sunt,
irrationabiles vero non omnes, sed quemadmodum
dictum est, ignem non est possibile calefacere, et non
calefacere, neque quaecunque alia semper agunt. Alia
vero possunt et secundum irrationabiles potestates simul
opposita suscipere, sed hoc idcirco dictum est, quoniam
non omnis potestas oppositorum est, neque quaecunque
secundum eamdem speciem dicantur.</hi> </p>
<p>Multa, inquit, sunt quae unum esse possunt id quod
sunt, non etiam aliud aliquid quod non sunt. Plura
enim sunt quae ab eo quod sunt non mutantur. Alia
vero sunt quae mutari possunt, ut coelum unam rem
<pb n="0379B"/>
solam potest, id est moveri, huic vero oppositum,
id est non moveri non potest; ergo non omne quod
est possibile vel esse vel ambulare, id est non omne
de quo quaelibet possibilitas praedicatur, etiam opposita
valet, ut utrumque possit fieri et facere quod
facit, et huic oppositum, id est non facere quod facit;
sed sunt quaedam in quibus ita potestates praedicentur,
ut non sit verum de his dici quoniam et opposita
possunt, ut etiam in his quae praeter rationem
aliquam possunt, ut ignis. Namque ignis praeter rationem
aliquam calidus est, non est enim reddere
rationem cur ignis sit calidus, natura enim est calidus,
et cum possit esse calidus, non tamen potest
id quod est oppositum, id est non potest non calere,
quod est oppositum ei, scilicet quod est calere; ergo
<pb n="0379C"/>
secundum rationem potestates ipsae eaedem plurimorum
etiam contrariorum sunt. Potestates, inquit, quae
sunt secundum rationem, id est in quibus est aliqua
ratio, non unius possibilitatis, sed plurimorum sunt
atque oppositorum, ut possibilitas medicinae est curare,
quae quoniam secundum rationem fit, ut curet
medicus, et est rationabilis potestas medico curandi,
non solum potest curare, sed etiam non curare, et
potest aliquid plusquam unum, et ipsum quod potest
oppositum est, id est non curare. Oppositum
namque est ei quod est curare id quod dicitur non
curare, quae opposita contraria vocantur. Affirmatio
namque et negatio contrarietatibus discernuntur. Irrationabilis
vero non omnis, sed quemadmodum dictum
est, ignem non est possibile calefacere, et non
<pb n="0379D"/>
omnis, inquit, secundum rationem potestas opposita
quoque valet. Irrationabilium vero non omnis hujusmodi
potestas est, ut opposita non valeat; nam cum
ferrum calere sine ratione potestas sit (non enim ex
ratione calet, quoniam rationem non habet), potest
etiam non calere, ignis autem cum irrationabilis potestas
sit calefacere non potest et non calefacere.
Quare recte dictum est irrationabiles potestates non
omnes non posse contraria, sed quasdam, ut ignem,
qui cum sit calefactibilis, non calefactibilis non est.
Quae autem sint irrationabilia, quae unam tantum
habeant potestatem non etiam oppositam, sic demonstrat
dicens, nec quaecunque alia semper agunt. Ignis
enim opposita non potest, sed non solum ignis, sed
<pb n="0380A"/>
illa quoque omnia unum possunt, et non multa nec
opposita, quaecunque actu semper sunt, ut sol semper
actu est lucidus, idcirco non potest non lucere;
et nix semper actu frigida est, et ideo nunquam potest
esse non frigida; ergo quaecunque semper agunt,
id est in eo quod sunt, semper in actu sunt. Manifestum
est, quoniam sicut ignis non capit frigus, ita
nec illa quoque opposita possunt. Idcirco enim ignis
quoque opposita non potest, quia semper in actu
habet propriam potestatem. Semper enim est calidus,
sed non omnia irrationabilia (ut dictum est)
unam tantum habent potestatem, ut opposita non
possint, sed sunt quaedam irrationabiles potestates,
quae utrumque possunt, ut in eo quod est secari pellem
vel non secari pellem. Potest namque secari
<pb n="0380B"/>
pellis, potest etiam non secari, sed haec sunt opposita;
secundum igitur irrationabiles quoque potestates
possunt quaedam opposita; sed idcirco superiora
sunt dicta, inquit, quibus monstravimus quoniam
ignis et quaecunque semper sunt actu, non possunt
opposita, ut doceremus non omnem potestatem oppositorum
esse potentiam, sed alias veras esse hujusmodi
potestates quae actu essent, et unam rem solam
possent, ab oppositorum vero potestate discederent.
Hoc autem non solum in his quae secundum rationem
potestates dicuntur, sed etiam secundum eam speciem
quae irrationabilis dicitur. Sunt enim quaedam
eorum quae irrationabiles potestates esse dicuntur,
quae non solum id quod sunt, verum etiam opposita
possint, alia vero unum tantum possunt. Pellis enim
<pb n="0380C"/>
potest secari et non secari, et idcirco opposita potest;
ignis vero, cum sit calidus, frigidus esse
non potest. Et idcirco nulla oppositorum est illi
potestas.</p>
<p> <hi>Quaedam vero potestates aequivoce sunt. Possibile
enim non similiter dicitur, sed hoc quidem quoniam
verum est, ut in actu, ut possibile est ambulare, quoniam
ambulat, et omnino possibile est esse, quoniam est
jam actu, quod dicitur possibile. Illud vero quoniam
forsitan aget, ut possibile est ambulare, quoniam forsitan
ambulabit, et haec quidem in solis mobilibus est potestas.
Illa vero et immobilibus. In utrisque vero verum
est dicere, non impossibile est ambulare vel esse, et
quod ambulat jam et agit, et ambulabile est. Sic igitur
possibile non est verum de necessario simpliciter dicere,
<pb n="0380D"/>
alterum autem verum est. Quare quoniam partem universale
sequitur, illud quod ex necessitate est, consequitur
posse esse, sed non omnino.</hi> </p>
<p>Possibilitatis breviter divisio facienda est, possibile
enim duobus dicitur modis. Est enim unum possibile
quod cum non sit, esse possit, ut homo cum
sedet, non quidem ambulat, sed ambulare potest.
Aliud possibile est quod cum sit, esse possibile est,
ut quoniam ignis calet, potest esse calidus, et quoniam
homo sedet, potest sedere. Hujus autem possibilis
duae sunt species, una cum est quidem, potest
tamen non esse, ut si quis sedeat, ita quidem potest
sedere, ut possit etiam non sedere. Alia vero ut cum
sit, non esse non possit, ut ignis calidus est, sed non
<pb n="0381A"/>
potest esse non calidus. Atque hoc est quod ait, quaedam
vero potestates aequivoce sunt. Possibile enim non
simpliciter dicitur, sed hoc quidem quoniam verum
est, ut in actu, id est quod est et fit, quod dicitur
esse possibile, ut in actu possibile est ambulare,
quoniam jam ambulat, et est in actu et omnino possibile
est esse quidquid in actu est. Illud vero quod
forsitan aget, ut possibile est ambulare quoniam ambulabit,
id est quod non est quidem, sed esse poterit,
ut possibile est ambulare, non quoniam nunc quidem
ambulat, sed quoniam ambulaturus est aliquis. Haec
autem sunt quaecunque non secundum actum dicuntur,
sed secundum potestatem tantum, quae nondum
quidem in actu sit, esse tamen possit. Haec quidem
in solis mobilibus est possibilitas, illa vero et in immobilibus.
<pb n="0381B"/>
Mobilia vocat quaecunque sunt naturalia,
et in generatione et in corruptione. Quaecunque enim
generata sunt et corrumpi possunt, ea semper in
motu sunt, ipsa etenim generatio motus quidam est,
atque ipsa corruptio. Ergo in hujusmodi rebus quaecunque
generata sunt atque mortalia, in his vera
est illa potestas, quae non secundum actum dicitur,
sed secundum id quod non est quidem, sed esse potest.
Nusquam enim evenit hujusmodi potestas nisi in his
quae nascuntur et mortem oppetunt, illa vero quae
sunt immobilia, id est quae in sua natura fixa sunt et
constituta, ut mutari moverique non possint, id est
divina solam illam habent potentiam quae secundum
actum dicitur, ut sol immobilis quidem ad substantiam,
quanquam sit mobilis secundum locum. Quoniam
<pb n="0381C"/>
ergo est immobilis secundum substantiam et ab
ea non permutatur, neque movetur, habet in se lumen,
quod ita habere potest, ut non habere non possit. Sed
in utrisque his vel mobilibus vel immobilibus illud
verum est quod de his dicitur, non impossibile est
esse. Nam et quod actu quidem non est, esse tamen
poterit, ut homo cum non ambulat, ambulandi tamen
retinet potestatem. Non est enim hominem impossibile
ambulare, et solem non est impossibile habere
lucem, quam actu retinet sempiterno. In utrisque
igitur et mobilibus et immobilibus, verum illud est
quod dicitur, non impossibile esse. Nam et de eo
quod agit, et de eo quod agere potest, de utrisque
idem vere dicitur, quoniam non est impossibile esse.
Nam et quod ambulat, non est impossibile ambulare,
<pb n="0381D"/>
et quod est ambulabile, id est quod ambulare potest,
non illi est impossibile ambulare. Sed quoniam diximus
eam quae secundum actum est potestatem duas
habere species, unam quidem cum in actu quidem sit
et nunquam possit non esse, ut igni actu est calere
et nunquam esse non potest calidus; aliam vero
secundum id quod dicimus esse quidem actu, posse
tamen non esse, ut aliquis cum sedet, potest quidem
sedere, sed potest etiam non sedere. Hujusmodi quidem
secundum actum possibile de necessario nullo
modo praedicatur, quod enim in actu est, et necessarium
est esse, est quidem, sed ita est ut non esse
non possit. Hoc est enim quod ait. Sic igitur possibile,
id est quod cum actu sit, possit tamen non
<pb n="0382A"/>
esse, non est verum de necessario simpliciter dicere.
Alterum autem verum est, nam quod ita est
actu, ut non esse non possit, et semper actu est, hoc
juste de necessario praedicatur. Quod enim necesse
est esse, est quidem, sed non esse non potest. Quare
quoniam partem id quod est universale sequitur,
illud quod ex necessitate est, consequens est id quod
est posse esse, sed non omnino. Quoniam semper,
inquit, speciem sequitur genus, et partem suam sequitur
universalitas. Si enim homo est, animal est,
id est si pars et species est, universalitatem et genus
esse necesse est. Quod si ita est, sequitur scilicet
eam propositionem quae dicit necesse esse, illa propositio
quae dicit possibile esse eique consentit, sed
non omnis significatio possibilitatis sequitur necessarium.
<pb n="0382B"/>
Illa enim quae ita possunt, ut non sint quidem,
esse tamen possint, nulla ratione de necessario
praedicantur. Necessarium vero non modo necesse
est, sed etiam est, hoc est enim quod ait, sed non
omnino. Etenim de necessario quod jam est, non
potest illud possibile praedicari, quod non est adhuc
quidem, sed esse poterit.</p>
<p> <hi>Et est quidem fortasse principium quod necessarium
est et quod non necessarium est omnium, vel esse vel non
esse. Et alia ut horum consequentia considerare oportet.</hi> </p>
<p>Principium, inquit, est fortasse harum propositionum
consequentias inveniendi. Si quis primo in loco
necessarium ponat, et non necessarium, secundo vero
in loco possibile esse et caetera, naturaliter enim id
quod necessarium est prius est, nam si necessaria
<pb n="0382C"/>
sunt ea quae semper actu sunt, quae autem semper
actu sunt sempiterna sunt, sempiterna vero
rerum omnium principia sunt, recte initium quoque
speculandi, quae harum propositionum consequentia
sit, ex his sumemus quae sunt necessariae, et
propter has ex necessarii negationibus, id est ex non
necessario. Constat igitur a necessario et non necessario
harum consequentias inveniendi sumenda esse
principia. Illae enim, id est possibile esse et contingens
esse, et esse necessarium et non necessarium,
velut in natura ipsa praecedentes subsequuntur. Atque
ideo ait: Et alia, id est possibile esse, et contingens
esse, ut horum consequentia considerare oportet.
Hoc est, ita hae considerari debent, tanquam si
quod est necessarium, et non necessarium praecedant,
<pb n="0382D"/>
consequantur vero possibile et contingens, et
caetera.</p>
<p> <hi>Manifestum est autem ex his quae dicta sunt, quoniam
quod ex necessitate est, secundum actum est.
Quare si priora sunt sempiterna, et quae actu sunt,
potestate priora sunt; et haec quae sine potestate sunt,
actu sunt, ut primae substantiae. Alia vero sunt actu
cum possibilitate, quae natura quidem priora sunt, tempore
vero posteriora, alia vero nunquam sunt actu, sed
potestate tantum.</hi> </p>
<p>Patet, inquit, ac liquet omnia quaecunque secundum
necessitatem sunt, semper esse secundum
actum. Quoniam enim ignis ex necessitate calidus
est, actu quoque semper calidus est. Quocirca si quae
<pb n="0383A"/>
sempiterna sunt omnibus quae non sunt sempiterna
priora sunt, etiam ea quae semper actu sunt, his quae
sunt potestate priora sunt. Horum autem omnium
divisionem facit: sunt enim, inquit, alia quidem praeter
potestatem, actu tantum, ut sol non potestate
movetur, sed actu, et illam movendi potestatem
non habet, quae non est quidem, sed esse potest,
sed actum habet solum, a potestate vero quae
praeter actum solet esse, relinquitur. Primae etiam
substantiae actu quidem sunt, nunquam vero potestate,
primas autem substantias dicit, divinas scilicet
et sempiternas, non eas quas in praedicamentis
primas esse monstravit, id est individuas. Tunc
enim de his loquebatur primis, quae nobis primae
sunt, nunc de his quae natura sunt primae, quae divinae
<pb n="0383B"/>
sunt scilicet et sempiternae. Alia vero, ait, sunt
quae sunt actu cum potestate, id est quae et actum
habent, et aliquando habuerunt potestatem, ut fabricata
jam domus, aliquando potuit fabricari, et prius
habuit potestatem secundum tempus, postea vero
actum; sed natura actus prior est potestate. Ars
vero ipsa actum cogitatione praecipit, formamque
domus prius sibi ipsa designat et efficit; quare natura
actus prior est potestate, potestas actu prior
est tempore. Alia vero sunt, inquit, quae actu quidem
nunquam sunt, semper autem sunt potestate, ut numerus
infinitus quidem est, quod cum semper in
infinitum possis augere, sed actu infinitus non est.
Quemcunque enim numerum sumpseris, actu finitus
est; quemlibet enim dicas numerum, finita illum
<pb n="0383C"/>
numerositas necesse est complectatur, ut decem vel
centum. Infinitus vero idcirco est potestate, quod
eum possis facere in infinitum concrescere, non tamen
ut quilibet actu sit numerus infinitus.
</p>
        </div2>
<div2>
          <head>QUAE MAGIS APTAE ENUNTIATIONES CONTRARIAE DICANTUR.</head>

<p> <hi>Utrum autem contraria est affirmatio negationi, an affirmatio
affirmationi, et oratio, ut quae dicit omnis, homo
justus est, ei quae est, nullus homo justus est, an omnis
homo justus est, ei quae est, omnis homo injustus est, ut
Callias justus est, Callias justus non est, Callias injustus
est. Quaenam harum contraria est. Nam si ea quae sunt in
voce sequuntur ea quae sunt in anima, illic autem contraria
est opinio contrarii, ut omnis homo justus est, ei quae
est, omnis homo injustus est, etiam in his quae sunt in
voce affirmationibus, necesse est similiter sese habere.
<pb n="0383D"/>
Quod si neque illic contrarii opinatio contraria est, nec
affirmatio affirmationi contraria erit, sed ea quae dicta
est, negatio. Quare considerandum est quae opinio falsa
opinioni verae contraria sit, utrum negationis, an certe
ea quae contrarium esse opinatur. Dico autem hoc
modo, est quaedam opinatio vera boni, quoniam bonum
est. Alia vero falsa, quoniam bonum non est, alia quoniam
malum est, quaenam harum contraria est verae, et
si est una, secundum quam contraria.</hi> </p>
<p>Propositio quidem quaestionis talis est. Quaerit enim
quoniam huic propositioni quae dicit, omnis homo
justus est, ea quae proponit, nullus homo justus est,
et rursus ea quae dicit, omnis homo injustus est, videntur
oppositae, quae harum magis superiori affirmationi,
<pb n="0384A"/>
quae dicit, omnis homo justus est, contraria
est, utrum ea per quam proponimus, omnis homo
injustus est, an certe negatio universalis, ea quae
est, nullus homo justus est. Similiter etiam huic
propositioni quae est, Callias justus est, propositio
quae proponit, Callias injustus est, an ea quae
dicit, Callias justus non est, contraria est. De
qua re hanc viam disputationis ingreditur: nam si
ea, inquit, quae sunt in voce illis quae sunt in
anima famulantur, hisque in significatione consentiunt,
necesse est ut quod in opinionibus animae
reperitur, hoc idem evenire videatur in voce, quod
si illic ei opinioni quae arbitratur omnem hominem
justum esse illa opinio opposita est, et illa est
maxime contraria quae putat omnem hominem injustum
<pb n="0384B"/>
esse, et in vocibus quoque affirmatio ea quae
est, omnis homo justus est, ei affirmationi magis
contraria est quae dixit, omnis homo injustus est.
Quod si in opinionibus non haec magis opponitur
potius quam illa quae dicit, nullus homo justus est,
et in vocibus quoque affirmatio universalis videatur
esse contraria, utraeque ergo et affirmatio quae dicit,
omnis homo injustus est, et negatio quae dicit, nullus
homo justus est, erunt contrariae ei quae dicit,
omnis homo justus est. Quod autem dicit, quod si
neque illic contrarii opinatio contraria est. Tale est
enim justum esse et injustum esse, quanquam sit secundum
habitum et privationem, praedicatio tamen
haec nunc, id est injustum esse, pro contrario sumitur.
Ergo si in opinionibus contrarii, id est injusti
<pb n="0384C"/>
affirmatio contraria non est, non erit et in vocibus
contraria affirmatio, sed potius negatio quae est, nullus
homo justus est. Quare, inquit, considerandum
est cui opinioni falsae opinio vera sit contraria, nam
si qua res bona sit, verum est de ea dicere, quoniam
bonum est, contra quam propositionem falsum est
dicere, quia malum est, falsum etiam quia non bonum
est. Sed videndum est quae harum sit magis
contraria verae affirmationi, quae dicit bonum esse
quod bonum est; utrum falsa illa contraria est, quae
id quod bonum est dicit esse malum, an ea quae id
quod bonum est dicit esse non bonum. Atque hoc
est quod ait, dico autem hoc modo: est quaedam
opinatio vera boni, quoniam bonum est, alia vero
falsa, quoniam non bonum est, alia vero, quoniam
<pb n="0384D"/>
malum est. Quaenam ergo harum contraria est verae,
id est utrum ea quae negat id quod est, an ea
quae ponit id quod non est, quae magis harum ei quae
dicit esse, id quod est videatur esse contraria, requirendum
est. Sed quod his adjecit et si est una,
secundum quam contraria, tale est. Contrariorum
alia sunt habentia medium, alia vero sunt non habentia.
Et illorum quae habent, si quis unum contrarium
neget, non necesse est per illam negationem
illud aliud contrarium intelligere. Nam quoniam
inter album et nigrum est aliquid, si quis dicat,
non est album, non idcirco nigrum esse monstravit
Potest enim esse et rubrum. Et quidquid aliud in
talium contrariorum medietate locatum est. In illis
<pb n="0385A"/>
vero contrariis quae medio carent, nihil differt negare
rem propositam, an affirmare contrariam. Nihil
enim differt dicere diem non esse quam dicere
noctem esse. Hoc est enim diem non esse, quod esse
noctem. Nihil enim est inter noctem atque diem.
Ergo in his affirmatio contrarii idem valet, quod rei
propositae negatio; ergo nunc hoc dicit: etiamsi in
aliquibus, inquit, tales propositiones inveniuntur,
ut et negatio rei propositae, et affirmatio contrarii
idem valeat, et sint unae significatione. Quaerendum
est secundum quam enuntiationem propositio magis
est contraria, an secundum eam quae dicit non esse
diem, an secundum eam quae proponit esse noctem.
Investigandum igitur est quae harum, quanquam
unum utraque significet, magis est contraria ei quae
dicit esse diem; hoc est enim quod ait. Et si est una
<pb n="0385B"/>
secundum quam contraria, id est, et si unum significabunt
aliquando rei negatio et contrarii affirmatio,
secundum quam harum magis est contraria propositio
superiori propositae enuntiationi.</p>
<p> <hi>Nam arbitrari contrarias opiniones definiri in eo
quod contrariorum sunt, falsum est. Boni enim quoniam
bonum est, et mali quoniam malum est, eadem
fortasse opinio est et vera, sive plures, sive una sit.
Sunt autem ista contraria, sed non in eo quod contrariorum
sunt contraria, sed magis in eo quod contrarie.</hi> </p>
<p>Contrariorum naturam prius recte determinat,
qui de contrariis propositionibus tractat. Quidam
enim putaverunt contrarias esse opiniones, quae
<pb n="0385C"/>
sint contrariarum rerum, quod Aristoteles negat;
dicit enim falsam esse definitionem, quae determinat
eas esse contrarias opiniones, quae sunt contrariarum
rerum. Nam cum sit contrarium bonum malo,
possumus habere opinionem de bono quoniam bonum
est, et haec vera est; possumus rursus id quod
malum est putare malum, et haec rursus vera est, et
opiniones quidem boni, quoniam bonum est, et mali
quoniam malum est, contrariarum rerum sunt; tamen
utraeque sunt verae. Sed contrariae utraeque verae
esse non possunt. Falso igitur definitum est eas
esse contrarias opiniones, quae contrariarum sint
rerum. Quod autem ait, boni enim quoniam bonum
est, et mali quoniam malum est, eadem fortasse
opinio est et vera. Aut id quod dixit eadem ad id
<pb n="0385D"/>
retulit quod post secutus est, vera namque verae in
eo quod verae sunt eadem sunt, aut certe quod ejusdem
esset opinionis, quod bonum esset, bonum putare,
quod malum esset, malum. Sive autem eadem
sint, sive plures, contraria esse non poterunt, idcirco
quoniam simul verae sunt. Sunt autem ista
contraria, sed non eo quod contrariorum sint contrariae
sunt, sed magis eo quod contrariae. Sunt autem,
inquit, ista, scilicet quae sunt in opinionibus
contraria, non tamen contraria quando contrariorum
sunt, sed potius quando de uno eodemque diverso
modo et contrariae suspicantur, hoc est enim
quod ait. Sunt autem ista contraria, ea scilicet quae
in animae opinionibus posita sunt, quorum propositiones
<pb n="0386A"/>
sunt contrariae, non eo quod sunt contrariorum,
sed potius eo quod de uno eodemque subjecto
contrariae suspicantur, ut si quis de bono suspicetur
quoniam bonum est, et rursus alius de eodem
bono quoniam malum est, haec sunt contraria quae
verae simul esse non possunt. Et de eodem subjecto,
id est bono, nunc bene, nunc vero male, id est
contrariae suspicantur.</p>
<p> <hi>Si ergo boni, quoniam bonum est, opinatio est, alia
vero, quoniam non est bonum. Est vero et alia quoniam
aliud aliquid est, quod non est, neque potest
esse. Aliarum quidem nulla ponenda est, neque quaecunque
esse quod non est opinantur, neque quaecunque
non esse quod est. (Infinitae enim utraeque sunt, et quae
esse opinantur quod non est, et quae non esse quod
<pb n="0386B"/>
est) sed in quibus fallacia est. Hae autem sunt, ex quibus
sunt generationes, ex oppositis vero sunt generationes.
Quare etiam fallaciae.</hi> </p>
<p>Hujus argumenti principium est, quo pro confesso
utitur et probato, quod unius rei plura atque infinita
non possint esse contraria, quare unius rei
unum erit contrarium. Est ergo opinio boni quoniam
bonum est, et haec vera est; est rursus boni quoniam
bonum non est, et haec falsa est. Potest etiam
esse quae putet esse bonum id quod non est, ut si
quis dicat id quod est bonum quoniam malum est,
vel quoniam quantitas est, vel quoniam aliquid quod
non est. Sed haec quae de bono dici possunt, quae
ipsum bonum non sint, infinita sunt. Rursus possumus
de bono arbitrari multa non esse, quae sunt.
<pb n="0386C"/>
Bonum enim quod honestum est possumus dicere
quoniam honestum non est, possumus dicere quoniam
utile non est, possumus quoque dicere quoniam
expetendum non est, et alia plura. Infinita ergo
sunt et ea quae possumus arbitrari de bono, quoniam
est id quod bonum ipsum non est. Et ea quae opinamur
non esse bonum quod est, ea quoque sunt infinita.
Quare nec ea quae putat opinio bonum esse
quod non est, nec ea quae putat non esse quod est,
ei opinioni ponenda est esse contraria, quae putat
bonum esse quod bonum est. Hoc enim est quod ait:
Aliarum quidem nulla ponenda est, neque quaecunque
esse quod non est opinatur, ut dicamus de bono
quoniam malum est, vel inutile, vel turpe, neque
quaecunque non esse quod est, ut si de eodem bono
<pb n="0386D"/>
dicamus, bonum expetendum non est, bonum honestum
non est. Infinitae enim utraeque sunt, et quae
esse opinantur quod non est, et quae non esse quod
est. Hae igitur rejiciendae sunt, et ad nullam contrarii
opinionem sumendae, quoniam infinitae sunt, cum
semper contrariorum oppositio sit finita. Quaecunque
autem contrariae ponendae sint opiniones, sequitur
dicens: Sed in quibus est fallacia, hae autem sunt
ex his ex quibus sunt et generationes. Ex oppositis
vero generationes, quare etiam fallacia opinioni, inquit,
de bono quoniam bonum est, contraria illa sola
ponenda est, in qua primum fallacia reperitur. In
qua autem fallacia primum reperiatur, ostendit per
id quod dixit: Ex quibus sunt et generationes fallacia
<pb n="0387A"/>
facillime reperitur. Generatio enim semper ex
oppositis est; quoties enim aliquid fit album, non fit
ex dulci, nec ex duro, nec ex liquido, sed ex non
albo. Et quod dulce fit, non fit ex calido, neque frigido,
nec nigro, nec ex ulla alia qualitate, nisi ex
sibi opposito, id est non dulci. Eodemque modo in
aliis sese res habet. Omnis ergo generatio ex eo fit
quod non fuit, ut dulce ex non dulci, album ex non
albo, calidum ex non calido. Quare si generationes
quidem ex oppositis sunt, in his autem est fallacia
in quibus sunt generationes, erit in oppositis prima
fallacia. Prima namque fallacia est non putare aliquid
esse quod est. Secunda putare esse quod non
est, ut in eo quod est bonum prima fallacia est putare
illud non esse bonum. Secunda malum esse arbitrari
<pb n="0387B"/>
quod bonum est. Quocirca illic maxime ponenda
est contrarietas ubi est prima fallacia, in his
autem est prima fallacia ex quibus generationes
oriuntur. Generationes vero dico esse quae fiunt ex
his quae id quod fiunt non fuerunt. Generationes autem
fiunt ex oppositis, in oppositis est igitur prima
fallacia; sed in quibus est prima fallacia, maxime
contraria illa ponenda sunt: opposita igitur maxime
contraria sunt, sed bonum esse et bonum non esse
opposita sunt. Bonum igitur non esse ei quod est
bonum esse contrarium est, non illud quod est malum
esse, quod majori argumentatione confirmat.</p>
<p> <hi>Si ergo quod bonum est, et bonum et non malum
est, et hoc quidem secundum se, illud vero secundum
accidens. Accidit enim ei malum non esse, magis autem
<pb n="0387C"/>
in unoquoque vera est, quae secundum se est, et falsa,
siquidem et vera, ergo ea quae est, quoniam non est bonum
quod bonum est, secundum se falsa est. Illa vero
quae est, quoniam malum, est ejus quae est secundum
accidens. Quare magis erit falsa de bono ea quae est
negationis opinio, quam ea quae est contrarii.</hi> </p>
<p>Persubtilis argumentatio tali ratione formata est:
bonum, inquit, et bonum est, et non malum, quorum
unum secundum se et proxime, et naturaliter est,
hoc scilicet quod bonum est, alterum vero est accidentaliter,
id est quod malum non est. Accidit enim
ei quod bonum est, ut malum non sit; ergo quod
bonum est naturalius habet bonum esse quam non
esse malum. Illud enim secundum se inest, illud (ut
dictum est) secundum accidens. Quod si hoc est, verior
<pb n="0387D"/>
est ea propositio quae affirmat quod secundum
se est quam illa quae affirmat quod secundum accidens
est. Est autem secundum se bonum esse quod bonum
est, secundum accidens vero malum non esse
quod bonum est; verius igitur et propinquius est dicere
de bono quoniam bonum est, quam dicere de
bono quoniam malum non est; quod si hoc est,
etiam opinio quae secundum se falsa est mendacior
juste videbitur ea quae secundum accidens mentitur.
Nam si illa vera est, propinquius quae secundum se
est, illa erit falsa propinquius quae secundum se est.
Hoc est enim quod ait, magis autem in unoquoque
est vera, quae secundum se est etiam falsa, sicut
et vera, si illa magis vera est quae secundum se
<pb n="0388A"/>
est, recte illa magis falsa dicitur, quae secundum se
falsa est, id est quae id negat quod secundum se
verum est. Ergo ea quae est quoniam non est bonum
quod bonum est, secundum se consistentis falsa
est. Ad quod tendit tota superior argumentatio continua
disputatione subnectit. Superius enim dictum
est opinionem eam quae putat bonum esse, quod bonum
est, secundum se esse; quare illa opinio quae
dicit non esse bonum quod bonum est, falsa est, et de
ea re falsa est, quae secundum se vera est. Secundum
se enim vera est opinio quae putat bonum esse quod
bonum est, quae vero arbitratur non esse bonum
quod bonum est, ejus quae secundum se est, veritatem
opinionis intercipit. Nam bonum esse quod
bonum est, quisquis opinatur secundum ipsius boni
<pb n="0388B"/>
naturam habet opinionem, atque ideo secundum se
opiniones hujusmodi nominantur; quare erit haec
quoque secundum se falsa, quoniam secundum se
veritatis videtur auferre propositionem; idem autem
bonum secundum accidens est, non malum. Et hoc
de bono verum est dicere, quoniam non est malum,
sed accidentaliter. Bono enim accidit non esse malum,
illa vero quae putat malum esse quod bonum
est, aufert non malum ab eo quod bonum est, et interimit
rem secundum accidens veram, vera namque
est opinio quae dicit non esse malum quod bonum
est, sed secundum accidens; quare secundum accidens
falsa erit ea quae dicit malum esse quod bonum
est. Illam enim propositionem tollit quae secundum
accidens vera est. Quare quoniam propior
<pb n="0388C"/>
est ea quae secundum se est quam ea quae secundum
accidens, falsitas ejus quae secundum se est fallacior
erit ea falsitate quae secundum accidens est. Sed ea
quae putat non esse bonum quod bonum est, secundum
se veritatis peremptoria est ea, vero quae dicit
malum esse quod bonum est, ejus quod est non esse
malum quod bonum est, secundum accidens rei
verae peremptoria est. Quare falsior est ea quae dicit
non esse bonum quod bonum est, quam ea quae
dicit esse malum id quod est bonum.</p>
<p> <hi>Falsus autem est maxime circa singula qui habet
contrariam opinionem. Contraria enim sunt eorum quae
plurimum circa idem differunt. Quod si harum contraria
quidem est altera, magis vero contraria est contradictio,
manifestum est quoniam haec erit contraria.</hi> </p>
<p>
            <pb n="0388D"/>Quaerebatur utrum affirmatio contrarii, an negatio
propositae rei, eidem propositae rei affirmationi magis
possit esse contraria. Sed nunc hoc dicit quod
quae falsa sunt magis, ea sunt magis contraria. Contraria
enim sunt quaecunque circa eamdem rem
plurimum differunt, ut circa colorem album et nigrum;
ergo quae maxime falsa sunt et maxime
vera, ea plurimum a se distant. Maxime autem vera
est secundum se consistentis rei enuntiatio. Maxime
autem falsa secundum se consistentis veritatis peremptoria.
Necesse est autem inter affirmationem contrarii
et negationem propositae rei unam magis esse
contrariam. Falsior autem et magis contraria est
opinio illa quae contradictionem cogitat, ut ea quae
<pb n="0389A"/>
est non esse bonum quod bonum est, quam ea opinio
quae habet malum esse quod bonum est, quoniam ea
quae sunt in vocibus opiniones sequuntur; simili
modo negatio ejus quae est omne bonum bonum est,
ea scilicet quae dicit nullum bonum bonum est, magis
est contraria quam ea quae proponit omne bonum
malum est. Quocirca et in aliis quoque ut in ea quae
est omnis homo justus est, magis est contraria illa
quae dicit, nullus homo justus est, quam ea quae dicit,
omnis homo injustus est.</p>
<p> <hi>Illa vero quae est, quoniam mulum est quod bonum
est, implicita est. Etenim quoniam non bonum est, necesse
est fore idem ipsum opinari.</hi> </p>
<p>Addit ad demonstrationem superiorem argumentum
quod demonstret magis esse contrariam eam
<pb n="0389B"/>
quae negat potius quam eam quae contrariam affirmat;
implicita est, inquit, affirmatio contrarii. Quisquis
enim putat id quod bonum est malum esse, fieri aliter
non potest, nisi illud quoque putet non esse bonum.
Quare duplex quodammodo propositio est ea
quae dicit malum esse quod bonum est. Nam etiam
illud in se continet, quod bonum non est. Simplex
autem est propositio, bonum esse quod bonum est,
et simplici simplex potest magis esse contraria, simplexque
est negatio quod bonum est, non esse bonum.
Haec igitur magis contraria est.</p>
<p> <hi>Amplius si etiam in aliis similiter oportet se habere,
et hic videtur bene esse dictum, aut enim ubique ea
quae est contradictio, aut nusquam, quibus vero non est
contrarium, de his quidem est falsa ea quae est verae
<pb n="0389C"/>
opposita, ut qui hominem non putat hominem, falsus
est; ergo si hae contrariae sunt, et alia quae sunt contradictiones.</hi> </p>
<p>Aut in omnibus, inquit, vere dicitur contradictionem
magis esse contrariam quam contrarii affirmationem,
aut nusquam. Aut enim et in aliis quoque
idem evenire oportet, aut ne hic quidem verum est,
quod dicitur, contrariam esse eam quae contradictionis
est, id est negationis potius quam contrarii
affirmationem. Hoc autem speculemur, inquit, in his
quae contrarium non habent, ut in homine. Si quis
enim putet hominem hominem esse, vera esse, verum
est; si quis vero hominem putet non esse hominem,
falsa. Si quis autem putet hominem equum
esse, nullus dixerit hanc magis esse contrariam quae
<pb n="0389D"/>
putat hominem equum esse quam quae hominem non
esse hominem arbitratur. Quare si in his quae contraria
non habent, illa contraria est quae contradictione
formatur, in his quoque quae habent contraria,
non contrarii affirmationis, sed negationis propositio
magis contraria est.</p>
<p> <hi>Amplius similiter se habent boni quoniam bonum est,
et non boni quoniam non bonum est. Et ad has boni
quoniam non bonum est, et non boni quoniam bonum
est. Illi ergo quae est non boni quoniam non bonum est,
verae opinationi quaenam est contraria. Non enim ea
quae dicit quoniam malum est. Simul enim aliquando
erunt verae, nunquam autem vera verae est contraria.
Est enim quiddam non bonum, malum. Quare contingit
<pb n="0390A"/>
simul esse veras. At vero nec illa quae est, quoniam
non malum, vera enim et haec, simul enim et
hae erunt. Relinquitur ergo ei quae est non bonum quoniam
non bonum est, contraria ea quae est non bonum
quoniam bonum est. Falsa enim haec, quare et ei quae
est boni quoniam bonum est, ea quae est boni quoniam
non bonum est.</hi> </p>
<p>Ex similitudine et proportione contrarietatis vim
propositionum vestigare conatur. Sed has propositiones
prius disponamus, post autem quantum possumus
breviter vim Aristotelicae argumentationis
exsequamur.
<list>
<item>Vera boni quoniam bonum est.</item>
<item>Falsa boni quoniam bonum non est.</item>
<item>Vera non boni quoniam non bonum est.</item>
            </list>

<pb n="0390B"/>
<list>
<item>Falsa non boni quoniam bonum est.</item>
            </list>
          </p>
<p>Harum quatuor opinionum duae verae sunt, duae
falsae. Illa quae est boni quoniam bonum est, vera est;
illa quae est boni quoniam bonum non est, falsa est.
Rursus illa quae est non boni quoniam bonum non est,
vera est; illa quae est non boni quoniam bonum est,
falsa est. Ergo haec est similitudo et proportio harum
quatuor propositionum. Nam quemadmodum se habet
opinio boni quoniam bonum est, ad eam opinionem
quae est boni quoniam bonum non est, eodem modo
sese habet et opinio quae est non boni quoniam non
bonum est, ad eam quae est non boni quoniam bonum
est. Nam sicut illic vera una est, altera falsa,
ita quoque hic una vera est, altera falsa. Capit igitur
exemplum prius ab ea quae est non boni quoniam non
<pb n="0390C"/>
bonum est. Haec enim, inquit, cum vera sit, quam
huic ponemus esse contrariam? eamne quae dicit,
malum est? sed non est contraria. Potest enim simul
esse vera, et ea quae dicit non esse bonum quod
bonum non est, et ea quae dicit malum esse quod
bonum non est. Sunt enim quaedam non bona quae
mala sunt. Quocirca contrariae non sunt, in quibus
ponitur quod non bonum est, bonum non esse, et
quod non est bonum, malum esse. Contrariae enim
verae simul nequeunt inveniri, et vera verae contraria
nunquam est, sed nec illa poterit esse contraria huic,
quae dicit malum esse quod bonum non est. Possunt
enim quaedam non quidem esse bona, non esse tamen
mala, ut ex arbore nullius utilitatis causa ramum
defringere, si arborem nihil laedat, neque malum
<pb n="0390D"/>
neque bonum est. Quare verae simul possunt
esse, et hae quoque quae opinantur id quod est non
bonum quoniam non bonum est, et id quod est non
bonum quoniam malum non est. Quare nec hae contrariae
sunt; restat igitur ut ejus opinionis quae est
non boni quoniam non bonum est, ea sit contraria
quae est non boni quoniam bonum est. Quod si in his
quatuor propositionibus quas supra descripsimus
similitudo servatur, et sicut est opinio non boni
quoniam non bonum est, ad eam quae est non boni
quoniam bonum est, sic opininio boni quoniam bonum
est ad opinionem boni quoniam bonum non est. Contraria
autem est opinio non boni quoniam bonum
ni non est, opinionon boni quoniam bonum est;
<pb n="0391A"/>
contraria igitur erit opinioni boni quoniam bonum
est, opinio boni quoniam bonum non est.</p>
<p> <hi>Manifestum est autem quoniam nihil interest, nec
si universaliter, ponamus affirmationem. Huic enim
universalis negatio erit contraria, ut opinioni quae opinatur
quoniam omne quod est bonum bonum est, ea
quae est, quoniam nihil horum quae bona sunt, bonum
est. Nam ejus quae est boni quoniam bonum est, si
universaliter sit bonum, eadem est ei quae opinatur, id
quod bonum est quoniam bonum est. Hoc autem nihil
differt ab eo quod est, quoniam omne quod est bonum
bonum est. Similiter autem et in non bono. Quare si
in opinione sic se habet. Sunt autem hae quae sunt in
voce affirmationes et negationes notae eorum quae sunt
in anima. Manifestum est, quoniam affirmationi contraria
<pb n="0391B"/>
quidem negatio est circa idem universalis, ut ei
quae est quoniam omne bonum bonum est, vel quoniam
omnis homo bonus est, ea quae est, quoniam nullum,
vel nullus, contradictoriae autem, quoniam non omne,
aut non omnis.</hi> </p>
<p>Illud quoque recte commemorat quod nihil differt
in opinionibus haec esse contraria non universaliter
constitutis, et in iis quae sibi universaliter opponuntur.
Similiter enim in ea quoque opinione quae
arbitratur omne bonum bonum esse, illa contraria est
quae putat nullum bonum bonum esse. Nam quod dicimus
bonum esse id quod bonum est, id si in opinione
universaliter affirmetur; ita putandum est, quidquid
bonum est bonum esse. Hoc autem nihil differt, tanquam
si dicamus, omne bonum bonum est. Quae opinio
<pb n="0391C"/>
cum sit vera, illa ei contrarie opponitur quae
dicit quidquid bonum est bonum non est. Hoc autem
nihil differt, tanquam si opinemur nullum bonum bonum
esse, et in non bono quoque eodem modo, ut si ita
dicamus, omne quod non bonum est non est bonum, et
rursus, omne quod non bonum est bonum est, eodem
modo sibi sunt istae contrariae, ut una vera sit, altera
falsa. Quod in contrariis maxime reperitur;
quare tota disputatio quaestioque ita concluditur.
Nam si ea quae sunt in anima principia, quaedam sunt
eorum quae significantur in voce, vox autem nota
quaedam est animae passionum, quidquid contingit in
anima, idem quoque ad vocem redire necesse est.
Quod si universalis affirmatio et universalis negatio
sunt in opinione contrariae, eaedem quoque in vocibus
<pb n="0391D"/>
erunt, id est, non erit ea contraria quae contrarium
affirmat, sed ea quae id quod ante propositum
est per universalitatis contrarietatem negat,
ut est omne bonum bonum est, vel omnis homo bonus
est: his contraria est nullum bonum bonum est,
vel nullus homo bonus est. Hoc est enim quod ait,
vel quoniam nullum, vel nullus, nullum ad illam referens
propositionem, quae dicit omne bonum bonum
<pb n="0392A"/>
est. Nullus illi scilicet opponit quae dicit omnis homo
bonus est, ut sint hoc modo, omne bonum bonum
est, huic contraria est nullum bonum bonum est.
Rursus omnis homo bonus est, huic contraria, nullus
homo bonus est. Contradictorias autem dicit eas
esse quas supra posuit, dum de universalibus ac particularibus
loqueretur, eas scilicet quae sunt angulares.
Universalis enim affirmatio particulari negationi,
et particularis affirmatio universali negationi
per contradictionem opponi monstrata est.</p>
<p> <hi>Manifestum est autem quoniam et veram verae non
contingit esse contrariam, nec opinionem, nec contradictionem.
Contrariae enim sunt quae circa opposita
sunt, circa eadem autem contingit verum dicere eumdem.
Simul autem non contingit eidem inesse contraria.</hi> </p>
<p>
            <pb n="0392B"/>Ex his quae supra sunt dicta illud quoque colligit,
quod nec ea quae sunt contraria vera simul esse possint,
nec ea quae vera sunt sibi possint esse contraria,
et hoc non solum in opinionibus esse, ut vera opinio
verae opinioni contraria sit, sed in propositionibus
quoque; neque enim fieri potest ut duas contrarias
simul veras esse contingat. Et hoc per syllogismum
colligit hujusmodi. Omnia contraria sunt opposita.
Quae autem opposita sunt, simul eidem inesse non
possunt, contraria igitur in uno eodemque esse natura
non patitur, quare si duo vera de eodem praedicari
possunt, duo autem contraria eidem inesse non
possunt. Quae contraria sunt, vera esse nulla naturae
ratione permittitur. Hoc est enim quod ait,
contraria enim sunt quae circa opposita sunt, id est
<pb n="0392C"/>
omne contrarium oppositum est, nec fieri potest ut
quae sunt contraria in oppositis non contineantur:
sicut enim in praedicamentis edocuit, contrariorum
genus quoddam est oppositio, circa eadem autem
contingit verum dicere eumdem, id est duo vera possunt
simul esse, et de eodem simul vere praedicari,
ut cum dicimus aliquid bonum non esse, et malum
esse, utraque simul vere dici possunt. Possunt enim
quaedam quae cum bona non sint, tamen mala esse, ut
turpitudo bona quidem non est, malum tamen est.
Ergo ea quae vera sunt, simul ut praedicentur vere
fieri potest, et ut in eodem sint, simul autem eidem
non contingit inesse contraria. Quocirca si vera quidem
possunt eidem inesse, contraria autem eidem
inesse non possunt, ea quae contraria sunt, vera simul
<pb n="0392D"/>
esse non possunt: quare convertitur, nec quae
vera simul sunt contraria esse possunt. Non igitur
fieri potest ut, vel in opinionibus vel in propositionibus
ea quae vera sunt, possit aliquis recte contraria
suspicari. Haec autem quantum brevitas expositionis
permittebat expressimus. Quid autem altior
hujus libri tractatus edoceat, secundae editionis series
explicabit.
</p>
        </div2>
      </div1>


</body>
  </text>
</TEI>