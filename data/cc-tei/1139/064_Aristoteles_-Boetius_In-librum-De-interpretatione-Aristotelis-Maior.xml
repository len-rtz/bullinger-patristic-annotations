<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>In librum De interpretatione Aristotelis Maior</title>
              <author>Aristoteles; Boetius<date>480-525</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1847</date>
              </publicationStmt>
          <seriesStmt>
           <title>Patrologia Latina, vol. 64</title>
           <idno>AriBoe.InLiIMa</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	


<div1>
        <head>AN. MANL. SEV. BOETII IN LIBRUM ARISTOTELIS DE INTERPRETATIONE LIBRI SEX. EDITIO SECUNDA, SEU MAJORA COMMENTARIA.</head>
        <pb n="0393"/>
        <head>LIBER PRIMUS</head>
<p>
          <pb n="0393A"/>Alexander in commentariis suis hac se impulsum
causa pronuntiat sumpsisse longissimum expositionis
laborem, quod in multis ille a priorum sententiis
scriptorum dissideret. Mihi vero major persequendi
operis causa est, quod non facile quisquam vel transferendi,
vel etiam commentandi continuam sumpserit
seriem, nisi quod Vegetius praetextatus priores
postremosque analyticos non vertendo Aristotelem
Latino sermoni tradidit, sed transferendo Themistium,
quod qui utrosque legit facile intelligit. Albinus
quoque de eisdem rebus scripsisse perhibetur,
cujus ego geometricos quidem libros editos scio, de
dialectica vero diu multumque quaesitos reperire non
valui. Sive igitur ille omnino tacuit, nos praetermissa
dicemus, sive aliquid scripsit, nos quoque docti viri
<pb n="0393B"/>
imitati studium in eadem laude versabimur. Sed
quanquam multa sint Aristotelis quae subtilissima
philosophiae arte celata sunt, hic tamen ante omnia
liber nimis et acumine sententiarum, et verborum
brevitate constrictus est. Quocirca plus hic quam
in decem praedicamentis expositione sudabitur.
Prius ergo quid vox sit diffiniendum est. Hoc enim
perspicuo et manifesto omnis libri hujus patefiet intentio.
Vox est aeris per linguam percussio, quae
per quasdam gutturis partes, quae arteriae vocantur,
ab animali profertur. Sunt enim quidam alii soni
qui eodem perficiuntur flatu, quos lingua non percutit,
ut est tussis. Haec enim flatu fit quodam per
arterias egrediente, sed nulla linguae impressione
formatur, atque ideo nec illis subjacet elementis,
scribi enim nullo modo potest. Quocirca vox haec
<pb n="0393C"/>
non dicitur, sed tantum sonus. Illa quoque potest
esse diffinitio vocis, ut eam dicamus sonum esse
cum quadam imaginatione significandi. Vox namque
cum emittitur, significationis alicujus causa profertur.
Tussis vero cum sonus sit, nullius significationis
causa, surrepit potius quam profertur. Quare
quoniam flatus noster ita sese habet, ut si ita percutiatur
atque formetur, ut eum lingua percutiat, vox
sit. Si eum lingua ita percutiat, ut terminato quodam
et circumscripto sono vox exeat, locutio fit quae
Graece dicitur <foreign xml:lang="greek">λέξις.</foreign> Locutio enim est articulata vox,
neque enim hunc sermonem, id est <foreign xml:lang="greek">λέξιν,</foreign> dictionem
dicemus, idcirco quod <foreign xml:lang="greek">φάσιν</foreign> dictionem interpretamur, <foreign xml:lang="greek">λέξιν,</foreign>
 locutionem. Cujus locutionis partes sunt
litterae, quae cum conjunctae fuerint, unam efficiunt
<pb n="0394A"/>
vocem conjunctam compositamque, quae locutio praedicatur.
Sive autem aliquid quaecunque vox significet,
ut est hic sermo, homo, sive omnino nihil, sive
positum alicui nomen significare possit, ut est
blictiri; haec enim vox cum per se nihil significet,
posita tamen ut alicui nomen sit, significabit, sive
per se quidem nihil significet, cum aliis vero juncta
designet, ut sunt conjunctiones, haec omnia locutiones
vocantur, ut sit propria locutionis forma vox
composita quae litteris describatur. Ut igitur sit locutio,
voce opus est, id est eo sono quem percutit
lingua, et ut vox ipsa sit per linguam determinata in
eum sonum qui inscribi litteris possit, similiter opus
est eo sono quem percutit lingua. Sed ut haec locutio
significativa sit, illud quoque addi oportet ut sit
<pb n="0394B"/>
aliqua significandi imaginatio, per quam id quod in
voce vel in locutione est proferatur. Aut certe ita
dicendum est si in hoc flatu quem per arterias emittimus,
sit linguae sola percussio, vox est. Si vero talis
percussio sit, ut in litteras redigat sonum, locutio
est. Quod si vis quoque quaedam imaginationis addatur,
illa significativa vox redditur. Concurrentibus
igitur his tribus, linguae percussione, articulato vocis
sonitu, imaginatione aliqua proferendi, fit interpretatio.
Interpretatio namque est vox articulata per
seipsam significans. Quocirca non omnis vox interpretatio
est, sunt enim caeterorum animalium voces,
quae interpretationis vocabulo non tenentur. Nec
omnis locutio interpretatio est, idcirco quia (ut dictum
est) sunt locutiones quaedam, quae significatione
<pb n="0394C"/>
carent et cum per se quaedam non significent,
juncta tamen cum aliis significant, ut conjunctiones.
Interpretatio autem in solis per se significativis et
articulatis vocibus permanet. Quare convertitur, ut
quidquid sit interpretatio, illud significet. Et quidquid
significat, interpretationis vocabulo nuncupetur.
Unde etiam ipse quoque Aristoteles in libris
quos de Arte poetica scripsit, locutionis partes esse
syllabas et conjunctiones etiam tradidit, quarum
syllabae, in eo quod sunt syllabae, nihil omnino significant.
Conjunctiones vero consignificare quidem
possunt, per se vero nihil designant. Interpretationis
vero partes hoc libro constituit nomen et verbum,
quae scilicet per seipsa significant. Nihilominus
quoque orationem interpretationem esse constat,
quae et ipsa cum vox sit et significativis partibus
<pb n="0395A"/>
juncta, significatione non caret. Quare quoniam non
de oratione sola, sed etiam de nomine et verbo, nec
vero de sola locutione, sed etiam de significativa
locutione, quae est interpretatio, in hoc libro ab
Aristotele tractatur, idcirco quoniam verbis atque
nominibus, et significativis locutionibus nomen interpretationis
aptatur, a communi nomine eorum de
quibus in hoc libro tractatur, id est interpretatione,
ipse quoque de Interpretatione liber inscriptus est,
cujus expositionem nos scilicet quam maxime a Porphyrio,
quanquam etiam a caeteris transferentes,
Latina oratione digessimus. Hic enim nobis expositor
et intellectus acumine et sententiarum dispositione
videtur excellere. Erunt ergo interpretationis
duae primae partes nomen et verbum, his enim quidquid
<pb n="0395B"/>
est in animi intellectibus designatur, his namque
totus ordo orationis efficitur, et in quantum
vox ipsa quidem intellectus significat, in has duas
(ut dictum est) secatur partes, nomen et verbum. In
quantum vero vox per intellectuum medietatem subjectas
intellectui res demonstrat, significantium vocum
Aristoteles numerum in decem praedicamenta partitus
est, atque hoc distat libri hujus intentio a praed camentorum
in denariam multitudinem numerositate collecta,
ut hic quidem tantum de numero significantium vocum
quaeratur, quantum ad ipsas attinet voces, quibus significativis
vocibus intellectus animi designentur,
quae sunt scilicet simplicia quidem nomina et verba,
ex his vero compositae orationes. Praedicamentorum
vero haec intentio est, de significativis rerum vocibus
<pb n="0395C"/>
tractare in tantum quantum eas animi medius significet
intellectus. Vocis enim quaedam qualitas est
nomen et verbum, quae nimirum illa ipsa decem praedicamenta
significant. Decem namque praedicamenta
nunquam sine aliqua verbi qualitate vel nominis proferuntur. Quare erit libri hujus intentio de significativis
rerum vocibus in tantum quantum conceptiones
animi intellectusque significent. De decem autem
praedicamentis libri intentio in ejus commentario
dicta est, quoniam sit de significativis rerum vocibus,
quot partibus distribui possit earum significatio, in
tantum quantum per sensuum atque intellectuum medietatem
res subjectas intellectibus voces ipsae valeant
designare. In opere vero de Arte poetica non eodem
modo dividit locutionem, sed omnes omnino locutionis
<pb n="0395D"/>
partes apposuit, confirmans esse locutionis partes
elementa, syllabas, conjunctiones, articulos, nomina,
casus, verba, orationes. Locutio namque non
in solis significativis vocibus constat, sed supergrediens
significationes vocum, ad articulatos sonos
usque consistit. Quaelibet enim syllaba, vel quaelibet
alia vox quae scribi litteris potest, locutionis nomine
continetur, quae Graece dicitur <foreign xml:lang="greek">λέξις.</foreign> Sed non eodem
modo interpretatio, huic namque non est satis ut sit
hujusmodi vox quae litteris valeat adnotari, sed ad
hoc ut aliquid quoque significet. Praedicamentorum
vero in hoc ratio constituta est, in quo hae duae partes
interpretationis res intellectibus subjectas designent.
<pb n="0396A"/>
Nam quoniam decem res omnino in omni natura
reperiuntur, decem quoque intellectus erunt,
quos intellectus, quoniam nomina et verba significant,
decem omnino erunt praedicamenta, quae verbis
tque nominibus designentur; duo vero quaedam sunt,
id est nomen et verbum quae ipsos significent intellectus.
Sunt igitur elementa interpretationis verba et
nomina, proprie vero partes quibus ipsa constat interpretatio
sunt orationes. Orationum vero aliae sunt
perfectae, aliae imperfectae. Perfectae sunt ex quibus
plene id quod dicitur valet intelligi; imperfectae vero
in quibus aliquid adhuc plenius animus exspectat
audire, ut est Socrates cum Platone. Nullo enim addito,
orationis intellectus adhuc pendet ac titubat, et
auditor aliquid ultra exspectat audire. Perfectarum
<pb n="0396B"/>
vero orationum partes quinque sunt. Deprecativa,
ut: Juppiter omnipotens, precibus si flecteris ullis, Da
deinde auxilium, pater, atque haec omina firma. Imperativa,
ut: Vade age, nate, voca zephyros et labere
pennis. Interrogativa, ut: Dic mihi, Damoeta,
cujum pecus, an Meliboei? Vocativa, ut: O pater, o
hominum rerumque aeterna potestas. Enuntiativa, in
qua veritas vel falsitas invenitur, ut: Principio arboribus
varia est natura creandis. Hujus autem duae
partes sunt, est namque et simplex oratio enuntiativa,
et composita. Simplex, ut: dies est, lux est.
Composita, ut: si dies est, lux est. In hoc igitur libro
Aristotelis de enuntiativa simplici oratione disputat,
et de ejus elementis, nomine scilicet atque
verbo. Quae quoniam significativa sunt, et significativa
<pb n="0396C"/>
vox, et articulata interpretationis nomine continetur,
de communi (ut dictum est) vocabulo librum
de Interpretatione appellavit. Et Theophrastus quidem
in eo libro quem de Affirmatione et Negatione
composuit, de enuntiativa oratione tractavit. Et
Stoici quoque in his libris quos <foreign xml:lang="greek">Περὶ ἀξιωμάτων</foreign> appellant,
de eisdem nihilominus disputant, sed illi
quidem et de simplici et de non simplici oratione
enuntiativa speculantur. Aristoteles vero in hoc libro
nihil nisi de sola simplici enuntiativa oratione considerat.
Aspasius quoque et Alexander sicut in aliis
Aristotelis libris, in hoc quoque commentarios ediderunt,
sed uterque Aristotelem de oratione tractasse
pronuntiat. Nam si proferre aliquid oratione (ut aiunt
ipsi) interpretari est, de interpretatione nimirum
<pb n="0396D"/>
liber veluti de oratione perscriptus est, quasi vero
sola oratio, ac non verba quoque et nomina interpretationis
vocabulo concludantur. Aeque namque ac
oratio, tam verba et nomina, quae sunt interpretationis
elementa, nomine interpretationis vocantur. Sed
Alexander addidit imperfecte sese habere titulum,
neque enim designare de qua oratione perscripserit.
Multae namque (ut dictum est) sunt orationes, sed
adjiciendum vel subintelligendum putat de oratione
illum scribere philosophica vel dialectica, id est qua
verum falsumque valeat expediri. Sed qui semel solam
orationem interpretationis nomine vocari recipit,
in intellectu quoque ipsius inscriptionis erravit. Cui
enim putaret imperfectum esse titulum, quoniam
<pb n="0397A"/>
nihil de qua oratione disputaret adjecerit: ut si quis
interrogans, Quid est homo? alio respondente, Animal,
culpet ac dicat, imperfecte illum dixisse, quid
sit, quoniam non sit omnes differentias persecutus.
Quod si huic, id est homini, sunt quaedam alia communia
ad nomen animalis, nihil tamen impedit perfecte
demonstrasse quid homo esset, eum qui animal
dixerit; sive enim differentias addat quis, sive non,
hominem animal necesse est esse. Eodem quoque
modo et de oratione, si quis hoc concedat primum,
nihil aliud interpretatione dici nisi orationem, cur
qui de interpretatione inscripserit, et de qua interpretatione
dicat non addiderit, culpetur? Satis est
enim eum libri titulum etiam de aliqua continenti
communione fecisse, ut nos eum et de nominibus et
<pb n="0397B"/>
verbis et de orationibus, cum haec omnia uno interpretationis
nomine continerentur, supra fecisse docuimus,
cum hic liber ab eo de interpretatione nominatus
est. Sed quod addidit, illam interpretationem
solam dici qua in oratione possit veritas et falsitas
inveniri, ut est enuntiativa oratio, fingentis est (ut ait
Porphyrius) significationem nominis potius quam docentis,
atque ille quidem et in intentione libri et in
titulo falsus est, sed non eodem modo de judicio
quoque libri hujus errat. Andronicus enim librum
hunc Aristotelis esse non putat quem Alexander vere
fortiterque redarguit. Quem cum exactum diligentemque
Aristotelis librorum et judicem et repertorem
judicarit antiquitas, cur in hujus libri judicio sit falsus,
prorsus est magna admiratione dignissimum.
<pb n="0397C"/>
Non esse namque proprium Aristotelis hinc conatur
ostendere, quoniam quaedam Aristoteles in principio
libri hujus de intellectibus animi tractat, quos intellectus
animae passiones vocavit, et de his se plenius
in libris de anima disputasse commemorat. Et quoniam
passiones animae vocabat, vel tristitiam, vel
gaudium, vel cupiditatem, vel alias hujusmodi affectiones
dicit Andronicus, ex hoc probari hunc librum
Aristotelis non esse, quod de hujusmodi affectionibus
nihil in libris de anima tractavisset, non intelligens
in hoc libro Aristotelem passiones animae non
pro affectionibus, sed pro intellectibus posuisse His
Alexander multa alia addit argumenta cur hoc opus
maxime Aristotelis esse videatur. Ea namque dicuntur
hic quae sententiis Aristotelis quae sunt de enuntiativa
<pb n="0397D"/>
oratione consentiant; illud quoque, quod stylus
ipse propter brevitatem pressior ab Aristotelis obscuritate
non discrepat; et quod Theophrastus, ut in
aliis solet, cum de similibus rebus tractat, quae scilicet
ab Aristotele ante tractata sunt, in libro quoque
de affirmatione et negatione, iisdem aliquibus verbis
utitur, quibus in hoc libro Aristoteles usus est. Idem
quoque Theophrastus dat signum hunc Aristotelis
librum esse: in omnibus enim de quibus ipse disputat
post magistrum, leviter ea tangit quae ab Aristotele
dicta ante cognovit, alias vero diligentius res
non ab Aristotele tractatas exsequitur. Hic quoque
idem fecit, nam quae Aristoteles hoc libro de enuntiatione
tractavit, leviter ab illo transcursa sunt, quae
<pb n="0398A"/>
vero magister ejus tacuit, ipse subtiliori modo considerationis
adjecit. Addit quoque hanc causam, quoniam
Aristoteles quidem de syllogismis scribere animatus,
nunquam id recte facere potuisset, nisi quaedam
de propositionibus adnotaret. Mihi quoque
videtur hoc subtiliter perpendentibus liquere, hunc
librum ad analyticos esse praeparatum. Nam sicut hic
de simplici propositione disputat, ita quoque in analyticis
de simplicibus tantum considerat syllogismis,
ut ipsa syllogismorum propositionumque simplicitas,
non ad aliud nisi ad continens opus Aristotelis pertinere
videatur. Quare non est audiendus Andronicus,
qui propter passionum nomen, hunc librum ab Aristotelis
operibus separat. Aristoteles enim idcirco
passiones animae intellectus vocavit, quod intellectus
<pb n="0398B"/>
quos sermone dicere et oratione proferre consuevimus,
ex aliqua causa atque utilitate profecti
sunt: ut enim dispersi homines colligerentur, et legibus
vellent esse subjecti, civitatesque condere,
utilitas quaedam fuit et causa; quocirca quae ex aliqua
utilitate eveniunt, ex passione quoque venire
necesse est. Nam ut divina sine ulla sunt passione,
ita nulla illis extrinsecus utilitas valet adjungi. Quae
vero sunt passibilia semper aliquam causam atque
utilitatem quibus sustententur inveniunt. Quocirca
hujusmodi intellectus qui ad alterum oratione proferendi
sunt, quoniam ex aliqua causa atque utilitate
videntur esse collecti, recte passiones animi nominati
sunt. Et de intentione quidem, et de libri inscriptione,
et de eo quod hic maxime Aristotelis liber
<pb n="0398C"/>
esse putandus est, haec dicta sufficiant. Quid vero
utilitatis habeat, non ignorabit qui sciet qua in oratione
veritas constet et falsitas. In sola enim haec
enuntiativa oratione consistunt. Jam vero quae dividant
verum falsumque; quaeve diffinita, vel quae
variae et mutabiliter veritatem falsitatemque partiantur;
quae juncta dici possint, cum separata valeant
praedicari; quae separata dicantur, cum juncta non sint
praedicata; quae sint negationes cum modo propositionum;
quae earum consequentiae, aliaque plura, in
ipso opere considerator poterit diligenter agnoscere,
quarum magnam experietur utilitatem qui animum
cura alicujus investigationis adverterit. Sed nunc ad
ipsius Aristotelis verba veniamus.</p>
<div2>
          <head>DE SIGNIS.</head>
<p>
            <pb n="0398D"/> <hi>Primum oportet constituere quid sit nomen, et quid
sit verbum, postea quid negatio, et affirmatio, et enuntiatio,
et oratio.</hi> </p>
<p>Librum inchoans de quibus in omni serie tractaturus
sit ante proposuit. Ait enim oportere prius de
quibus disputaturus est diffinire. Hic enim constituere
diffinire intelligendum est. Determinandum
namque est quid haec omnia sint, id est quid nomen
sit, quid verbum, et caetera, quae elementa interpretationis
esse praediximus. Sed affirmatio atque negatio
sub interpretatione sunt. Quare nomen et verbum
affirmationis et negationis elementa esse manifestum
est. His enim compositis affirmatio et negatio conjunguntur.
Existit hic quaedam quaestio cur duo tantum
<pb n="0399A"/>
nomen et verbum se determinare promittat, cum
plures partes orationis esse videantur. Quibus hoc
dicendum est, tantum Aristotelem hoc libro diffinisse,
quantum illi ad id quod instituerat tractare
suffecit. Tractat namque de simplici enuntiativa oratione,
quae scilicet hujusmodi est, ut junctis tantum
verbis et nominibus componatur. Si quis nomen jungat
et verbum, ut dicat: Socrates ambulat, simplicem
fecit enuntiativam orationem. Enuntiativa namque oratio
est (ut supra memoravi) quae habet in se veri falsive
designationem. Sed in hoc quod dicimus, Socrates
ambulat, aut veritas necesse est contineatur, aut
falsitas. Hoc enim si ambulante Socrate dicitur, verum
est, si non ambulante, falsum est. Perficitur
ergo enuntiativa oratio simplex ex solis nominibus
<pb n="0399B"/>
atque verbis. Quare superfluum est quaerere cur alias
quoque quae videntur orationis partes non proposuerit,
qui non totius simpliciter orationis, sed tantum
simplicis enuntiationis instituit elementa partiri,
quanquam hae duae proprie partes orationis dicendae
sint, nomen scilicet atque verbum, haec enim per
sese utraque significant. Conjunctiones autem vel
praepositiones nihil omnino nisi cum aliis junctae designant.
Participia verbo cognata sunt, vel quod a
gerundivo modo veniant, vel quod tempus propria
significatione contineant. Interjectiones vero atque
pronomina, nec non adverbia in nominis loco ponenda
sunt, idcirco quod aliquid diffinitum significant,
ubi nulla est vel passionis significatio vel actionis.
Quod si casibus horum quaedam flecti non possunt,
<pb n="0399C"/>
nihil impedit. Sunt enim quaedam nomina quae
monoptota vocantur. Quod si quis longius ista et non
proxime petita esse arbitretur, illud tamen concedat
quod supra jam diximus, non esse aequum calumniari
ei qui non de omni oratione, sed tantum de simplici
enuntiatione proponat, quod tantum sibi ad diffinitionem
sumpserit, quantum arbitratus sit operi instituto
sufficere. Quare dicendum est Aristotelem
non omnis orationis partes hoc opere velle diffinire,
sed tantum solius simplicis orationis enuntiativae,
quae sunt scilicet nomen et verbum. Argumentum
autem hujus rei hoc est. Postquam enim
proposuit dicens: Primum oportet constituere quid
sit nomen et quid verbum, non statim inquit quid
sit oratio, sed mox addidit quid negatio, et quid affirmatio,
<pb n="0399D"/>
et quid enuntiatio, postremo vero quid oratio.
Quod si de omni oratione loqueretur, post nomen
et verbum non de affirmatione et negatione, et
post hanc de enuntiatione, sed mox de oratione
dixisset. Nunc vero quoniam post nominis et verbi
propositionem, affirmationem, negationem, et enuntiationem
et post orationem proposuit, confitendum
est id quod ante diximus, non orationis universalis,
sed simplicis enuntiativae orationis, quae dividitur in
affirmationem atque negationem, divisionem partium
facere voluisse, quae sunt nomina et verba. Haec enim
per seipsa intellectum simplicem servant, quae eaedem
dictiones vocantur, sed non solae dicuntur. Sunt
namque dictiones et aliae quoque ut orationes vel
<pb n="0400A"/>
imperfectae, vel perfectae, cujus plures esse partes
supra jam docui, inter quas perfectae orationis species
est enuntiatio. Et hujus quoque alia simplex,
alia composita est. De simplicis vero enuntiationis
speciebus inter philosophos commentatoresque certatur.
Aiunt enim quidam affirmationem atque negationem
enuntiationi ut species supponi oportere, in
quibus et Porphyrius est. Quidam vero nulla ratione
consentiunt, sed contendunt affirmationem et negationem
aequivocam esse, et uno quidem enuntiationis
vocabulo nuncupari, praedicari autem enuntiationem
ad utrasque ut nomen aequivocum, non ut genus univocum,
quorum princeps Alexander est, quorum
contentiones apponere non videtur inutile. Ac prius
quibus modis affirmationem atque negationem non
<pb n="0400B"/>
esse species enuntiationis Alexander putet dicendum
est. Post vero addam qua Porphyrius haec argumentatione
dissolverit. Alexander namque idcirco dicit
non esse species enuntiationis affirmationem et negationem,
quoniam affirmatio prior sit: priorem vero
affirmationem idcirco conatur ostendere, quod omnis
negatio affirmationem tollat ac destruat; quod si ita
est, prior est affirmatio quae subruatur, quam negatio
quae subruat. In quibus autem prius aliquid et
posterius est, illa sub eodem genere poni non possunt,
ut in eo titulo praedicamentorum dictum est
qui de his quae sunt simul inscribitur. Amplius: Negatio
omnis, inquit, divisio est, affirmatio compositio
atque conjunctio est. Cum enim dico Socrates
vivit, vitam cum Socrate conjunxi. Cum dico, Socrates
<pb n="0400C"/>
non vivit, vitam a Socrate disjunxi. Divisio
igitur quaedam negatio est, conjunctio affirmatio,
compositi autem est conjunctique divisio. Prior est
igitur conjunctio, quod est affirmatio; posterior vero
divisio, quod est negatio. Illud quoque adjecit, quod
omnis per affirmationem facta enuntiatio simplicior
sit, per negationem facta enuntiatione. Ex negatione
enim particula negativa si sublata sit, affirmatio sola
relinquitur. De eo enim quod est, Socrates non vivit,
si non particula quae est ad verbum auferatur, remanet
Socrates vivit. Simplicior igitur est affirmatio
quam negatio. Prius vero sit necesse est quod simplicius
est. In quantitate etiam quod ad quantitatem
minus est, prius est eo quod ad quantitatem plus est.
Omnis vero oratio quantitas; est sed cum dico, Socrates
<pb n="0400D"/>
ambulat, minor oratio est quam cum dico, Socrates
non ambulat. Quare si secundum quantitatem, affirmatio
minor est, eam priorem quoque esse necesse
est. Illud quoque adjunxit, affirmationem quemdam
esse habitum, negationem vero privationem; sed
prior est habitus privatione, affirmatio igitur negatione
prior est. Et ne singula persequi laborem, cum
his aliisque modis demonstret affirmationem negatione
priorem esse, a communi eas genere separavit.
Nullas enim arbitratur species sub eodem genere esse
posse, in quibus prius vel posterius aliquid consideretur.
Sed Porphyrius ait sese docuisse species enuntiationis
esse affirmationem et negationem, in his
commentariis quos in Theophrastum edidit, hic vero
<pb n="0401A"/>
Alexandri argumentationem tali ratione dissolvit.
Ait enim non oportere arbitrari quaecunque quolibet
modo priora essent aliis, ea sub eodem genere
poni non posse. Sed quaecunque secundum esse suum
atque substantiam priora vel posteriora sunt, ea sola
sub eodem genere non ponuntur. Et recte dicitur.
Si enim quidquid quolibet modo prius est cum eo
quod posterius est sub uno genere esse non potest,
nec primis substantiis et secundis commune genus
poterit esse substantia; quod qui dicit, a recto ordine
rationis exorbitat. Sed quemadmodum quanquam
sint primae et secundae substantiae, tamen
utraeque aequaliter in subjecto non sunt, et idcirco
esse ipsorum ex eo pendet, quod in subjecto non
sunt, atque ideo sub uno substantiae genere collocantur.
<pb n="0401B"/>
Ita quoque quanquam affirmationes negationibus
in orationis prolatione priores sint, tamen ad
esse atque ad naturam propriam aequaliter enuntiatione
participant. Enuntiatio vero est in qua veritas
et falsitas inveniri potest. Qua in re et affirmatio et
negatio aequales sunt. Aequaliter enim affirmatio et
negatio veritate et falsitate participant. Quocirca
quoniam id quod sunt affirmatio et negatio, aequaliter
ab enuntiatione participant, a communi eas
enuntiationis genere dividi non oportet. Mihi quoque
videtur quod Porphyrii sit sequenda sententia, ut affirmatio
et negatio communi enuntiationis genere supponantur.
Longa namque illa et multiplicia Alexandri
argumenta soluta sunt, cum demonstravit
Porphyrius non modis omnibus ea quae priora sunt,
<pb n="0401C"/>
sub communi genere poni non posse; sed quaecunque
ad esse proprium atque substantiam priora sunt
illa sola sub communi genere constitui atque poni
non posse. Syrianus vero cui Philoxenus cognomen
est, hoc loco quaerit cur proponens prius de negatione,
post de affirmatione pronuntiaverit dicens: Primum
oportet constituere quid sit nomen, et quid
verbum, postea quid negatio et affirmatio. Et primo
quidem nihil proprium dixit, quoniam in quibus affirmatio
potest et negatio provenire, prius esse negatio,
postea affirmatio potest, ut de Socrate, si
sanus est. Potest ei talis affirmatio aptari, ut de eo
dicatur: Socrates sanus est; et hujusmodi potest
aptari negatio, ut de eo dicatur: Socrates sanus non
est. Quoniam ergo in eum affirmatio et negatio potest
<pb n="0401D"/>
provenire, prius evenit, ut sit negatio quam affirmatio.
Ante enim quam natus esset, potuit de eo
dici, Socrates sanus non est, qui enim natus non
erat, nec esse poterat sanus. Huic illud adjecit, servare
Aristotelis conversam propositionis et exsecutionis
distributionem. Hic enim prius post nomen et
verbum de negatione proposuit, post de affirmatione,
et hinc de enuntiatione, postremo de oratione, sed
proposita diffinitione nominis et verbi prius orationem,
postea enuntiationem, tertio affirmationem,
ultimo loco negationem determinavit, quam hic post
propositionem verbi et nominis primam locaverat.
Ut igitur ordo servaretur conversus, idcirco negationem
prius ait esse propositam, qua in expositione
<pb n="0402A"/>
ab Alexandri quoque sententia non discedit. Illud
quoque est additum, quod non esset inutile, enuntiationem
genus affirmationis et negationis accipi oportere,
quod quanquam (ut dictum est) ad prolationem
prior est affirmatio, tamen ad ipsam enuntiationem,
id est veri falsique aequaliter sub enuntiatione, Aristoteles
constituit. Id etiam Aristotelem probare dicit.
Praemisit enim primam negationem, secundam posuit
affirmationem, quae res nihil habet vitii, si ad
ipsam enuntiationem affirmatio et negatio ponantur
aequales, quae enim aequales sunt, nihil retinent contrarii
indifferenter acceptae. Est igitur ordo quo proposuit
primum totius orationis elementum, scilicet
nomen et verbum, post haec negationem et affirmationem,
quae species enuntiationis sunt. Quorum
<pb n="0402B"/>
genus, id est enuntiationem, tertium nominavit, quartum
vero orationem posuit, quae enuntiationis genus
est, et horum se diffinitiones omnium daturum esse
promisit, quas interim relinquens atque praeteriens,
et in posteriorem tractatum differens, illud nunc addit
quae sint verba et nomina, aut quid ipsa significent.
Quare antequam ad verba Aristotelis ipsa veniamus,
pauca communiter de nominibus atque
verbis, et de his quae significantur a verbis ac nominibus
disputemus. Sive enim quaelibet interrogatio
sit atque responsio, sive perpetua cujuslibet orationis
continuatio, atque alterius auditus et intelligentia,
sive hic quidem doceat, ille vero discat, tribus his
totus orandi ordo perficitur, rebus, intellectibus
atque vocibus. Res enim ab intellectu concipitur.
<pb n="0402C"/>
Vox vero conceptiones animi intellectusque significat,
ipsi vero intellectus et concipiunt subjectas res
et significantur a vocibus. Cum igitur tria sint haec
per quae omnis oratio collocutioque perficitur, res
quae subjectae sunt, intellectus qui res concipiunt,
et rursus a vocibus significantur, voces vero quae intellectus
designant, quartum quoque quiddam est,
quo voces ipsae valeant designari, id autem sunt litterae.
Scriptae namque litterae ipsas significant voces.
Quare quatuor ista sunt, ut litterae quidem significent
voces, voces vero intellectus, intellectus autem
res concipiant, quae scilicet habent quamdam non confusam
neque fortuitam consequentiam, sed terminato
naturae suae ordine constant. Res enim semper comitantur
eum qui ab ipsis concipitur intellectus, ipsum
<pb n="0402D"/>
vero intellectum vox sequitur, sed voces elementa,
id est litterae. Rebus enim ante propositis et
in propria substantia constitutis intellectus oriuntur.
Rerum enim semper intellectus sunt, quibus iterum
constitutis mox significatio vocis exoritur. Praeter
intellectum namque vox penitus nihil designat. Sed
quoniam voces sunt, idcirco litterae, quas vocamus
elementa, repertae sunt, quibus vocum qualitas designetur,
ad cognitionem vero conversim sese res
habet. Namque apud quod eaedem sunt litterae, et
qui eisdem elementis utuntur, eisdem quoque nominibus
eos ac verbis, id est vocibus, uti necesse est,
et qui vocibus eisdem utuntur, iidem quoque apud eos
intellectus in animi conceptione versantur. Sed apud
<pb n="0403A"/>
quos iidem intellectus sunt, easdem res eorum intellectibus
subjectas esse manifestum est, sed hoc
nulla ratione convertitur. Namque apud quos eaedem
res sunt, idemque intellectus, non statim eaedem
voces, eaedemque sunt litterae. Nam cum Romanus,
Graecus ac barbarus simul videant equum, habent
quoque de eo eumdem intellectum quod equus sit,
et apud eos eadem res subjecta est, idemque a re
ipsa concipitur intellectus, sed Graecus aliter equum
vocat, alia quoque vox in equi significatione Romana
est, et barbarus ab utroque in equi designatione
dissentit, quocirca diversis quoque voces proprias
elementis inscribunt. Recte igitur dictum est apud
quos eaedem res iidemque intellectus sunt, non
statim apud eos vel easdem voces, vel eadem elementa
<pb n="0403B"/>
consistere. Praecedit autem res intellectum,
intellectus vocem, vox litteras, sed hoc converti
non potest; neque enim si litterae sunt, mox aliquas
ex his significatio vocis existit. Hominibus namque
qui litteras ignorant nullum nomen quaelibet elementa
significant, quippe qui nesciunt; neque si voces
sunt, mox intellectus necesse est. Plures enim voces
invenies quae nihil omnino significent, nec intellectui
quoque subjecta res semper est. Sunt enim intellectus
sine re ulla sibi subjecta, ut quos centauros
vel chimaeras poetae finxerunt. Horum enim intellectus
sunt quibus subjecta est nulla substantia. Sed
si quis ad naturam redeat eamque consideret diligenter,
agnoscet cum res est, ejus quoque intellectum
esse. Quod si non apud homines, certe apud
<pb n="0403C"/>
Deum, qui propriae divinitate substantiae in propria
natura ipsius rei nihil ignorat. Et si intellectus et
vox est, quod si vox fuerit ejus quoque sunt litterae,
quae si ignorantur, nihil ad ipsam vocis naturam pertinet.
Neque enim quasi causa quaedam vocum est
intellectus, aut vox causa litterarum, ut cum eaedem
sint apud aliquos litterae, necesse sit eadem quoque
esse nomina. Ita quoque cum eaedem sint vel res vel
intellectus apud aliquos, mox non necesse est intellectuum
ipsorum vel rerum eadem esse vocabula.
Namque cum eadem sit et res et intellectus hominis,
apud diversos tamen homines hujusmodi substantia aliter
et diverso nomine nuncupatur. Quare voces quoque
cum eaedem sint, possunt litterae esse diversae, ut
in hoc nomine quod est homo, cum unum sit nomen,
<pb n="0403D"/>
diversis litteris scribi potest, namque Latinis litteris
scribi potest, potest etiam Graecis, potest aliis nunc
primum inventis figurarum figuris. Quare quoniam
apud quos eaedem res sunt, eosdem intellectus esse
necesse est, apud quos iidem intellectus sunt, voces
eaedem non sunt, et apud quos eaedem voces sunt,
non necesse est eadem elementa constitui, dicendum
est res et intellectus, quoniam apud omnes iidem
sunt, esse naturaliter constitutos; voces vero neque
ad litteras, quoniam diversis hominum positionibus
permutantur, non esse naturaliter, sed positione.
Concludendum est igitur quoniam apud quos eadem
sunt elementa, apud eos quoque eaedem voces sunt;
et apud quos eaedem voces sunt, iidem sunt intellectus;
<pb n="0404A"/>
apud quos autem iidem sunt intellectus, apud
eos quoque res eaedem subjectae sunt. Rursus apud
quos eaedem res sunt, iidem quoque sunt intellectus;
apud quos iidem intellectus, non eaedem voces sunt;
nec apud quos eaedem voces sunt, eisdem semper
litteris verba ipsa vel nomina designantur. Sed nos
in supradictis sententiis elemento atque littera promiscue
usi sumus; quae autem sit horum distantia
paucis absolvam. Littera est inscriptio atque figura
partis minimae vocis articulatae, elementum vero
sonus ipsius inscriptionis; ut cum scribo litteram
quae est <hi>a</hi> formula ipsa quae atramento vel graphio
scribitur littera nominatur, ipse vero sonus quo
ipsam litteram voce proferimus dicitur elementum.
Quocirca hoc cognito illud dicendum est, quod is qui
<pb n="0404B"/>
docet, vel qui continua oratione loquitur, vel qui interrogat,
contrarie se habet his qui vel discunt, vel
audiunt, vel respondent in his tribus, voce scilicet,
intellectu et re, praetermittantur enim litterae propter
eos qui earum sunt expertes. Nam qui docet, et qui
dicit, et qui interrogat, a rebus ad intellectum profectus
per nomina et verba vim propriae actionis
exercet atque officium. Rebus enim subjectis ab his
capiunt intellectus, et per nomina et verba pronuntiant.
Qui vero discit, vel qui audit, vel etiam qui
respondet, a nominibus ad intellectus progressus ad
res usque pervenit. Accipiens enim is qui discit, vel
qui audit, vel qui respondet, docentis, vel dicentis,
vel interrogantis sermonem, quid unusquisque illorum
dicat intelligit, et intelligens rerum quoque
<pb n="0404C"/>
scientiam capit, et in ea consistit. Recte igitur dictum
est in voce, intellectu, atque re contrarie sese
habere eos qui docent, dicunt et interrogant, atque
eos qui discunt, audiunt et respondent. Cum igitur
haec sint quatuor, litterae, voces, intellectus et res,
proxime quidem et principaliter litterae verba et nomina
significant. Haec vero principaliter quidem intellectus,
secundo vero loco res quoque designant.
Intellectus vero ipsi nihil aliud nisi rerum significativi
sunt. Antiquiores vero quorum est Plato, Aristoteles,
Speusippus et Xenocrates, hi inter res et
significationes intellectuum medios sensus ponunt,
in sensibilibus rebus vel imaginationes quasdam, in
quibus intellectus ipsius origo consistat. Et nunc
quidem quid de hac re Stoici dicunt praetermittendum
<pb n="0404D"/>
est. Hoc autem ex his omnibus solum cognosci
oportet, quod ea quae sunt in litteris, eam significent
orationem quae in voce consistit, et quod ea
quae est vocis oratio, animi atque intellectus orationem
designet, quae tacita cogitatione conficitur, et
quod haec intellectus oratio subjectas principaliter
sibi res concipiat ac designet. Ex quibus quatuor
duas quidem Aristoteles esse naturaliter dicit res et
animi conceptiones, id est eam quae fit in intellectibus
orationem, idcirco quod apud omnes eaedem
atque mutabiles sint; duas vero non naturaliter, sed
positione constitui, quae sunt nomina et litterae,
quas idcirco naturaliter fixas esse non dicit, quod (ut
supra demonstratum est) non eisdem vocibus omnes,
<pb n="0405A"/>
aut eisdem utantur elementis. Atque hoc est quod ait:</p>
<div3>
            <head>Sunt ergo ea quae sunt in voce earum quae sunt in ...</head>
<p> <hi>Sunt ergo ea quae sunt in voce earum quae sunt in
anima passionum notae, et ea quae scribuntur eorum
quae sunt in voce. Ac quemadmodum nec litterae eaedem
omnibus, sic nec eaedem voces. Quorum autem hae
primo notae sunt, eaedem omnibus passiones animae
sunt, et quorum hae similitudines sunt, res eaedem. De
his itaque dictum est in his quae dicta sunt de anima,
alterius enim est negotii.</hi> </p>
<p>Cum igitur prius praeposuisset nomen et verbum,
et quaecunque secutus est postea se diffinire promisisset,
haec interim praetermittens, de passionibus
animae deque earum notis, quae sunt scilicet voces,
pauca praemittit. Sed cur hoc ita interposuerit, plurimi
commentatores causas reddere neglexerunt, sed
<pb n="0405B"/>
a tribus tantum quantum adhuc sciam ratio hujus
interpositionis explicata est, quorum Hermini quidem
a rerum veritate longe disjuncta est. Ait enim idcirco
Aristotelem de notis animae passionum interposuisse
sermonem, ut utilitatem propositi operis
inculcaret. Disputaturus enim de vocibus quae sunt
notae animae passionum, recte de his quaedam promisit.
Nam cum suae nullus animae passiones ignoret,
notas quoque cum animae passionibus non nescire
utilissimum est, neque enim illae cognosci possunt nisi
per voces quae sunt earum scilicet notae. Alexander
vero aliam hujusmodi interpositionis reddit causam,
quoniam, inquit, nomina et verba interpretatione simplici
continentur. Oratio vero ex verbis nominibusque
conjuncta est, et in ea jam veritas aut falsitas invenitur;
<pb n="0405C"/>
sive autem quilibet sermo sit simplex, sive jam
oratio conjuncta atque composita, ex his quae significantur
momentum sumunt. In illis enim prius est
eorum ordo et continentia, post redundat in voces;
quocirca quoniam significantium momentum ex his
quae significantur oritur, idcirco prius nos de his quae
voces ipsae significant docere proponit. Sed Herminus
hoc loco repudiandus est. Nihil enim tale quod
ad causas propositae sententiae pertineret explicuit.
Alexander vero strictim proxima intelligentia praetervectus
tetigit quidem causam, non tamen principalem
rationem Aristotelicae propositionis exsolvit.
Sed Porphyrius hanc ipsam plenius causam originemque
sermonis hujus ante oculos collocavit, qui
omnem apud priscos philosophos de significationis
<pb n="0405D"/>
vi contentionem litemque retexuit. Ait namque dubie
apud antiquorum philosophorum sententias constitisse
quid esset proprie quod vocibus significaretur:
putabant namque alii res vocibus designari,
earumque vocabula esse ea quae sonuerint in vocibus
arbitrantur. Alii vero incorporeas quasdam naturas
meditabantur, quarum essent significationes quaecunque
vocibus designarentur, Platonis aliquo modo
species incorporeas aemulati dicentis, hoc ipsum
homo et hoc ipsum equus, non hanc cujuslibet subjectam
substantiam, sed ipsum illum hominem specialem
et illum ipsum equum universaliter et incorporaliter
cogitantes, incorporeas quasdam naturas constituebant,
quas ad significandum primas venire putabant,
<pb n="0406A"/>
et cum aliis item rebus in significationibus
posse conjungi, ut ex his aliqua enuntiatio vel oratio
conficeretur. Alii vero sensus, alii imaginationes significari
vocibus arbitrabantur. Cum igitur ista esset
contentio apud superiores, et haec usque ad Aristotelis
pervenisset aetatem, necesse fuit ut qui nomen et
verbum significativa esset diffiniturus, praediceret
quorum ista designativa sint. Aristoteles enim nominibus
et verbis res subjectas significari non putat,
nec vero sensus vel etiam imaginationes. Sensuum
quidem non esse significativas voces nomina et verba
in opere de justitia declarat dicens: <foreign xml:lang="greek">Φύσει γὰρ διηνέχθησαντάτε
νοήματα καὶ τὰ αἰσθηματα,</foreign> quae interpretari
Latine potest hoc modo: <hi>Natura enim sunt diversa
intellectus et sensus.</hi> Differre igitur aliquid arbitratur
<pb n="0406B"/>
sensus atque intellectus; sed qui passiones animae a
vocibus significari dicit, is non de sensibus loquitur.
Sensus enim passiones corporis sunt. Si igitur ita
dixisset passiones corporis a vocibus significari,
tunc merito sensus intelligeremus. Sed quoniam passiones
animae nomina et verba significare proposuit,
non sensus sed intellectus eum dicere putandum est.
Sed quoniam imaginatio quoque res animae est, dubitaverit
aliquis ne forte passiones animae imaginationes,
quas Graeci <foreign xml:lang="greek">φαντασίας</foreign> nominant, dicat. Sed haec
in libris de Anima verissime diligentissimeque separavit
dicens: <foreign xml:lang="greek">Ἔστι δὲ φαντασία ἕτερον καταφάσεως καὶ
ἀποφάσεως, συμπλοκὴ γὰρ νοημάτων ἐστὶ τὸ ἀληθὲς ἢ ψεῦδος,
τὰ δὲ πρῶτα νοήματα τί διοίσει τοῦ μὴ αὐτὰ φαντάσματα
εἶναι; Ἦ οὐδ' αὐτὰ φαντάσματα ἀλλ' οὐκ ἄνευ φαντασμάτων.</foreign>
<pb n="0406C"/>
Quod sic interpretatur. <hi>Est autem imaginatio
diversa ab affirmatione et negatione, complexio namque
intellectuum est veritas vel falsitas, primi vero intellectus
quid discrepabunt, ut non sint imaginationes?
Certe neque haec sunt imaginationes, sed sine imaginationibus
non sunt.</hi> Quae sententia demonstrat aliud
quidem esse imaginationes, aliud intellectus, ex intellectuum
quidem complexione affirmationes fieri et
negationes: quocirca illud quoque dubitavit, utrum
primi intellectus imaginationes quaedam essent. Primos
autem intellectus dicimus, qui simplicem rem
concipiunt, ut si quis dicat Socrates solum, dubitatque
utrum hujusmodi intellectus, qui in se nihil neque
veri continet neque falsi, intellectus sit, an ipsius
Socratis imaginatio. Sed de hoc quoque aperte
<pb n="0406D"/>
quidem videtur ostendere, ait enim an certe neque
haec sunt imaginationes, sed non sine imaginationibus
sunt. Id enim quod hic sermo significat, qui est Socrates,
vel alius, simplex non est quidem imaginatio,
sed intellectus, qui intellectus praeter imaginationem
fieri non potest. Sensus enim atque imaginatio quaedam
primae figurae sunt, supra quas velut fundamento
quodam superveniens intelligentia nititur. Nam sicut
pictores solent designare lineatim corpus atque substernere
in corpore ubi coloribus cujuslibet exprimant
vultum, sic sensus atque imaginatio naturaliter
in animae perceptione substernitur. Nam cum res
aliqua sub sensum vel cogitationem cadit, prius ejus
necesse est ut quaedam imaginatio nascatur. Post
<pb n="0407A"/>
vero plenior superveniat intellectus, cunctas ejus
explicans partes quae confuse fuerant imaginatione
praesumptae. Quocirca imperfectum quiddam est imaginatio.
Nomina vero et verba non curta quaedam,
sed perfecta significant: quare recta Aristotelis sententia
est, quaecunque in verbis nominibusque versantur,
ea neque sensus, neque imaginationis, sed
solam significare intellectuum qualitatem. Unde illud
quoque ab Aristotele fluentes Peripatetici rectissime
posuere, tres esse orationes, unam quae scribi possit
litteris, alteram quae voce proferri, tertiam quae cogitatione
connectitur, unamque intellectibus, alteram
voce, tertiam litteris contineri. Quocirca quoniam id
quod significaretur a vocibus intellectus esse Aristoteles
putabat, nomina vero et verba significativa
<pb n="0407B"/>
esse in eorum erat diffinitionibus positurus, recte
quorum essent significativa praedixit, erroremque
lectoris ex multiplici veterum lite venientem sententiae
suae manifestatione compescuit, atque hoc modo
nihil in eo deprehenditur esse superfluum, nihilque
ab ordinis continuatione sejunctum. Quaerit vero
Porphyrius cur ita dixerit: Sunt ergo ea quae sunt
in voce, et non sic, sunt ergo voces; et rursus cur
ita et ea quae scribuntur, et non dixerit, et litterae,
quod resolvit hoc modo. Dictum est tres esse apud
Peripateticos orationes, unam quae litteris scribitur,
aliam quae profertur in voce, tertiam quae conjungeretur
in animo. Quod si tres orationes sunt, partes
quoque orationis triplices esse nulla dubitatio est.
Quare quoniam verbum et nomen principaliter orationis
<pb n="0407C"/>
partes sunt, erunt alia verba et nomina quae
scribantur, alia quae dicantur, alia quae tacita mente
tractentur. Ergo quoniam proposuit dicens: Primum
oportet constituere quid sit nomen et quid sit verbum,
triplex autem nominum natura est atque verborum,
de quibus potissimum proposuerit, et quae
diffinire velit ostendit, et quoniam de his nominibus
loquitur ac verbis, quae voce proferuntur, idipsum
planius explicans ait: Sunt ergo ea quae sunt in
voce earum quae sunt in anima passionum notae, et
ea quae scribuntur eorum quae sunt in voce, velut si
diceret: Ea verba et ea nomina quae in vocali oratione
proferuntur, animae passiones denuntiant. Illa autem
rursus verba et nomina quae scribuntur, eorum verborum
nominumque significationi praesunt quae voce
<pb n="0407D"/>
proferuntur. Nam sicut vocalis orationis verba et
nomina conceptiones animi intellectusque significant,
ita quoque verba et nomina illa quae in solis litterarum
formulis jacent illorum verborum et nominum
significativa sunt quae loquimur, id est quae per vocem
sonamus; nam quod ait: Sunt ergo ea quae sunt
in voce, subaudiendum est nomina et verba. Et rursus
cum dicit: Et ea quae scribuntur, idem subnectendum
rursus est, verba scilicet et nomina. Et quod
rursus adjecit: Eorum quae sunt in voce, addendum
est, eorum nominum atque verborum quae profert
atque explicat vocalis oratio. Quod si nihil deesset
omnino, ita foret totius plenitudo sententiae. Sunt
ergo ea nomina et verba quae in voce sunt earum quae
<pb n="0408A"/>
sunt in anima passionum notae, et ea verba et nomina
quae scribuntur eorum verborum et nominum quae
sunt in voce: quod communiter subintelligendum est.
licet ea quae subjunximus deesse videantur; quare non
est disjuncta sententia, sed primae propositioni continua.
Nam cum quid sit verbum, et quid nomen
diffinire constituit, cum nominis et verbi natura sit
multiplex, de quo nomine et verbo tractare vellet
clara significatione distinxit. Incipiens igitur ab his
nominibus et verbis quae in voce sunt, quorum essent
significativa disseruit. Ait enim haec passiones animae
designare. Illud quoque adjecit quibus ipsa nomina
et verba quae in voce sunt designentur, his scilicet
quae litterarum formulis exprimuntur. Sed quoniam
non omnis vox significativa est, verba autem et nomina
<pb n="0408B"/>
nunquam significationibus carent; quoniamque
non omnis vox quae significat quadam positione designat,
sed quaedam naturaliter, ut lacrymae, gemitus
atque moeror, animalium quoque caeterorum quaedam
voces naturaliter aliquid ostendunt, ut ex canum latrantibus
iracundia, eorumque alia quadam voce
blandimenta monstrantur; verba autem et nomina
positione significant, nec solum sunt verba et nomina
voces, sed voces significativae, nec solum voces significativae,
sed etiam quae positione designent aliquid,
non natura, non dixit; sunt igitur voces earum
quae sunt in anima passionum notae; namque neque
omnis vox significativa est, et sunt quaedam significativae
quae naturaliter non positione significent:
quod si ita dixisset, nihil ad proprietatem verborum
<pb n="0408C"/>
et nominum pertineret. Quocirca non voluit communiter
dicere voces, sed dixit tantum ea quae sunt in
voce. Vox enim universale quiddam est, nomina
vero et verba partes, pars autem omnis in toto est,
verba ergo et nomina quoniam sunt intra vocem,
recte dictum est, ea quae sunt in voce, velut si diceret,
quoniam intra vocem continentur, intellectuum
designativa sunt; sed hoc simile est ac si ita dixisset,
vox certo modo se habens significat intellectus. Non
enim (ut dictum est) nomen et verbum voces tantum
sunt. Sicut nummus quoque non solum aes impressum
quadam figura est, ut nummus vocetur, sed
etiam ut alterius sit rei pretium; eodem quoque
modo verba et nomina non solum voces sunt, sed
positae ad quamdam intellectuum significationem.
<pb n="0408D"/>
Vox enim quae nihil designat, ut est gargulus, licet
eam grammatici figuram vocis intuentes nomen esse
contendant, tamen eam nomen philosophia non putavit,
nisi sit posita ut designaret aliquam animi
conceptionem, eoque modo significare aliquid rerum
possit, etenim nomen alicujus nomen esse necesse
erit; sed si vox aliqua nihil designat, nullius nomen
est; quare si nullius nomen est, nec nomen quidem
esse dicitur. Atque ideo hujusmodi vox, id est significativa,
non vox tantum, sed verbum vocatur aut
nomen, quemadmodum nummus non aes, sed proprio
nomine nummus, quo ab alio aere discrepet, nuncupatur.
Ergo Aristotelis haec sententia qua ait ea quae
sunt in voce, nihil aliud designat nisi eam vocem,
<pb n="0409A"/>
quae non solum vox sit, sed quae cum vox sit, habeat
tamen aliquam proprietatem et aliquam quodammodo
figuram positae significationis impressam,
horum vero, id est verborum et nominum quae sunt
in voce, aliquo modo sese habente, ea sunt scilicet
significativa quae scribuntur, ut hoc quod dictum est,
quae scribuntur, de verbis ac nominibus dictum, quae
sunt in litteris, intelligatur. Potest vero haec quoque
esse ratio cur dixerit, et ea quae scribuntur, quoniam
litteras et scriptas figuras et voces, quae eisdem significantur
formulis, nuncupamus, ut <hi>a</hi> et ipse sonus
litterae nomen capit, et illa quae in subjecto caerae
vocem significans forma describitur. Designare ergo
volens quibus verbis atque nominibus ea quae in voce
sunt apparent, non dixit litteras, quod ad sonos
<pb n="0409B"/>
etiam referri poterat litterarum, sed ait quae scribuntur,
ut ostenderet de his litteris dicere quae in scriptione
constiterunt, id est quarum figura et in caera,
stylo, et in membrana, calamo posset effingi. Alioqui
illa etiam quae in sonis sunt, ad ea nomina referuntur
quae in voce sunt, quoniam sonis illis nomina
et verba junguntur. Sed Porphyrius de utraque expositione
judicavit dicens: Id quod ait, et quae scribuntur,
non potius ad litteras, sed ad verba et nomina
quae posita sunt in litterarum inscriptione, referendum.
Restat igitur ut illud quoque addamus cur non
ita dixerit. Sunt ergo ea quae sunt in voce intellectuum
notae. Sed ita, earum quae sunt in anima passionum
notae. Nam cum ea quae sunt in voce res intellectusque
significent, principaliter quidem intellectus,
<pb n="0409C"/>
res vero quas ipsa intelligentia comprehendit, secundaria
significatione per intellectuum medietatem, intellectus
ipsi non sine quibusdam passionibus sunt,
quae in animam ex subjectis veniunt rebus. Passus
enim quilibet ejus rei proprietatem, quam intellectu
complectitur, ad ejus enuntiationem designationemque
contendit: cum enim quis aliquam rem intelligit,
prius imaginatione formam necesse est intellectae rei
proprietatemque suscipiat, et fiat vel passio, vel cum
passione quaedam intellectus perceptio; hac vero posita
ac in mentis sedibus collocata, fit indicandae ad
alterum passionis voluntas, cui actus quidem continuandae
intelligentiae protinus ex intimae rationis potestate
supervenit, quem explicat scilicet et effudit
oratio, nitens ea quae primitus in mente fundata est
<pb n="0409D"/>
passione, sive, quod est verius, progressa oratio, progrediente
simul et significatione et significantis se
orationis motibus adaequante. Fit vero haec passio
velut figurae alicujus impressio, sed ita ut in animo
fieri consuevit. Aliter namque naturaliter est in re
qualibet propria figura, aliter vero ejus ad animum
forma transfertur, velut non eodem modo caerae, vel
marmori, vel chartis, litterae, id est vocum signa,
mandantur, et imaginationem Stoici a rebus in animam
translatam loquuntur, sed cum adjectione semper,
dicentes, ut in anima fieri consuevit. Quocirca
cum omnis animae passio rei quaedam videatur esse
proprietas, porro autem cum designativae voces intellectuum
principaliter, rerum dehinc a quibus intellectus
<pb n="0410A"/>
profecti sunt significatione nitantur, quidquid
est in vocibus significativum, id animae passiones
designat; sed hae passiones animorum ex rerum similitudine
procreantur: videns namque aliquis sphaeram,
vel quadratum, vel quamlibet rerum aliam
figuram, eam in animi intelligentia quadam vi ac
similitudine capit. Nam qui sphaeram viderit, ejus
similitudinem in animo perpendit et cogitat, atque
ejus in animo quamdam passus imaginem, id cujus
imaginem patitur agnoscit. Omnis vero imago rei,
cujus imago est similitudinem tenet; mens igitur
cum intelligit, rerum similitudinem comprehendit.
Unde fit ut cum duorum corporum majus unum,
minus alterum contuemur, a sensu postea remotis
corporibus illa ipsa corpora cogitantes, illud quoque
<pb n="0410B"/>
memoria servante, noverimus sciemusque quod minus,
quod vero majus corpus fuisse conspeximus, quod
nullatenus eveniret nisi quas mens semel passa est
rerum similitudines obtineret. Quare quoniam passiones
animae quas intellectus vocant rerum quaedam
similitudines sunt, idcirco Aristoteles cum paulo
post de passionibus animae loqueretur continenti
ordine ad similitudines transitum fecit, quoniam nihil
differt utrum passiones diceret an similitudines. Eadem
namque res animae quidem passio est, rei vero
similitudo. Et Alexander hunc locum: Sunt ergo ea
quae sunt in voce earum quae sunt in anima passionum
notae, et ea quae scribuntur eorum quae sunt in voce,
et quemadmodum nec litterae omnibus eaedem, sic
nec eaedem voces, hoc modo conatur exponere. Proposuit,
<pb n="0410C"/>
inquit, ea quae sunt in voce intellectus animi
designare, et hoc probat exemplo. Eodem enim modo
ea quae sunt in voce passiones animae significant
quemadmodum ea quae scribuntur voces designant,
ut id quod ait et ea quae scribuntur ita intelligamus,
tanquam si diceret, quemadmodum etiam ea quae
scribuntur eorum quae sunt in voce, ea vero quae scribuntur,
inquit Alexander, notas esse vocum, id est
nominum ac verborum: ex hoc monstravit quod dixit,
et quemadmodum nec litterae omnibus eaedem, sic
nec eaedem voces. Signum namque est vocum ipsarum
significationem litteris contineri, quod ubi variae
sunt litterae et non eaedem quae scribuntur, varias
quoque voces esse necesse est, haec Alexander. Porphyrius
vero quoniam tres proposuit orationes, unam
<pb n="0410D"/>
quae litteris contineretur, secundam quae verbis ac
nominibus personaret, tertiam quam mentis evolveret
intellectus, id Aristotelem significare pronuntiat, cum
dicit: Sunt ergo ea quae sunt in voce earum quae sunt
in anima passionum notae, quod ostenderet ac si ita
dixisset, Sunt ergo ea quae sunt in voce, et verba, et
nomina animae passionum notae; et quoniam monstravit
quorum voces essent significativae, illud quoque docuisse
pronuntiat quibus signis verba et nomina panderentur,
ideo addidisse, et ea quae scribuntur eorum quae
sunt in voce, tanquam si diceret, ea quae scribuntur
nomina et verba eorum quae sunt in voce nominum
et verborum notae sunt, nec disjunctam esse sententiam,
nec (ut Alexander putat) id quod ait: Et ea qua
<pb n="0411A"/>
scribuntur, ita intelligendum, tanquam si diceret, sicut
ea quae scribuntur, id est litterae, illa quae sunt in voce
significant, ita ea quae sunt in voce notas esse animae
passionum. Primo quidem quod ad simplicem sensum
nihil addi oportet, deinde quod tam brevis ordo,
tanquam necessaria orationis non est intercidenda
partitio, tertio quoniam si similis est significatio
litterarum vocumque, quae est vocum et animae passionum,
oporteret sicut voces diversis litteris permutantur,
ita quoque passiones animae diversis vocibus
permutari, quod non fit, idem namque intellectus
variatis potest vocibus significari. Sed Alexander
id quod eum sensisse superius memoravi, hoc probare
nititur argumento. Ait enim etiam in hoc quoque
similem esse significationem litterarum ac vocum,
<pb n="0411B"/>
quoniam sicut litterae non naturaliter voces, sed positione
significant, ita quoque voces non naturaliter
animi intellectus, sed aliqua positione designant. Sed
qui prius recepit, ut id quod Aristoteles ait: Et ea
quae scribuntur, ita dictum esse tanquam si diceret,
sicut ea quae scribuntur, quidquid ad hanc sententiam
videtur adjungere, aequaliter non dubitatur errare.
Quocirca nostro judicio qui rectius tenere volent,
Porphyrii sententiis applicabunt. Aspasius quoque
secundae sententiae Alexandri, quam supra posuimus,
valde consentit, qui a nobis in eodem quo Alexander
errore culpabitur. Aristoteles vero duobus modis has
notas esse putat, litterarum, vocum, passionumque
animae constitutas, uno quidem positione, alio vero
naturaliter. Atque hoc est quod ait, Et quemadmodum
<pb n="0411C"/>
nec litterae omnibus eaedem, sic nec eaedem voces. Nam
si litterae voces, ipsae vero voces intellectus animi naturaliter
designarent, omnes homines eisdem litteris,
eisdem etiam vocibus uterentur. Quod quoniam apud
omnes nec eaedem litterae, neque eaedem voces sunt,
constat eas non esse naturales. Sed hic duplex lectio
est. Alexander enim hoc modo legi putat oportere:
Quorum autem hae primo notae, eaedem omnibus passiones
animae sunt, et quorum eaedem similitudines,
res etiam eaedem. Volens enim Aristoteles ea quae
positione significant ab iis quae aliquid designant naturaliter
segregare, hoc interposuit, ea quae positione
significant varia esse; ea vero quae naturaliter apud
omnes eadem. Et inchoans quidem a vocibus ad litteras
venit, easque primo non esse naturaliter significativas
<pb n="0411D"/>
demonstrat dicens: Et quemadmodum nec
litterae omnibus eaedem, sic nec eaedem voces; nam
si idcirco probantur litterae non esse naturaliter significantes,
quod apud alios aliae sint ac diversae,
eodem quoque modo probabile erit voces quoque
non naturaliter significare, quoniam singulae hominum
gentes non iisdem inter se vocibus colloquuntur.
Volens vero similitudinem intellectuum rerumque
subjectarum docere naturaliter constitutam, ait:
Quorum autem hae primo notae, eaedem omnibus
passiones animae sunt, quorum, inquit, voces quae
apud diversas gentes ipsae quoque diversae sunt significationem
retinent, quae scilicet sunt animae passiones,
illae apud omnes eaedem sunt. Neque enim
<pb n="0412A"/>
fieri potest ut quod apud Romanos homo intelligitur,
lapis apud barbaros intelligatur. Eodem quoque modo
de caeteris rebus. Ergo hujusmodi sententia est,
quae dicit ea quae voces significent apud omnes hominum
gentes non mutari, ut ipsae quidem voces,
sicut supra monstravit cum dixit quemadmodum nec
litterae omnibus eaedem, sic nec eaedem voces, cum
apud plures diversae sint, illud vero quod voces ipsae
significant apud omnes homines idem sit, nec ulla
ratione valeat permutari, qui sunt scilicet intellectus
rerum, qui quoniam naturaliter sunt permutari non
possunt. Atque hoc est quod ait, Quorum autem hae
primo notae, id est voces eaedem omnibus passiones animae
sunt, ut demonstraret voces quidem esse diversas,
quorum autem ipsae voces significativae essent, quae sunt
<pb n="0412B"/>
scilicet animae passiones, easdem apud omnes esse, nec
ulla ratione, quoniam sunt constitutae naturaliter,
permutari. Nec vero in hoc constituit ut de solis
vocibus atque intellectibus loqueretur. Sed quoniam
voces atque litteras non esse naturaliter constitutas
per id significavit, quod eas non apud omnes easdem
esse proposuit, rursus intellectus quos animae passiones
vocat, per hoc esse naturales ostendit, quod
apud omnes iidem sint, a quibus, id est intellectibus,
ad res transitum fecit. Ait enim quorum hae similitudines,
res etiam eaedem. Hoc scilicet sentiens,
quod res quoque naturaliter apud omnes essent
eaedem: sicut enim ipsae animae passiones quae ex
rebus sumuntur apud omnes homines eaedem sunt, ita
quoque etiam ipsae res quarum similitudines sunt animae
<pb n="0412C"/>
passiones eaedem apud omnes sunt. Quocirca res
quoque naturales sunt, sicut sunt etiam similitudines
rerum, quae sunt passiones animae. Herminus vero
huic est expositioni contrarius. Dicit enim non esse
verum eosdem apud omnes homines esse intellectus,
quorum voces significativae sunt. Quid enim, inquit,
in aequivocatione dicetur? ubi unus idemque vocis
modus plura significat; sed magis hanc lectionem
veram putat, ut ita sit. Quorum autem hae primo notae,
hae omnibus passiones animae sunt, et quorum hae
similitudines, res etiam eaedem: ut demonstrasse
videatur quorum voces significativae sint, vel quorum
passiones animae similitudines. Et hoc simpliciter
accipiendum est secundum Herminum, ut ita dicamus,
Quorum voces significativae sunt, illae sunt animae
<pb n="0412D"/>
passiones, tanquam diceret: animae passiones sunt,
quas significant voces, et rursus quorum similitudines
sunt ea quae intellectibus continentur, illae
sunt res. Tanquam si dixisset, res sunt quas intellectus
significant. Sed Porphyrius de utrisque acute
subtiliterque judicat, et Alexandri sententiam magis
probat, quod dicat non debere dissimulari de multiplici
aequivocationis significatione. Nam et qui dicit
ad unam quamlibet rem accommodat animum, scilicet
quam intelligens voce declarat, et unum rursus
intellectum quemlibet is qui audit exspectat. Quod
si cum uterque ex uno nomine res diversas intelligit,
ille qui nomen aequivocum dixit, designet clarius
quid illo nomine significare voluerit, accipit mox qui
<pb n="0413A"/>
audit, et ad unum intellectum utrique conveniunt,
qui rursus fit unus apud eosdem illos apud quos
primo diversae fuerant animae passiones propter aequivocationem
nominis. Neque enim fieri potest ut qui
voces positione significantes a natura eo distinxit
quod easdem omnes esse non diceret, eas res quas
naturaliter esse proponebat, non eo tales esse monstraret,
quod apud omnes easdem esse contenderet.
Quocirca Alexander, vel propria sententia, vel
Porphyrii auctoritate probandus est. Sed quoniam
ita dixit Aristoteles, Quorum autem hae primo notae,
eaedem omnibus passiones animae sunt, quaerit
Alexander si rerum nomina sunt, quid causae est ut
primo intellectuum notas esse voces dixerit Aristoteles.
Rei enim ponitur nomen, ut cum dicimus
<pb n="0413B"/>
homo, significamus quidem intellectum, rei tamen
nomen est, id est animalis, rationalis, mortalis. Cur
ergo non primarum rerum magis notae sunt voces
quibus ponuntur, potius quam intellectuum? Sed
fortasse quidem ob hoc dictum est, inquit, quod licet
voces rerum nomina sint, tamen non idcirco utimur
vocibus, ut res significemus, sed ut eas quae nobis ex
rebus innatae sunt animae passiones. Quocirca propter
quorum significantiam voces ipsae proferuntur, recte
eorum primo esse dixit notas. In hoc vero Aspasius
permolestus est. At enim qui fieri potest, ut eaedem
apud omnes animae passiones sint, cum tam diversa
sententia de justo ac bono sit? Arbitratur enim
Aspasius passiones animae non de rebus incorporalibus,
sed de his tantum quae sensibus capi possunt,
<pb n="0413C"/>
Aristotelem passiones animae dixisse, quod perfalsum
est. Neque enim unquam intellexisse dicetur, qui
fallitur, et fortasse quidem passionem animi habuisse
dicetur, quicunque id quod bonum est, non eodem
modo quo est, sed aliter, arbitratur, intellexisse vero
non dicitur. Aristoteles autem cum de similitudine
loquitur, de intellectu pronuntiat. Neque enim fieri
potest ut qui quod bonum est malum esse arbitretur,
similitudinem boni mente conceperit. Neque enim
intellexit rem subjectam, sed quoniam quae sunt justa
ac bona ad positionem omnia naturamve referuntur,
et si de justo ac bono ita loquitur, ut de eo quod
civile jus, aut civilis injuria dicitur, recte non eaedem
sunt passiones animae, quoniam civile jus, civile
bonum positione est, non natura. Naturale vero bonum
<pb n="0413D"/>
atque justum apud omnes gentes idem est. Et de Deo
quoque idem est, cujus quamvis cultura diversa sit,
idem tamen cujusdam eminentissimae naturae est
intellectus. Quare repetendum breviter a principio
est, partibus enim ad orationem usque pervenit:
nam quod se prius quid esset nomen, quid verbum
constituere dixit, hae minime partes orationis sunt;
quod vero affirmationem et negationem, jam de
composita ex verbis et nominibus oratione loquitur,
quae eaedem rursus partes sunt enuntiationis. Et
post enuntiationis propositionem, de oratione loqui
proposuit, cujus ipsa quoque enuntiatio pars est. Et
quoniam (ut dictum est) triplex est oratio, quae in
litteris, quae in voce, quae in intellectibus est, qui
<pb n="0414A"/>
verbum et nomen diffiniturus esset, eaque significativa
positurus, dicit prius quorum significativa sint ipsa
verba et nomina, et inchoat quidem ab his nominibus
et verbis quae sunt in voce dicens: Sunt ergo
ea quae sunt in voce, et demonstrat quorum sunt significativa,
adjiciens eorum quae sunt in anima passionum
notae. Rursus nominum ipsorum verborumque
quae in voce sunt ea verba et nomina quae essent
in litteris constituta significativa esse declarat dicens,
et ea quae scribuntur eorum quae sunt in voce. Et
quoniam quatuor ista quaedam sunt, litterae, voces,
intellectus, res, quorum litterae et voces positione
sunt, natura vero res atque intellectus, demonstravit
voces non esse naturaliter, sed positione, per
hoc quod ait non easdem esse apud omnes, sed
<pb n="0414B"/>
varias, ut est, et quemadmodum nec littera omnibus
eaedem, sic nec eaedem voces. Ut vero demonstraret
intellectus et res esse naturaliter, ait apud omnes eosdem
esse intellectus, quorum essent voces significativae,
et rursus apud omnes easdem res, quarum
similitudines essent animae passiones, ut est, quorum
autem hae primo notae, scilicet quae sunt in voce,
eaedem omnibus passiones animae sunt, et quorum hae
similitudines, res etiam eaedem. Passiones autem
animae dixit, quoniam alias diligenter ostensum est
omnem vocem animalis aut ex passione animae,
aut propter passionem proferri. Similitudinem vero
passionem animae vocavit, quod secundum Aristotelem
nihil est aliud intelligere, nisi cujuslibet
subjectae rei proprietatem atque imaginationem in
<pb n="0414C"/>
animae ipsius reputatione suscipere, de quibus
animae passionibus in libris se de Anima commemorat
diligentius disputasse. Sed quoniam demonstratum
est quomodo verba et nomina et oratio intellectuum
principaliter significativa sunt, quidquid est in
voce significationis ab intellectibus venit. Quare
prius paululum de intellectibus perspiciendum erat
ei qui aliquid recte de vocibus disputaret. Ergo quod
supra passiones animae et similitudines vocavit, idem
nunc apertius intellectum vocat dicens:</p>
          </div3>
<div3>
            <head>Est autem quemadmodum in anima aliquoties quidem ...</head>
<p> <hi>Est autem quemadmodum in anima aliquoties quidem
intellectus sine vero vel falso. Aliquoties autem cui
jam necesse est horum alterum inesse, sic etiam in voce.
Circa compositionem enim et divisionem est veritas et
falsitas. Nomina igitur ipsa et verba consimilia sunt
<pb n="0414D"/>
sine compositione et divisione intellectui, ut homo vel
album, quando non additur aliquid. Neque enim adhuc
verum vel falsum est, signum autem hujus est. Hircocervus
enim significat aliquid, sed nondum verum vel
falsum, si non, esse, vel non esse, addatur, vel simpliciter,
vel secundum tempus.</hi> </p>
<p>Quoniam nomen et verbum atque omnis oratio
significativa sunt animae passionum, ex ipsis sine
dubio quae designant in eisdem vocibus proprietas significationis
innascitur. Hic vero est totus atque continuus
Aristotelicae ordo sententiae. Quoniam, inquit,
ea primum vocibus significantur quae in animo et cogitatione
versantur, intellectuum vero alios quidem simplices,
et sine veri vel falsi enuntiatione perpendimus
<pb n="0415A"/>
ut cum nobis hominis proprietas tacita imaginatione
suggeritur, nulla namque ex hac intelligentiae simplicitate
vel veritatis nascitur vel falsitatis agnitio;
sunt vero intellectus quidam compositi atque conjuncti
in quibus inest jam quaedam vel veritatis vel
falsitatis inspectio, ut cum ad quamlibet simplicem
perceptionem mentis adjungitur aliud quod vel esse
aliquid vel non esse constituat, ut si ad hominis intellectum
esse vel non esse, vel album esse, vel album
non esse copuletur, fient enim cogitabiles orationes
veritatis vel falsitatis participes, hoc modo: Homo
est, homo non est, homo albus est, homo albus non
est, quarum quidem homo est, vel homo albus est,
compositio dicitur, nam prior esse atque hominem,
posterior hominem albo composita intellectus praedicatione
<pb n="0415B"/>
connectit, sin vero ad hominis intellectum
adjiciam quiddam, ut ita sit, homo est, vel non est,
vel albus est, aut aliquid tale, tunc in ipsa cogitatione
veritas aut falsitas innascitur; ergo, inquit,
quemadmodum aliquoties quidam simplices intellectus
sunt, qui vero falsoque careant, quidam vero in
quibus alterum horum reperiatur, sic etiam in voce.
Nam quae voces denuntiant simplices intellectus, ipsae
quoque a falsitate et veritate sejunctae sunt. Quae vero
hujusmodi significant intellectus in quibus jam vel
veritas vel falsitas constituta est, in ipsis quoque horum
alterum inveniri necesse est. Nam si quis hoc
solum dicit, homo vel album, vel etiam hircocervus,
quanquam ista quidem significent, quoniam tamen
significant simplices intellectus, manifestum est
<pb n="0415C"/>
omni veritatis vel falsitatis proprietate carere. Et
tota quidem sententia hoc modo se habet. Diligentius
tamen est attendendum quid est quod ait, Circa compositionem
enim et divisionem est veritas falsitasque;
quid etiam quod dictum est, nomina igitur ipsa et
verba consimilia sunt sine compositione vel divisione
intellectui; illud quoque cur composito nomine, vel
cur etiam usus est rei non subsistentis exemplo, ut
diceret, hircocervus enim significat aliquid. Nec illud
praetereundum est quid sit quod dictum est, vel
simpliciter vel secundum tempus. Et primum quidem
de eo dicendum est quod ait, Circa compositionem
enim et divisionem est veritas falsitasque. Quaeritur
namque utrumne omnis veritas circa compositionem
et divisionem sit, an quaedam est, quaedam vero minime.
<pb n="0415D"/>
Illud quoque an in omni compositione vel divisione
veritas falsitasque constituta sit, an hoc non
generaliter, sed in quadam compositionis vel divisionis
parte veritas falsitasque versetur. In opinionibus
namque veritas est, quoties ex subjecta re capitur
imaginatio vel etiam quoties, ita ut sese res habet,
imaginationem accipit intellectus; falsitas vero est
quoties aut non ex subjecto, aut ita ut sese res non
habet imaginatio subjicitur intellectui; sed adhuc in
veritate atque falsitate nihil equidem aliud reperitur,
nisi quaedam opinionis habitudo ad subjectam rem.
Qua enim habitudine et quomodo sese habet imaginatio
ad rem subjectam, hoc solum in hac veritate
vol falsitate perspicitur, quam quidem habitudinem
<pb n="0416A"/>
nullus dixerit compositionem. In hoc vero divisionis
nullus ne fictus quidem modus intelligi potest. Illud
quoque considerandum est numne aliqua sit in his
compositio vel divisio, quae secundum substantiam
suam vera dicuntur aut falsa, ut est vera voluptas
bene vivendi, ut est falsa voluptas bellandi. Etiam
illud quoque respiciendum est, quod in omnium maximo
Deo quidquid intelligitur, non in eo accidentaliter,
sed substantialiter intelligitur, etenim quae bona
sunt substantialiter de eo non accidentaliter credimus.
Quod si substantialiter credimus Deum, Deum vero
nullus dixerit falsum, nihilque in eo accidentaliter
poterit evenire, ipsa veritas Deus dicendus est; ubi
est igitur compositio vel divisio in iis quae simplicia
naturaliter sunt, nec ulla cujuslibet rei collatione
<pb n="0416B"/>
junguntur. Quare non omnis veritas neque falsitas
circa compositionem divisionemque constat, sed sola
tantum quae in intellectuum multitudine fit, et in prolatione
dicendi. Nam in ipsa quidem habitudine imaginationis
et rei nulla compositio est, in conjunctione
vero intellectuum compositio fit. Nam cum dico, Socrates
ambulat, hoc ipsum quidem, quod eum ambulare
concepi, nulla compositio est; quod vero intellectus
progressione ambulationem cum Socrate
conjungo, quaedam jam facta est compositio. Quod si
hoc oratione protulero, rursus eadem compositio
est, et circa eam vis veritatis et falsitatis apparet.
Quocirca in his solis compositionibus invenitur veritas
atque mendacium, de quibus tota nunc quaestio
est, in nomine scilicet et in verbo, in negatione et
<pb n="0416C"/>
affirmatione, in enuntiatione et oratione. Quam scilicet
compositione veritatis et falsitatis naturam ab
intellectibus accipientes in vocis prolatione conservant.
De divisione autem quae ad negationem pertinet,
deque compositione quae ad affirmationem, paulo
post enucleatius dicam. Nunc illud videndum est,
utrum verum sit circa omnem compositionem, circaque
omnem divisionem, veritatem vel mendacium
provenire, quod omnino falsum est. Quis enim dixerit
hujusmodi nominum conjunctionem, et Socrates
et Plato, vel si a se haec nomina dividantur, nec
Socrates nec Plato, veri aliquam falsive tenere significantiam?
Quare confitendum est neque circa omnem
divisionem, neque circa omnem compositionem,
eam scilicet quae in oratione versatur, mendacium
<pb n="0416D"/>
veritatemque subsistere. Sed illud verissimum est,
quod omnis quae est in oratione veritas falsitasque,
in compositione et divisione nascitur, non tamen
omnis orationis compositio vel divisio verum retinet
aut falsum. Ergo si sic dixisset, circa omnem compositionem
vel divisionem veritas falsitasque est,
mentiretur. Sed quoniam dixit simpliciter, veritas
falsitasque circa compositionem divisionemque est,
verissime subtilissimeque dixisse putandum est; illa
enim nomina quae ita dicuntur simplicia, ut veritatem
aut falsitatem quodammodo valeant designare, hujusmodi
sunt ut intra se atque intra significationem
suam quamdam retineant compositionem, ut si quis
dicat, lego. Hoc est enim dicere, lego, tanquam ei
<pb n="0417A"/>
dicat, ego lego. Hoc autem compositio est; vel quoties
interrogante alio, respondet alius, uno tantum
sermone, videtur quoque tunc simplex sermo veritatem
mendaciumque perficere, quod perfalsum est.
Audientis namque responsio ad totum ordinem superioris
enuntiationis adjungitur, ut si quis interroganti
mundusne animal sit, est, respondeat, videtur
haec una particula veritatem vel mendacium continere,
sed falso. Non enim una est, sed ad vim ipsius
responsionis intuenti tale est ac si diceretur
mundus animal est. Quod vero ait nomina ipsa et
verba consimilia esse, sine compositione vel divisione
intellectui, illud designat quod supra jam dixit,
ea quae sunt in voce notas esse animae passionum.
Quod si notae sunt, sicut litterae vocum in se similitudinem
<pb n="0417B"/>
gerunt, ita voces intellectuum. Et quoniam
dictum est cur de similitudine verborum et nominum
atque animae passionum dixerit, cur etiam circa
compositionem et divisionem falsum verumque esse
proposuerit, dicendum est quid sit ipsa compositio
vel divisio, in qua aut veritas aut falsitas invenitur.
Nam quoniam de simplici enuntiativa oratione perpendit,
ut posterius ipse in divisionedeclarat, dicens:
Est autem una prima oratio enuntiativa affirmatio,
deinde negatio, illam nunc compositionem designare
vult, quae alicujus vel substantiam constituit, vel
aliquid secundum esse conjungit. Nam cum dico, Socrates
est, hoc ipsum esse Socrati applico, et substantiam
ejus esse constituo. Sin vero dixero, Socrates
philosophus est, philosophiam et Socratem
<pb n="0417C"/>
secundum esse composui; vel si dicam, Socrates
ambulat, hujusmodi est tanquam si dicam, Socrates
ambulans est. Igitur quoties hujusmodi fuerit compositio,
quae secundum esse verbum vel substantiam
constituat, vel res conjungat, affirmatio dicitur, et in
ea veri falsique natura perspicitur: et quoniam omnis
negatio ad praedicationem constituitur, hujus enim
affirmationis quae est, Socrates est, negatio non ea
quae dicit, non Socrates est, sed ea quae pronuntiat,
Socrates non est; et ad id quod esse Socrates dictus
est, non, negatio apponitur, ut cum id dicamus non
esse, quod ante dictum est esse; ergo quoniam id
quod in affirmatione secundum esse vel constitutum,
vel conjunctum fuerit, ad id addita negatio separat vel
ipsam substantiae constitutionem, vel etiam factam
<pb n="0417D"/>
per id quod dictum est, esse aliquid, conjunctionem,
divisio vocatur. Quando enim dico, Socrates non
est, esse a Socrates ejunxi, et cum dico, Socrates
philosophus non est, Socratem ab eo quod est
philosophum esse, separavi, quam separationem,
quae ad negationem pertinet, divisionem vocavit.
Ergo manifestum est quod si simplex in animae
passionibus intellectus fuerit, cum ipse intellectus
nullam adhuc veri falsique retineat naturam,
eorum quoque prolationem ab utrisque esse separatam.
Sed cum compositio secundum esse facta vel
etiam divisio intellectibus, in quibus principaliter
veritas et falsitas procreatur, evenerit, quoniam ex
intellectibus voces capiunt significationem, eas quoque
<pb n="0418A"/>
secundum intellectuum qualitatem veras et falsas
esse necesse est. Maximam vero vim habet
exempli novitas et exquisita subtilitas. Ad demonstrandum
enim quod unum solum nomen neque verum
sit, neque falsum, posuit hujusmodi nomen,
quod compositum quidem esset, nulla tamen ejus
substantia reperietur. Si quod ergo unum nomen
veritatem posset falsitatemve retinere, posuit hujusmodi
nomen, quod est hircocervus, quod quoniam
omnino in rebus nulla illi substantia est, falsum aliquid
designare videtur, sed non designat aliquam
falsitatem. Nisi enim dicatur hircocervus vel esse
vel non esse, quanquam ipsum per se non sit, solum
tamen dictum nihil falsi in eo sermone verive perpenditur.
Ergo ad demonstrandam vim simplicis nominis,
<pb n="0418B"/>
quod omni veritate atque mendacio careat,
tale in exemplo posuit nomen, cui res nulla subjecta
sit. Quod si quid verum vel falsum unum nomen significare
posset, nomen quod eam rem esse designat,
quae in rebus non sit, omnino falsum esset: sed
non est; non igitur ulla veritas falsitasque in simplici
unquam nomine reperietur. Nec illud parvae
curae fuit, nomen non ponere quod omnino nihil significaret,
sed quod cum significaret quiddam, tamen
verum aut falsum esse non posset, ut non videretur
veritatis falsitatisque causa esse, eo quoniam
nihil significaret; sed quoniam esset simpliciter dictum:
quanquam in eodem illud quoque conficit, ut
ostenderet non solum simplex nomen veritate atque
mendacio esse alienissimum, sed etiam composita
<pb n="0418C"/>
quoque nomina, si non habeant aliquam secundum
esse vel non esse (sicut superius dictum est) compositionem,
verum vel falsum significare non posse;
tanquam si diceret, non solum simplex nomen praeter
aliquam compositionem, nihil verum falsumve
significat, sed etiam composita utroque carent (sicut
jam ipse dixit) nisi illis aut esse aut non esse addatur,
vel simpliciter, vel secundum tempus. Hoc vero
idcirco addidit quod in quibusdam ita enuntiationes
fiunt, ut quod de ipsis dicitur, secundum substantiam
proponatur, in quibusdam vero hoc ipsum
esse quod additur non substantiam sed praesentiam
quamdam significet. Cum enim dicimus Deus
est, non eum dicimus nunc esse, sed tantum in substantia
esse, ut hoc ad immutabilitatem potius substantiae
<pb n="0418D"/>
quam ad tempus aliquod referatur. Si autem
dicimus, dies est, ad nullam diei substantiam pertinet,
nisi tantum ad temporis constitutionem: hoc
enim quod significat tale est, tanquam si dicamus
nunc est: quare cum dicimus esse ut substantiam designemus,
simpliciter est addimus; cum vero ita ut
aliquid praesens significetur, secundum tempus. Haec
est una quam diximus expositio. Alia vero hujusmodi
est. Esse aliquid duobus modis dicitur, aut
simpliciter, aut secundum tempus: simpliciter quidem
secundum praesens tempus, ut si quis dicat, hircocervus
est, praesens autem quod dicitur, tempus
non est, sed confinium tempus, temporum, finis
namque praeteriti est futurique principium. Quocirca
<pb n="0419A"/>
quisquis secundum praesens hoc sermone quod
est esse utitur, simpliciter utitur, qui vero aut praeteritum
jungit aut futurum, ille non simpliciter, sed
jam in ipsum tempus incurrit. Tempora namque (ut
dictum est) duo ponuntur, praeteritum atque futurum.
Quod si quis cum praesens nominat, simpliciter
dicit, cum utrumlibet praeteritum vel futurum dixerit,
secundum tempus utitur enuntiatione. Est quoque
tertia hujusmodi expositio, quod aliquoties ita
tempore utimur, ut indefinite dicamus; ut si quis dicat,
est hircocervus, fuit hircocervus, erit hircocervus,
hoc indefinite et simpliciter dictum est. Sin
vero aliquis addat, nunc est, vel heri fuit, vel cras
erit, ad hoc ipsum esse quod simpliciter dicitur, addit
tempus. Quare secundum unam trium harum expositionum
<pb n="0419B"/>
intelligendum est quod ait, si non esse
vel non esse, addatur, vel simpliciter vel secundum
tempus. Sed ei quod ante proposuit, quemadmodum
esset aliquoties quidem in anima intellectus sine vero
vel falso, post quasi consequens reddidit nomina
ipsa per se verbaque esse simplicibus intellectibus
consimilia, ut homo vel album; ei vero quod ait, cui
jam necesse sit alterum horum inesse, nihil interim
reddidit, sed hoc eo supplevisse putabitur, quod ait,
sed nondum verum vel falsum est, si non esse vel
non esse addatur: haec est enim intellectuum quaedam
compositio, cui jam necesse est alterum horum
inesse, qua in oratione vel esse vel non esse additur.
Quocirca quoniam de nomine verboque proposuit,
et quam breviter potuit vocum, litterarum, intellectuum,
<pb n="0419C"/>
rerumque consequentias altissima ratione
monstravit, ad id quod primum proposuit dicens:
Primum oportet constituere, quid sit nomen
et quid verbum, ad haec inquam quae promiserat
diffinire revertitur. Nomen vero diffiniens, ita subjecit.</p>
          </div3>
        </div2>
<div2>
          <head>DE NOMINE.</head>

<div3>
            <head>Nomen igitur est vox significativa, ad placitum, ...</head>
<p> <hi>Nomen igitur est vox significativa, ad placitum,
sine tempore, cujus nulla pars est significativa, separata.
In nomine enim quod est equiferus, ferus per se
nihil significat, quemadmodum in oratione quae est,
equus ferus.</hi> </p>
<p>Omnis diffinitio generis constitutione formatur,
differentiarum vero compositione perficitur. Nam si
ad propositum genus differentias colligamus, easque
<pb n="0419D"/>
ad unam quam diffinire volumus speciem aptemus,
usque dum uni tantum speciei collectio illa conveniat,
nihil est quod ultra ad faciendam diffinitionem
desideretur, ut ipsum hominem si quis diffiniat generi
ejus quod est animal, duas necesse est differentias
jungat, rationale scilicet atque mortale, faciatque
hujusmodi ordinem, animal rationale mortale;
quae diffinitio, si ad hominem referatur, plena
est rationis substantiaeque descriptio. Volens ergo
Aristoteles diffinire quid esset nomen, prius ejus genus
sumpsit, dicens nomen vocem esse, idcirco scilicet
ut hoc quod dicimus nomen ab aliis quae non
voces, sed tantum soni, sunt separaret. Distat enim
sonus a voce: sonus enim est percussio aeris sensibilis,
<pb n="0420A"/>
vox vero flatus per quasdam gutturis partes
egrediens, quae arteriae vocantur quia aliqua linguae
impressione formatur. Et vox quidem nisi animantium
non est, sonus vero aliquoties inanimatorum
quoque corporum conflictatione perficitur. Quare
quia nomen vocem esse monstravit, ab aliis quae voces
non sunt, sed tantum soni, hanc orationis partem
separavit atque distribuit, et vocem quidem nominis
velut genus sumpsit. Habet namque aliud
quiddam speciei loco differens a nomine quod est
verbum; habet quoque quasdam locutiones quae nihil
ulla ratione significent, ut sunt articulatae voces
quarum ipsa significatio non potest inveniri, ut
scindapsus. Huic ergo generi alias differentias rursus
apponit, quod nomen sicut vox a sonis aliis segregavit,
<pb n="0420B"/>
ita quoque hae differentiae nomen ab aliis
speciebus sub voce positis dividant atque discernant;
quod enim addidit, nomen vocem esse significativam,
ab his inquam vocibus nomen disgregavit quae
nihil omnino significant, ut sunt syllabae. Syllabae
enim cum ex his totum nomen constet, adhuc ipsae
omnino nihil significant. Sunt quoque quaedam voces
litteris syllabisque compositae, quae nullam habent
significationem, ut est blitiri. Ergo quoniam videbantur
quaedam voces esse quae significatione carerent,
nomen quod vox est et alicujus designationis
semper causa profertur, non aliter diffiniendum erat,
nisi illud ante a non significantibus vocibus segregaret.
Itaque ait nomen esse vocem significativam ut
vocem quidem ab aliis sonis, significatione vero addita
<pb n="0420C"/>
ab iis quae sub voce sunt nihil designantia, segregaret.
Sed hoc nondum ad totam diffinitionem
valet; neque solum nomen vox significativa est, sed
sunt quaedam voces quae significant quidem, sed nomina
non sunt, ut ea quae a nobis in a i quibusaffectibus
proferuntur, ut cum quis gemitum edit, vel cum
dolore concitus emittit clamorem. Illud enim doloris
animi, illud corporis signum est, et cum sint voces
et significent quamdam vel animi vel corporis passionem,
nullus tamen gemitum clamoremque dixerit
nomen. Mutorum quoque animalium sunt quaedam
voces quae significent: ut canum latratus iras
significat canum, alia vox autem mollior quaedam
blandimenta designat, quare adjecta differentia
separandum erat nomen ab his omnibus
<pb n="0420D"/>
quae voces quidem essent et significarent, sed nominis
vocabulo non tenerentur; igitur adjecit nomen
vocem esse significativam non simpliciter,
sed secundum placitum. Secundum placitum vero
est, quod secundum quamdam positionem placitumque
ponentis aptatur; nullum enim nomen naturaliter
constitutum est, neque unquam sicut subjecta res
a natura est, ita quoque a natura veniente vocabulo
nuncupatur. Sed hominum genus quod et ratione et
oratione vigeret. nomina posuit, eaque quibus libuit
litteris syllabisque conjungens singulis subjectarum
rerum substantiis dedit. Hoc autem illo probatur,
quod si natura essent nomina eadem, apud omnes
gentes essent, ut sensus, quoniam naturaliter sunt,
<pb n="0421A"/>
iidem apud omnes sunt. Omnes enim gentes non aliis
nisi solis oculis intuentur, audiunt auribus, naribus
odorantur, ore accipiunt gustatus, tactu calidum vel
frigidum, lene vel asperum judicant, atque haec hujusmodi
sunt, ut apud omnes (ut dictum est) gentes
eadem videantur; ipsa quoque quae sentiuntur, quoniam
constituta naturaliter sunt, non mutantur. Dulcedo
enim et amaritudo, album et nigrum, et quaeque
alia sensibus quinque sentiuntur, eadem apud
omnes sunt. Neque enim quod Italis dulce est in sensu,
idem Persis videtur amarum, nec quod album
oculis apud nos apparet, apud Indos nigrum est, nisi
forte aliqua sensus aegritudine permutetur; sed hoc
nihil attinet ad naturam. Igitur quoniam ista sunt
naturaliter, apud omnes gentes eadem manent. Sic
<pb n="0421B"/>
ergo et nomina si naturalia esse videntur, eaedem
essent apud omnes gentes, nec ullam susciperent
mutationem. Nunc autem ipsum hominem alio vocabulo
Latini, alio Graeci, diversis quoque vocabulis
barbarae gentes appellant, quae in ponendis nominibus
dissensio signum est non naturaliter, sed ad
ponentium placitum voluntatemque rebus nomina
fuisse composita, idem quoque monstrat quod saepe
singulorum hominum permutata sunt vocabula. Quem
enim nunc vocamus Platonem, Aristoteles antea vocabatur,
et qui Theophrastus nunc dicitur, ante Aristotelem
a suis parentibus Tirtamus appellabatur, in
eadem quoque lingua quando plura vocabula uni adduntur
rei, monstratur rem illam non naturalibus,
sed appositis nominibus nuncupari, si enim naturalibus
<pb n="0421C"/>
nominibus res quoque vocarentur, unam rem
uno tantum nomine signaremus. Quid enim attinet, si
naturalia sunt vocabula, unius rei plures esse nominum
voces, quae ad unam designationem demonstrationemque
concurrerent. Dicimus enim gladius, ensis,
mucro, et haec tria ad unam subjectam substantiam
concurrunt. Ergo monstratum est nomina esse
secundum placitum, id est secundum ponentium placitum,
ac si diceret nomen esse vocem quidem et
significativam, sed non naturaliter significativam, sed
secundum placitum voluntatemque ponentis, hoc scilicet
dividens ab his vocibus quae naturaliter designarent,
ut sunt hae vel quas nos in passionibus affectibusque
proloquimur, vel quas edere animalia muta
conantur. Sed nondum supra dicta differentia plenam
<pb n="0421D"/>
nominis formam diffinitionemque constituit. Est namque
verbo commune cum nomine, quod vox designativa
et secundum placitum est, sed addita differentia
quae est, sine tempore, nomen a verbo distinxit,
neque enim nomen ullum consignificat tempus; verbi
namque est, cum aut passio significatur, aut actio,
aliquam quoque secum trahere vim temporis, qua
illud cum vel facere vel pati dicitur proferatur. Cum
enim dico Socrates, nullius est temporis; cum lego,
vel legi, vel legam, tempore non carent. Addito ergo
nomini quod sine tempore esse dicatur, nomen a
verbo disjungitur. Sane nos nemo arbitretur opinari
quod nullum nomen significet tempus. Sunt enim
nomina quae tempus significatione demonstrent, velut
<pb n="0422A"/>
cum dico, hodie, vel cras, temporis nomina sunt, sed
illud dicimus, quod cum eodem nomine tempus quoque
non consignificatur. Aliud est enim significare
tempus, aliud consignificare. Verbum enim cum aliquo
proprio modo tempus quoque significat, ut cum
agentis vel patientis modum demonstrat. Nam sine
tempore ipsa passio vel actio non profertur, unde
non dicimus quod nomen non significet tempus, sed
quod nomen significatio temporis non sequatur. Restat
autem una sola differentia, quae si superioribus
adjungatur, plenissima fere nomen diffinitione formabitur,
haec autem est qua nomen ab oratione separatur.
Inveniuntur enim quaedam sine dubio orationes
quae cum voces sint et significativae et secundum
placitum, quippe quae sunt nominibus colligatae,
tamen sunt sine tempore, ut cum dico Socrates et
<pb n="0422B"/>
Plato, haec namque oratio, cum ex nominibus juncta
sit, nomen quidem non est, vox vero est significativa
secundum placitum et tempore vacat, ut igitur nomen
ab hujusmodi oratione divideret, addidit hanc
differentiam, quae est cujus nulla pars est significativa
separata. Oratio enim quoniam verbisque nomini
usque conjungitur, verba vero vel nomina significativa
esse palam est, partes quoque orationis significare
aliquid dubium non est. Nominis vero pars
quoniam simplex est, nihil omnino significat; sed
cum omnis oratio omneque nomen et verbum ex
subjectis intellectibus vim significandi sumat, est
aliquoties ut unum nomen multos significet intellectus.
Quocirca erit quoque ut non simplex nomen sit,
<pb n="0422C"/>
quod non unam tantum animi passionem intellectumque
designet. Nam cum dico suburbanum, urbanum
imaginationem significandi tenet, sed ita ut a toto
nomine separatum, cum ad ipsum refertur nomen,
significet nihil, et ut in eo quod dicimus equiferus,
ferus vult quidem aliquid significare, sed si a tota
compositione separatur, nihil omnino designat in eo
nomine scilicet in quo cum equi particula junctum
equiferum consignificabat. Omnis namque haec compositio
unius intellectus designativa est, quare in oratione
quidem ferus significat. Etenim equus ferus
oratio duos retinet intellectus, in nomine vero nihil,
quoniam hoc quod dicimus equiferus unius intellectus
designativum est. Sed fortasse ferus cum ea parte
qua junctum est, simul quidem consignificat, separatum
<pb n="0422D"/>
vero nihil, hoc est ergo quod ait:</p>
          </div3>
<div3>
            <head>At vero non quemadmodum in simplicibus nominibus, ...</head>
<p> <hi>At vero non quemadmodum in simplicibus nominibus,
sic se habet etiam in compositis. In illis enim nullo
modo pars significativa est. In his autem vult quidem,
sed nihil significat separata, ut in eo quod est equiferus,
ferus. Secundum placitum vero, quoniam naturaliter
nomen nullum est, sed quando fit nota, nam designant
et illitterati soni, ut ferarum, quorum nullus est nomen.</hi> </p>
<p>Simplex enim nomen nec imaginationem aliquam
partium significationis habet. Compositum vero tales
habet partes, ut quasi conentur quidem aliquid significare,
sed consignificent potius quam quidquam
extra significent. Addito igitur nomini quod ejus partes
<pb n="0423A"/>
nihil separatae significent, nomen ab oratione
disjunctum est. Postquam adjectionem quae est, cujus
nulla pars est significativa separata, quid in nominis
definitione valeret, explicuit, hoc scilicet quo nomen
ab oratione sejungeret; illud quoque disserit cur sit
additum quod dictum est secundum placitum. Nam
quoniam nulla nominum significatio naturaliter est,
sed omne nomen positione designat, idcirco dictum
est, secundum placitum. Quod enim placuit ei qui
primus nomina indidit rebus, hoc illis vocabulis designatur.
Age enim quis naturaliter nomina esse
confirmet, quorum apud omnes gentes est tam diversa
varietas. Nec vero dicitur quod nulla vox naturaliter
aliquid designet, sed quod nomina non naturaliter,
sed positione significent. Alioqui habent hoc
<pb n="0423B"/>
ferarum, mutorumque animalium soni, quorum vox
quidem significat aliquid, ut hinnitus equi consueti
equi inquisitionem, latratus canum latrantium iracundiam
monstrat, et alia hujusmodi. Sed cum voces
mutorum animalium propria natura significent, nullis
tamen elementorum formulis conscribuntur. Nomen
vero quanquam subjacet elementis, prius tamen quam
ad aliquam subjectae rei significationem ponatur, per
se nihil designat, ut cum dicimus scindapsus vel hereceddyn,
haec per se nihil quidem significant, sed si
ad subjectae rei alicujus significationem ponantur, ut
dicatur vel homo scindapsus, vel lapis hereceddyn,
tunc haec quae per se nihil significabant, positione et
secundum ponentis quoddam placitum designant.
Ergo cum nomen significativum est, quando (ut ipse ait)
<pb n="0423C"/>
fit nota, tunc autem fit nota cum secundum ponentis
placitum vocabulum quod naturaliter nihil designabat
ad subjectae rei significationem datur; hoc est
enim quod ait, fit nota; si enim naturaliter nomina
significarent, nunquam de his Aristoteles diceret, fit
nota, tunc enim non fieret nota, sed esset; ergo quoniam
nomina secundum placitum significativa sunt,
ferarum vero illitterati soni secundum naturam, idcirco
horum voces esse nomina non dicuntur. Universaliter
autem dicimus: omnium vocum aliae sunt quae
inscribi litteris possunt, aliae quae non possunt. Et
rursus earum quae inscribuntur vel minime, aliae quidem
significant, aliae vero nihil. Amplius quoque
omnium vocum, aliae secundum placitum designant,
aliae vero naturaliter. Nomen ergo secundum placitum
<pb n="0423D"/>
est, positione enim factum est subjectae rei nota.
Nihil enim nominum est quod naturaliter significet,
non enim nomen informat significatio secundum naturam,
sed secundum placitum significatio. Nam
et illitterati soni significant, ut sunt ferarum, quos
ideo sonos vocavit, quoniam sunt muta quaedam animalia
quae vocem omnino non habent, sed tantum
sonitu quodam concrepant. Quidam enim pisces non
voce, sed branciis sonant et (ut Porphyrius autumat)
cicada per pectus sonitum mittit, quorum omnium
nihil est nomen. Hoc autem dictum est non quod nullum
nomen sit harum vocum quas animalia proferunt,
sed quod his non velut nominibus utantur. Nam
quamvis illitterata sit vox et natura significet, ut
<pb n="0424A"/>
latratus canum, dicitur tamen latratus, et leonis fremitus,
et tauri mugitus, haec sunt nomina ipsarum
vocum quae a mutis animalibus proferuntur; sed non
hoc dicimus quoniam eorum nihil est nomen, sed
quoniam horum sonorum nihil tale est, ut nomen
esse possit, id est ut secundum ea velut nominibus
utentes ferae sibi invicem colloquantur, habent enim
significationem, sed (ut dictum est) naturalem. Nomen
autem secundum placitum est.</p>
          </div3>
<div3>
            <head>Non homo vero non est nomen, at vero nec positum ...</head>
<p> <hi>Non homo vero non est nomen, at vero nec positum
est nomen, quo illud oporteat appellare. Nam neque
oratio, neque negatio est, sed sit nomen infinitum,
quoniam similiter in quolibet est, et quod est, et quod
non est. Catonis autem vel Catoni, et quaecunque talia
sunt, non sunt nomina, sed casus nominis. Ratio autem
<pb n="0424B"/>
ejus est in aliis quidem eadem, sed differt. Quoniam
cum est, vel fuit, et erit, adjunctum, neque
verum, neque falsum est, nomen vero semper, ut Catonis
est, vel non est, nondum enim aliquid dicit verum
aut falsum.</hi> </p>
<p>Superius omnia quaecunque extra nomen essent
praedictis adjectionibus a nomine separavit; nunc
vero quoniam sunt quaedam quae sub diffinitione
quidem nominis cadunt, videntur tamen a nomine
discrepare, de his disserit, ut quid esse nomen integre
videatur expediat. Quod enim dicimus non
homo, vel non equus, oratio quidem non est. Omnis
enim oratio aut nominibus constat et verbis, aut
solis duobus vel pluribus verbis, vel solis nominibus.
In eo autem quod est non homo, unum tantum
<pb n="0424C"/>
nomen est, quod dicitur homo, id autem quod est
non, neque nomen est, neque verbum. Quare neque
ex duobus verbis constat, aut ex verbo et nomine.
Verbum enim in eo nullum est, quare id
quod dicimus non homo, oratio non est. Jam vero
nec verbum esse monstrare superfluum est, cum in
verbis tempora semper reperiantur, in hoc vero
nullum omnino quisquam tempus inveniat. Sed nec
negatio est. Omnis enim negatio oratio est, non
homo vero cum oratio non sit, nec negatio esse
potest. Illud quoque, quod omnis negatio aut vera
aut falsa est, non homo vero neque verum neque
falsum est, sensus enim plenus non est, quare negatio
esse propter hoc quoque non dicitur. Nomen
vero esse quis dicat, cum omne nomen sive proprium,
<pb n="0424D"/>
sive appellativum sit, definite significet.
Cum enim dico Cicero, unam personam, unamque
substantiam nominavi, et cum dico homo, quod est
nomen appellativum, definitam substantiam significavi.
Cum vero dico non homo, significo quidem
quiddam, id quod homo non est, sed hoc infinitum
est. Potest enim et canis significari; et equus, et
lapis, et quodcunque homo non fuerit, et aequaliter
dicitur, et in eo quod est, et in eo quod non est. Si
quis enim de Sylla qui non est, dicat non homo, significat
quiddam quod in substantia atque in rerum
natura non permanet. Si quis autem vel de lapide
vel de ligno, vel de aliis quae sunt rebus dicat non
homo, idem tamen aliquid significabit, et semper
<pb n="0425A"/>
praeter id quod nominat hujusmodi vocabuli significatio
est. Sublato enim homine quidquid praeter hominem
est, hoc significat non homo, quod a nomine
plurimum differt; omne enim nomen (ut dictum
est) definite id significat quod nominatur, et
non similiter et de eo quod est, et de eo quod non
est dicitur, sed haec hujusmodi vox et designativa
est, et ad placitum, et sine tempore, et (ut dictum
est) partes ejus nihil extra designant. Quare dubia
apud antiquos sententia fuit, utrum nomen hoc non
dicerent, an hoc aliqua adjectione nominis diffinitioni
subjicerent. Et qui hoc a nomine separabant,
ita nomen diffinitione claudebant dicentes nomen
esse vocem designativam secundum placitum sine
tempore circumscriptae significationis, cujus partes
<pb n="0425B"/>
nihil extra designarent, ut quoniam non homo rem
circumscriptam non designaret, a nomine separetur.
Alii vero non eodem modo, sed dicebant quidem id
esse nomen, sed non simpliciter. Quadam namque
adjectione sub nomine poni posse illud putabant hoc
modo, ut sicut homo mortuus non dicitur simpliciter
homo, sed homo mortuus. Ita quoque et nomen
hoc quod nihil definite significaret, non diceretur
nomen simpliciter, sed nomen infinitum, cujus sententiae
Aristoteles auctor est, qui se hoc rei vocabulum
autumat invenisse. Ait enim, at vero nec
nomen est positum, quo illud oporteat appellare,
dicens id quod dicimus non homo quo vocabulo debeat
appellari non novit antiquitas, et usque ad
Aristotelem nullus noverat quid esset id quod non
<pb n="0425C"/>
homo diceretur, sed hic huic sermoni vocabulum
posuit dicens, sed sit nomen infinitum non simpliciter
nomen, quoniam nulla circumscriptione significat,
sed infinitum nomen, quoniam plura et in ea
infinite significat. Sed hoc non solum hujusmodi vocibus
contingit, ut simpliciter sub nomine poni non
possint, sed sunt quaedam aliae quae omnia quidem
accidentia nominis habent, et definite significant,
sed quadam alia discrepantia, nomina simpliciter dici
non possunt, ut sunt obliqui casus, ut cum dicimus
Catonis, Catoni, Catonem, et caeteros. Horum enim
discrepantia est a nomine, quod nomen rectum junctum
cum est, vel non est, enuntiationem facit, ut
si quis dicat, Socrates est, hoc verum vel falsum
est. Si enim vivente Socrate diceretur, verum esset,
<pb n="0425D"/>
si vero mortuo, falsum esset, quare affirmatio
est. Si quis autem dicat, Socrates non est, rursus facit
negationem, et in ea quoque veritas vel falsitas
invenitur. Ergo omne nomen rectum junctum cum
est vel non est, enuntiationem conficit. Hi vero
obliqui casus juncti cum est, vel cum non est,
enuntiationem nulla ratione perficiunt. Enuntiatio
namque est perfectus orationis intellectus in quem
veritas aut falsitas cadit. Si quis ergo dicat, Catonis
est, nondum est plena sententia; quid enim sit Catonis
non dicitur, atque eodem modo, Catoni est,
vel Catonem est. In his ergo quoniam cum est vel
non est injuncta, enuntiationem non perficiunt, est
quaedam a nomine discrepantia, quanquam sint nomini
<pb n="0426A"/>
omni diffinitione conjuncti. Magna est enim
discrepantia quod rectum nomen cum est junctum,
perfectam orationem facit, obliqui casus imperfectam.
Quod autem dictum est obliquos casus cum
est verbo junctos orationem perfectam non facere,
non dicimus quoniam cum nullo verbo obliqui casus
junguntur ita, ut nihil indigentem perficiant orationem.
Cum enim dico, Socratem poenitet, enuntiatio
est, sed non cum omni verbo, sed tantum cum est
vel non est, hi casus juncti perfectam orationem
nulla ratione constituunt. Atque hoc est quod ait:
Catonis autem vel Catoni et quaecunque talia sunt,
non sunt nomina, sed casus nominis. Unde etiam
discrepare videntur, haec enim nomina non vocantur.
Illa enim rectius dicuntur nomina quae prima posita
<pb n="0426B"/>
sunt; id est quae aliquid monstrant. Genitivus enim
casus non aliquid, sed alicujus, et dativus alicui,
et caeteri eodem modo. Rectus vero qui est primus
rem monstrat, ut si quis dicat Socrates, atque ideo
hic nominativus dicitur, quod nominis quodammodo
solus teneat vim, nomenque sit, et verisimile est
eum qui primus nomina rebus imposuit ita dixisse,
vocetur hic homo, et rursus vocetur hic lapis. Posteriore
vero usu factum est, ut in alios casus primitus
positum nomen derivaretur. Illud quoque majus
est quod omnis casus nominis alicujus casus est.
Ergo nisi sit nomen, cujus casus sit, casus nominis
dici recte non potest. Casus autem omnis inflexio est.
Sed genitivus, et dativus, et caeteri nominativi inflexiones
sunt, quare nominativi casus erunt, sed omnis
<pb n="0426C"/>
casus qui secundum nomen est, nominis casus est.
Nomen igitur nominativus est. Aliud vero est casus
alicujus quam est idipsum cujus casus est, casus igitur
nominis, nomen non est. Quod vero adjecit, ratio
vero ejus est in aliis quidem eadem, hoc inquit. Ratio
et diffinitio obliqui casus et nominis eadem in omnibus
aliis est, nam et voces sunt et significativae,
et secundum placitum, et sine tempore, et circumscriptae
designant. Sed (ut ipse ait) differt quoniam
cum est, vel fuit, vel erit, adjunctum, neque verum
neque falsum est. Quod a recto nomine sine ulla dubitatione
perficitur, ut cum est vel fuit, vel erit adjunctum
verum falsumve conficiat, quod designavit per
hoc quod ait. Nomen vero semper subaudiendum est,
scilicet, facit verum falsumve, cum est vel fuit vel
<pb n="0426D"/>
erit adjunctum, eorumque ponit exempla. Catonis est,
vel non est, in his enim (ut ipse ait) neque verum
aliquid dicitur, neque falsum, quare integra nominis
diffinitio est hujusmodi. Nomen est vox designativa,
secundum placitum, sine tempore, circumscriptae
significationis, cujus partes extra nihil designant,
et cum est, vel erit, vel fuit adjunctum, nullius indigentis
orationis perficiens intellectum enuntiationemque
constituens; quoniam igitur de nomine expeditum
est, ad diffinitionem verbi veniamus.</p>
          </div3>
        </div2>
<div2>
          <head>DE VERBO.</head>

<div3>
            <head>Verbum autem est quod consignificat tempus, cujus ...</head>
<p> <hi>Verbum autem est quod consignificat tempus, cujus
pars nihil extra significat, et est semper eorum quae
de altero praedicantur, nota. Dico autem quoniam consignificat
<pb n="0427A"/>
tempus, ut cursus quidem nomen est; currit
autem verbum, consignificat enim nunc esse. Et est
semper eorum quae de altero dicuntur, nota, ut eorum
quae de subjecto vel in subjecto sunt.</hi> </p>
<p>Verbi quidem integra diffinitio est hujusmodi.
Verbum est vox significativa secundum placitum,
quae consignificat tempus, cujus nulla pars extra designativa
est. Sed quoniam commune est illi cum nomine
esse vocem et significativam, et secundum placitum,
idcirco illa reticuit. Ab his autem quae propria
sunt verbi inchoavit. Verbi autem proprium est, quo
a diffinitione nominis segregatur, quod consignificat
tempus. Omne enim verbum consignificationem temporis
retinet, non significationem. Nomen enim significat
tempus. Verbum autem cum principaliter
<pb n="0427B"/>
actus passionesque significet, cum ipsis actibus et
passionibus temporis quoque vim trahit, ut in eo
quod dico lego, actionem quidem quamdam principaliter
monstrat. Hoc verbum, sed cum ea ipsa agendi
significatione praesens quoque tempus adducit, atque
ideo non ait verbum significare tempus, sed consignificare.
Neque enim principaliter verbum significat
tempus (hoc enim nominis est), sed cum aliis quae
principaliter significat, vim quoque temporis inducit
et inserit. Ergo cum nomen et verbum voces significativae
sint, et secundum placitum, additum verbo
quod consignificat tempus, a nomine segregatur, ut
enim saepe dictum est, nomen significare tempus poterit,
verbum vero consignificare, et sicut in diffinitione
nominis addidit, nihil omnino partes separatas
<pb n="0427C"/>
a tota compositione nominis designare, propter
orationes quae nominibus essent compositae, ut est
Plato et Socrates, ita quoque in verbo addidit, nihil
extra verbi partes significare, propter eas orationes
quas verba componunt, ut est ambulare et currere,
haec enim oratio ex verbis est composita, et singula
verba et in ipsa oratione et praeter eam per se ipsa
significant. In verbo vero nullo modo, et sicut in
nomine pars nominis nihil designat separata, ita in
verbo pars verbi nihil separata designat. Dicit autem
esse verbum semper eorum quae de altero praedicantur
notam, quod hujusmodi est ac si diceret nihil
aliud nisi accidentia, verba significare. Omne enim
verbum aliquod accidens designat; cum enim dico
cursus, ipsum quidem est accidens, sed non ita dicitur
<pb n="0427D"/>
ut id alicui inesse vel non inesse dicatur. Si autem
dixero currit, tunc ipsum accidens in alicujus
actione proponens, alicui inesse significo, et quoniam
quod dicimus currit, praeter aliquod subjectum
esse non potest (neque enim dici potest praeter eum
qui currit); idcirco dictum est omne verbum eorum
esse quae de altero praedicantur significativum, ut
verbum quod est currit tale significat quiddam quod
de altero praedicetur, id est de currente; his igitur
expeditis quod ait verbum consignificare tempus
exemplis aperuit. Ait enim, dico autem quoniam consignificat
tempus, ut cursus quidem est nomen, currit
vero verbum, consignificat enim nunc esse. Expeditissime
quod verbum distaret a nomine, verbi et
<pb n="0428A"/>
nominis interpositione monstravit; etenim quoniam
cursus accidens est, et nominatum est, ita ut sit
nomen, non consignificat tempus. Currit vero, id est
accidens in verbo positum praesens tempus designat,
et hoc verbum distare videtur a nomine quod illud
consignificat tempus, illud vero praeter omnem consignificationem
temporis praedicatur. Sed postquam
verbum consignificare tempus ostendit, id, quod supra
jam dixerat, verbum semper de altero praedicari,
nunc memoriter quemadmodum praedicatur ostendit.
Ait enim: Et semper est eorum quae de altero dicuntur
nota, ut eorum quae de subjecto vel in subjecto.
Hoc scilicet dicens, ita verbum significat aliquid, ut id
quod significat de altero praedicetur, sed ita ut accidens,
omne namque accidens et in subjecto est, et de subjecta
<pb n="0428B"/>
substantia sibi praedicatur. Nam cum dico currit, id de
homine; si ita contingit, praedico scilicet de subjecto, et
ipse cursus in homine est. Unde verbum currit inflexum
est, ergo quod dicit semper eorum esse notam verbum
quae de altero praedicentur, hoc monstrat: Verbum
accidentia semper significare, quoniam ait, eas
res verbi significatione monstrari quae vel in subjecto
essent, vel de subjecto dicerentur, vel certe ut sit
alius intellectus, quoniam solet indifferenter uti de
subjecto aliquid praedicari, tanquam si dicat in subjecto
esse, et saepe cum dicit de subjecto aliquid praedicari,
in subjecto esse significat, cum vellet ostendere accidentium significationem contineri verbis,
ait ea semper designari verbis quae de subjecto essent.
Sed quoniam hoc videbatur obscurius, patefecit
<pb n="0428C"/>
addito vel in subjecto, ut quid esset de quo supra
dixerat de subjecto, exponeret cum addidit vel in
subjecto, tanquam enim si ita dixisset: Verbum quidem
semper eorum nota est, quae de altero praedicantur
ut de subjecto; sed ne hoc fortasse cuipiam
videatur obscurius, hoc dico esse de subjecto, quod
est esse in subjecto. Vel melior haec expositio est, si
similiter dixisse eum arbitremur, tanquam si diceret:
omne verbum significat quidem accidens, sed ita ut
id quod significat aut particulare sit aut universale, ut
id quod ait de subjecto, ad universalitatem referamus,
quod in subjecto, ad solam particularitatem. Cum
enim dico movetur, verbum quidem est et accidens,
sed universale. Motus enim plures species habet, ut
cursus sub motu ponitur. Ergo cursus si diffiniendus
est, motum de cursu praedicamus. Quocirca motus
<pb n="0428D"/>
genus quoddam est cursus, atque ideo motus de
cursu ut de subjecto praedicabitur, cursus vero ipse,
quoniam species alias non habet, in subjecto tantum
est, id est in currente. Motus autem quanquam et
ipse sit in subjecto, tamen de subjecto praedicatur.
Ideo dicit, eorum esse notam verbum quae de altero
praedicentur, atque addit, ut eorum quae de subjecto
vel in subjecto. Hoc dicit accidentium quidem vim
verba significant, sed talium quae aut universalia
sint, aut particularia, ut cum dico moveor, universale
quiddam est, et de subjecto dicitur, ut de cursu.
Cum vero dico curro, particulare est, et quoniam de
subjecto non dicitur, in subjecto solum est.</p>
          </div3>
<div3>
            <head>Non currit autem, et non laborat, verbum non dico, ...</head>
<p> <hi>Non currit autem, et non laborat, verbum non dico,
<pb n="0429A"/>
consignificat enim tempus, et semper de aliquo est.
Differentiae autem huic non est positum nomen, sed fit
infinitum verbum. Quoniam similiter in quolibet est, et
quod est, et quod non est. Similiter autem curret, et
currebat non est verbum, sed casus verbi, differunt
autem a verbo. Quoniam hoc quidem praesens tempus
consignificat, illa vero quae circa sunt</hi> </p>
<p>Quemadmodum dixit in nomine, non homo nomen
non est, idcirco quod multis aliis conveniret, quae
homines non essent, quoniamque de homine id quod
diceret auferret, nihilque definitum in eadem praedicatione
relinqueret, quod enim non homo est, potest
esse et centaurus, potest esse et equus, et alia quae
vel sunt vel non sunt, atque ideo infinitum nomen
vocatum est, ita quoque etiam in verbo, quod est
<pb n="0429B"/>
non currit, vel non laborat, infinitum quoque ipsum
est, quoniam non solum de eo quod est, verum est,
sed etiam de eo quod non est praedicari potest. Possum
namque dicere, homo non currit, et id quod aio
non currit, vel non laborat, de ea re quae est praedico,
id est de homine. Possum rursus dicere, Sylla
non currit, sed Sylla non est, ergo hoc quod dico
non currit, et de ea re quae est valet, et de ea quae
nihil est, praedicari. Sed forte aliquis hoc quoque in
verbis esse finitis contendat. Possum namque dicere,
equus currit, hippocentaurus currit, et de ea re scilicet
quae est, et de ea quae non est. Et quod complectitur
de futuro ac praeterito dixit quod futurum quidem
ante praesens tempus est, praeteritum vero retro
relinquitur, et novo admirabilique sermone usus est,
<pb n="0429C"/>
quod ait complectitur, sed nos id quantum Latinitas
passa est, transferre diu multumque laborantes, hoc
solo potuimus, Graeca vero oratione luculentius dictum
est. Ita enim se habet <foreign xml:lang="greek">τὰ δὲ τῶν πέριξ.</foreign> Quod qui
Graecae linguae peritus est, quantum melius Graeca
oratione sonet, agnoscit.</p>
          </div3>
<div3>
            <head>Ipsa itaque secundum se dicta verba, nomina sunt, ...</head>
<p> <hi>Ipsa itaque secundum se dicta verba, nomina sunt,
et significant aliquid. Constituit enim qui dicit, intellectum,
et qui audit, quiescit, sed si est, vel non est,
nondum significat, neque enim signum est rei esse vel
non esse, nec si ipsum est purum dixeris. Ipsum enim
nihil est, consignificat autem quamdam compositionem,
quam sine compositis non est intelligere.</hi> </p>
<p>Hoc in loco Porphyrius de Stoicorum dialectica,
aliarumque scholarum multa permiscet, et in aliis
<pb n="0429D"/>
quoque hujus libri partibus, id est in expositionibus
idem facit, quod interdum nobis est negligendum.
Saepe enim superflua explanatione magis obscuritas
comparatur. Nunc autem Aristotelis hujusmodi sententia
est, Verba, inquit, ipsa secundum se dicta
nomina sunt, non secundum id quod omnis pars
orationis communiter nomen vocatur, ut dicimus nomina
rerum, sed quod omne verbum per se dictum,
neque addito de quo praedicatur tale est, ut nomini
sit affine. Nam si dicam, Socrates ambulat, id quod
dixi ambulat, totum pertinet ad Socratem. Nulla
ipsius intelligentia propria est. At vero cum dico solum
ambulat, ita quidem dixi, tanquam si alicui insit,
id est tanquam si quilibet ambulet, sed tamen per se
<pb n="0430A"/>
est, propriamque retinens sententiam hujus verbi significatio,
unde fit ut apud Graecos quoque cum articularibus
praepositivis sola verba dicta proferantur,
ut est, <foreign xml:lang="greek">τὸ περιπατεῖν, τοῦ περιπατεῖν, τῷ περιπατεῖν.</foreign>
Quod si verba cum nominibus conjungantur in
oratione Graeca, articularia praepositiva addi non possunt,
nisi sola dicta sint. Quoniam significant rem,
et ita ut quamvis ea significent quae alicui insint, tamen
quod secundum se, et per suam essentiam dicantur,
idcirco sunt nomina, et quod Aristoteles ait:
Ipsa quidem secundum se dicta verba nomina sunt,
tale est ac si diceret, ipsa quidem sola neque cum
aliis juncta verba, nomina sunt. Cujus rei hoc argumentum
reddit. Constituit enim, inquit, qui dicit
intellectum, et qui audit quiescit, hoc autem tale
<pb n="0430B"/>
est. Omne nomen auditum, quoniam per syllabas
progrediens aliquantulum temporis spatium decerpit,
in ipsa progressione temporis qua dicitur nomen, audientis
quoque animus progreditur, ut cum dico imperterritus
sicut per syllabas <hi>im,</hi> et <hi>per,</hi> et <hi>ter,</hi> et
caeteras progreditur nomen, ita quoque animus audientis
per easdem syllabas vadit. Sed ubi quis expleverit
nomen et dixerit imperterritus, sicut nomen
syllabarum progressione finitum consistit, ita quoque
audientis animus conquiescit. Nam cum totum
nomen audit, totam significationem capit, et animus
audientis, qui dicentis syllabas sequebatur, volens
quod ille diceret intelligere, cum significationem
coeperit, consistit, et ejus animus perfecto demum
nomine constituitur, hoc est enim quod ait: Constituit
<pb n="0430C"/>
enim qui dicit intellectum, et qui audit quiescit.
Etenim is qui loquitur postquam totum sermonem
dixerit, audientis animum constituit. (Non est
enim quo progrediatur intelligentia) ipsoque nomine
terminato, animus auditoris qui progrediebatur, explicatione
nominis constituitur, et quiescit, et ultra
ad intelligentiam, quippe expedita significatione
nominis, non procedit, sed hoc verbo nominique
commune est, sed si verbum solum dicatur. Namque
si cum nomine conjungatur, nondum audientis constituitur
intellectus. Est enim quo ultra progredi
animus audientis possit. Quod cum dico, Socrates
ambulat, hic ambulat non per se intelligitur, sed
ad Socratem refertur, et in tota oratione consistit
intellectus, non in solo sermone; at vero si solum
<pb n="0430D"/>
dictum sit, ita in significatione consistit, quemadmodum
in nomine. Recte igitur dictum est ipsa secundum
se dicta verba nomina esse, quoniam constituit
is qui dicit intellectum, et qui audit quiescit.
Vel certe erit melior expositio si ita dicamus verba
ipsa secundum se dicta nomina esse, idcirco quoniam
cujusdam rei habeant significationem, neque
enim si talis rei significationem retinet verbum, quae
semper aut in altero sit, aut de altero praedicetur,
idcirco jam nihil omnino significat, nec si significat
aliquid quod praeter subjectum esse non possit, idcirco
jam etiam illud significat quod subjectum est,
ut cum dico sapit, non idcirco nihil significat, quoniam
hoc ipsum sapit, sine eo quod sapere potest,
<pb n="0431A"/>
esse non possit, nec rursus cum dico sapit, illum
ipsum quod sapit in altero esse, sed illud quod dico
sapit, nomen est cujusdam rei, quae semper sit in
altero et de altero praedicetur, unde fit ut intellectus
quoque sit. Nam qui audit sapit, licet per se constantem
rem non audiat (in altero namque semper
est) et in quo sit dictum non est, tamen intelligit
quiddam et ipsius verbi significatione nititur, et in ea
constituit intellectum et quiescit, ut ad intelligentiam
nihil ultra quaerat omnino sicut fit in nomine.
Quemadmodum enim nomen cujusdam rei significatio
propria est per se constantis, ita quoque verbum
significatio rei est non per se subsistentis, sed alterius
subjecto, et quodammodo fundamento nitentis.
Est hic quaestio, non enim verum videri potest, quod
<pb n="0431B"/>
ait; constituit enim quod dicit intellectum, et quod
audit quiescit. Nam neque qui dicit constituit intellectum,
neque quod audit quiescit; deest enim quiddam
sermoni vel nomini, ut si quis dicat Socrates,
mox audientis animus requirit quid Socrates, facitne
aliquid an patitur? et nondum audientis intellectus
est quietus, cum horum aliquid requirit, et in verbo
idem est, cum dico legit, quis legat animus audientis
requirit. Nondum ergo qui dicit constituit intellectum,
nec qui audit quiescit. Sed ad hoc Aristotelem
retulisse putandum est, quoniam quilibet audiens
cum significativam vocem coeperit animo, ejus
intelligentia nititur, ut cum quis audit, homo, quid
sit hoc ipsum quod accipit mente comprehendit, constituitque
animo audisse animal rationale mortale.
<pb n="0431C"/>
Si quis vero hujuscemodi vocem coeperit, quae nihil
omnino designet, animus ejus nulla significatione
neque intelligentia roboratus errat, ac vertitur, nec
ullis designationis finibus conquiescit, quare Aristotelis
recta sententia est, et verba secundum se dicta
esse nomina, et dicentem constituere intellectum,
audientemque quiescere, sed hujusmodi quaestio ab
Aspasio proposita est et ab eodem resoluta. Postquam
igitur Aristoteles secundum se dicta verba
nomina esse constituit, inquit, sed si est vel non est
nondum significant, quod hujusmodi est ac si diceret:
Significatur quidem quiddam a verbis, velut a
nominibus, sed nulla tamen inde negatio affirmatiove
perficitur. Cum enim dico sapit, est quidem quaedam
significatio, sed nihil aut esse aut non esse demonstrat,
<pb n="0431D"/>
id est neque affirmativum aliquid, neque negativum
est; nam si affirmatio et negatio in intellectuum
compositionibus invenitur, ut supra jam docuit,
neque sola nomina dicta neque verba aut affirmationem,
aut ullam facient negationem. Pluribus enim
modis docuit Aristoteles alias non in rebus, sed in
intellectibus veritatem falsitatemque esse constitutam,
quoniam si in rebus veritas falsitasve esset,
una res sola aut affirmatio esset, aut quae ei
contraria est, negatio. Nunc vero quoniam intellectibus
junctis, veritas et falsitas ponitur, oratio
quoque opinionis atque intellectus passionumque
animae interpres est. Quare sine compositione
intellectuum, verborumque veritas et falsitas
<pb n="0432A"/>
non videtur existere, quocirca praeter aliquam
compositionem nulla affirmatio vel negatio est.
Verba igitur per se dicta significant quidem quiddam,
et sunt rei nomina, sed nondum ita significant, ut
vel esse vel non esse aliquid constituant, id est ut
affirmationem faciant aut negationem. Nam sicut in
nominis partibus aut verbi, partes ipsae nihil significant,
omnes vero designant simul, ita quoque in
affirmationibus aut negationibus, partes quidem significant,
totae vero conjunctae verum falsumve designant,
ut cum dico Socrates philosophus est, Socrates
philosophus non est, sigillatim positae partes
propria significatione nituntur, sed nihil verum
falsumve significant, omnes vero simul junctae, ut
est Socrates philosophus est, veritatem faciunt, vel
<pb n="0432B"/>
quod est huic contrarium, falsitatem. Quare cum
verba secundum se dicta nomina sint, et significent
aliquid, et partes quaedam ejus compositionis sunt,
quae verum falsumve faciant, non tamen ipsa in
propria significatione vel esse, quod est affirmationis,
vel non esse, quod est negationis, designant.
Nisi enim cui insit verbum illud fuerit additum, non
fit enuntiatio, ut cum dico sapit, nisi qui sapiat,
dicam, propositio non est. Quod autem addidit,
neque enim signum est rei esse vel non esse, tale
quiddam est esse, quod verbum est, vel non esse,
quod infinitum verbum est, indicat, non est signum
rei, id est nihil per se significat. Esse enim nisi in
aliqua compositione non ponitur. Vel certe omne
verbum dictum per se significat quidem aliquid, sed
<pb n="0432C"/>
si est vel non est, nondum significat. Non enim cum
aliquid dictum fuerit, idcirco aut esse aut non esse
significat. Atque hoc est quod ait: Neque enim
signum est rei esse vel non esse, etenim quam rem
verbum designat, esse ejus vel non esse non est
signum ipsum verbum, quod de illa re dicitur, ac
si sic diceret: Neque enim signum est verbum quod
dicitur, rei esse vel non esse, hoc est de qua dicitur
re, ut id quod dico, rei esse vel non esse, tale sit,
tanquam si dicam, rem ipsam significare esse vel
non esse, atque hic est melior intellectus, ut non
sit signum verbum ejus rei de qua dicitur esse vel
non esse subsistendi, scilicet vel non subsistendi,
quod illud quidem affirmationis est, illud vero negationis,
ut sit talis sensus, neque enim quod dicitur
<pb n="0432D"/>
verbum signum est subsistendi rem vel non subsistendi.
Sed quod addidit, Nec si hoc ipsum est,
purum dixeris, vel si ita dicamus, Nec si hoc ipsum
ens, purum dixeris. Alexander quidem dicit est vel
ens aequivocum esse. Omnia enim praedicamenta,
quae nulli communi generi subduntur, aequivoca
sunt, et de omnibus esse praedicatur. Substantia
enim est, et qualitas est, et caetera. Ergo nunc hic
dicere videtur ipsum ens vel est, unde esse traductum
est, per se nihil designat. Omne enim aequivocum
per se positum nihil designat; nisi enim ad res
quasque pro voluntate significantis aptetur, ipsum
per se ideo nullorum designativum est, quod multa
significat. Porphyrius vero aliam protulit expositionem,
<pb n="0433A"/>
quae hujusmodi est. Sermo hic, quem dicimus
est, nullam per se substantiam monstrat, sed semper
aliquam conjunctionem vel earum rerum quae sunt,
si simpliciter apponatur, vel alterius secundum
participationem: nam cum dico, Socrates est, hoc
quod dico Socrates aliquid eorum est quae sunt, et in
rebus iis quae sunt Socratem jungo; sin vero dicam,
Socrates philosophus est, hic, inquam, Socrates philosophia
participat. Rursus hic quoque Socratem
philosophiamque conjungo, ergo hoc quod dico est,
vim conjunctionis cujusdam obtinet, non rei, quod
si propositionem aliquam copulationemque promittit,
solum dictum nihil omnino significat, atque hoc est
quod ait, nec si hoc ipsum est, purum dixeris, id est
solum, non modo neque veritatem neque falsitatem
<pb n="0433B"/>
designat, sed omnino nihil est, et quod secutus est
planum fecit, significat, inquit, quamdam compositionem
quam sine compositis non est intelligere.
Nam si est verbum compositionis conjunctionisque
cujusdam vim et proprium obtinet locum, purum et
sine conjunctione praedicatum nihil significat, sed
eam ipsam compositionem, quam designat cum fuerit
conjunctum, ea quae componuntur, significare potest,
<pb n="0434A"/>
sine compositis vero quod significet, non est intelligere.
Vel certe ita intelligendum est quod ait, ipsum
quidem nihil est non, quoniam nihil significet, sed
quoniam nihil verum falsumve demonstret, si purum
dictum sit; cum enim conjungitur, tunc fit enuntiatio.
Simpliciter enim dicto verbo nulla veri vel
falsi significatio fit, et sensus quidem totus hujusmodi
est, ipsa verba quidem per se dicta nomina sunt,
nam et qui dicit intellectum constituit, et qui audit
quiescit, sed quanquam significent aliquid verba,
nondum tamen affirmationem negationemve significant.
Nam quamvis rem designent, nondum tamen
subsistendi ejus rei signum est, nec si hoc ipsum est
vel ens dixerimus, aliquid ex eo verum vel falsum
poterit invenire. Ipsum enim quanquam significet
<pb n="0434B"/>
aliquid, nondum tamen verum vel falsum est, sed in
compositione fit enuntiatio, et in ea veritas vel falsitas
nascitur; quam veritatem falsitatemque sine his
quae componuntur, conjungunturque intelligere impossibile
est, et de verbo quidem et nomine sufficienter
dictum est. Secundo vero volumine de oratione
est considerandum.
</p>
          </div3>
        </div2>
      </div1>

<div1>
        <head>LIBER SECUNDUS.</head>

<pb n="0433"/>
<p>
          <pb n="0433B"/>In quantum labor humanum genus excolit et beatissimis
ingenii fructibus complet, si in tantum
cura exercendae mentis insisteret, non tam raris
homines virtutibus uterentur, sed ubi desidia demittit
animos, continuo feralibus seminariis, animi
<pb n="0433C"/>
uber horrescit. Nec hoc cognitione laboris evenire
concesserim, sed potius ignorantia; quis enim laborandi
peritus unquam a labore discessit? Quare
intendenda vis mentis est, verumque est amitti animum,
si remittitur. Mihi autem si potentior divinitatis
annuerit favor, haec fixa sententia est, ut quanquam
fuerint praeclara ingenia, quorum labor ac
studium multa de his quae nunc quoque tractamus
Latinae linguae contulerit, non tamen quemdam
quodammodo ordinem filumque disponendo disciplinarum
gradus ediderunt. Ego omne Aristotelis
opus quodcunque in manus venerit, in Romanum
stylum vertens, eorum omnium commenta Latina
oratione perscribam, ut si quid ex logicae artis subtilitate,
et ex moralis gravitate peritiae, et ex naturalis
<pb n="0433D"/>
acumine veritatis ab Aristotele conscriptum
est, id omne ordinatum transferam, atque id quodam
lumine commentationis illustrem, omnesque
Platonis dialogos vertendo, vel etiam commentando
in Latinam redigam formam. His peractis non equidem
contempserim Aristotelis Platonisque sententias,
in unam quodammodo revocare concordiam,
et in his eos non ut plerique dissentire in omnibus,
sed in plerisque quae sunt in philosophia maxime
consentire demonstrem, haec si vita otiumque supererit,
cum multa operis hujus utilitate, nec non etiam
laude contenderim, qua in re faveant oportet, quos
nulla coquit invidia. Sed nunc ad proposita revertamur.
Aristoteles namque inchoans librum, prius
<pb n="0434B"/>
nomen diffiniendum esse proposuit; post verbum,
hinc negationem, post hanc affirmationem, consequenter
enuntiationem, orationem vero postremam.
Sed nunc cum de nomine et verbo dixerit, converso
ordine, quod ultimum proposuit, nunc exsequitur
<pb n="0434C"/>
primum, de oratione namque disputat, quam postremam
in operis dispositione proposuit, ait enim:</p>
<div2>
          <head>DE ORATIONE.</head>

<div3>
            <head>Oratio autem est vox significativa, cujus partium ...</head>
<p> <hi>Oratio autem est vox significativa, cujus partium
aliquid significativum est separatum, ut dictio, non ut
affirmatio vel negatio. Dico autem, ut homo significat
aliquid, sed non quoniam est aut non est, sed erit affirmatio
vel negatio, si aliquid addatur, sed non una
hominis syllaba, nec enim in hoc quidem quod est
sorex, rex significat, sed vox est nunc sola. In duplicibus
vero significat quidem aliquid, sed non secundum
se, quemadmodum dictum est.</hi> </p>
<p>Videtur Aristoteles illas quoque voces orationes
putare, quaecunque vel ex nominibus vel ex verbis
constent, non tantum quae integrum colligant intellectum,
<pb n="0434D"/>
ut sunt Socrates et Plato, et ambulare et dicere;
haec enim quanquam pleni intellectus non sint,
verbis tamen et nominibus componuntur. Ait enim
orationem esse vocem significativam, cujus partes
significarent aliquid separatim, significarent, inquit,
non consignificarent, ut in nomine et verbo. Docet
autem illa quoque res, eum etiam imperfectas, compositas
tamen ex nominibus ac verbis voces, orationes
dicere, quod ait cum de nomine loqueretur, in eo
quod est equiferus nihil significare ferus, quemadmodum
in oratione quae est equus ferus, namque
equus ferus vox composita ex nominibus est, sed sententiam
non habet plenam, et ille ait, quemadmodum
in oratione quae est equus ferus. Nam si secundum
<pb n="0435A"/>
Aristotelem equus ferus est oratio, cur non aliae quoque
quae nominibus verbisque constent, quanquam
sint imperfectae sententiae, tamen orationes esse videantur,
cum praesertim orationem ipse ita diffiniat:
Oratio est vox significativa, cujus partium aliquid
significativum est separatum. In his ergo vocibus
quae verbis et nominibus componuntur, partes extra
significant, et non consignificant. Nam si nomen et
verbum significativum est separatum, in his vero
vocibus quae verbis et nominibus componuntur,
partes extra significant, non consignificant, etiam
voces imperfectae nominibus et verbis compositae
orationes sunt. Nam si nomen omne et verbum significativum
est, hae autem voces, id est orationes
nominibus componuntur et verbis, dubium non est
<pb n="0435B"/>
in his vocibus, quae ex nominibus et verbis conjunctae
sunt, partes per se significare; quod si hoc
est, et vox cujus partium aliquid separatum, etiam
per se significat, licet sit imperfectae sententiae, tamen
orationem esse manifestum est. Sed quod addidit
orationis partes significare, ut dictionem, non
ut affirmationem vel negationem, Alexander ita
dictum esse arbitratur. Sunt enim, inquit, aliae quidem
simplices orationes, quae solis verbis et nominibus
conjunguntur, aliae vero compositae quarum
partes in unum corpus junctae jam faciunt orationes,
et simplices quidem orationes, partes habent eas ex
quibus componuntur, verba et nomina, ut est: Socrates
ambulat. Compositae autem aliquoties quidem
tantum orationes, aliquoties vero etiam affirmationes,
<pb n="0435C"/>
ut cum dico Socrates ambulat, et Plato loquitur,
utraeque sunt affirmationes, vel cum dico: Aio te
Aeacida Romanos vincere posse, ex orationibus non ex
affirmationibus componitur talis oratio. Prior autem
simplicitas est, posterior vero compositio. In quibus est
autem prius vel posterius aliquid, illud sine dubio
diffiniendum est priori loco, quod natura quoque
praecedit. Ita ergo quoniam prior simplex oratio est,
posterior vero composita, prius simplicem orationem
diffinitione constituit dicens, cujus partes significant
ut dictio, non ut affirmatio, dictionem simplicis nominis
aut verbi nucupationem ponens. In simplicibus
enim orationibus hujusmodi partes sunt. In compositis
vero aliquoties quidem orationes tantum, aliquoties
vero affirmationes, ut supra monstravimus;
<pb n="0435D"/>
addit quoque illud. Omnem, inquit, diffinitionem vel
contractiorem esse diffinita specie, vel excedere non
oportet: quod si Aristoteles ita constituisset diffinitionem,
ut significare partes orationis diceret ut orationes,
ac non ut dictiones, simplices orationes ab
hac diffinitione secluderet. Orationum namque simplicium
partes, non ut orationes, sed ut simplicia
verba nominaque significant. Nam si omnis oratio
orationes habebit in partibus, rursus ipsae partes
quae sunt orationes, aliis orationibus conjungerentur,
et rursus partium partes, quae eaedem quoque orationes
sunt, alias orationes habebunt in partibus. Ac
si quis hoc intelligentia sumpserit, ad infinitum procedet,
nec ulla erit prima oratio quae simplices habeat
<pb n="0436A"/>
partes. Neque enim fieri potest ut prima dicatur
oratio quae alias orationes habet in partibus; partes
enim priores sunt propria compositione; quod si in
infinitum ducatur intelligentia, nulla prima oratio
reperitur, et cum nulla sit oratio prima, nec ulla
postrema est. Quocirca interempta prima atque postrema,
omnis quoque interimitur, et nulla omnino
erit oratio; quare non recta fuisset diffinitio, si ita
dixisset: Oratio est vox significativa, cujus partes
aliquid extra significant, ut orationes. At vero, inquit
Alexander, nec si quaedam orationes in partibus
continent, idcirco jam necesse est ipsarum orationum
partes affirmationes esse, ut cum dico:
Desine meque tuis incendere teque querelis. Est
ergo hujus orationis pars una. Desine meque tuis incendere,
<pb n="0436B"/>
teque querelis, alia. Neutra harum affirmatio
est, quanquam videatur esse oratio. Quocirca nec
illa fuisset recta diffinitio, si ita dixisset. Oratio est
vox significativa, cujus partes extra aliquid significant,
ut affirmatio. Hujusmodi enim orationes cum
sint ejus partes ex orationibus junctae, non tamen affirmationibus
totum ipsius corpus orationis efficitur.
Sed quoniam in omni oratione verba sunt et nomina,
quae simplices sunt dictiones, non autem in omnibus
orationibus, aut affirmationes aut orationes partes
sunt, quod commune erat, id in diffinitione constituit,
tanquam si ita diceret: Oratio est vox significativa
secundum placitum, cujus partes aliquid extra
significant, ex necessitate quidem ut dictio, non tamen
semper, ut affirmatio, aut oratio. Neque enim potest
<pb n="0436C"/>
fieri, ut inveniatur oratio, cujus partes non ita aliquid
extra significent ex necessitate, ut nomen aut
verbum cum inveniri possit, ut ita extra significent
orationis partes, ut tamen orationes aut affirmationes
non sint. Quare si ita dixisset, Oratio est vox significativa,
cujus partes aliquid extra significant, ut
affirmatio, illas orationes hac diffinitione non circumscripsisset,
quarum partes quidem orationes sunt,
sed non affirmationes, ut ille versus est quem supra
jam posui. Sin vero sic dixisset: Oratio est vox significativa,
cujus partes extra significant aliquid ut
oratio, illas orationes in diffinitione reliquisset, quarum
partes simplices sunt, ut est, Socrates ambulat.
Sed cum dicit orationis partes ita significare ut
dictiones, non omnino ut affirmationes, et simplices
<pb n="0436D"/>
et compositas, hac diffinitione conclusit. Simplices
quidem idcirco quod quaelibet simplex parvissimaque
oratio nomine et verbo conjungitur, quae sunt simplices
dictiones. Compositas vero, quae cum habent
orationes in partibus, partes ipsae habent simplices
dictiones, quae ipsae simplices dictiones totius corporis
partes sunt, ut cum dico, si dies est, lux est.
Dies est, et lux est, partes sunt totius orationis. Sed
rursus harum partium partes sunt dies, et est, et rursus
lux, et est, quae rursus totius orationis, per quam
dico, si dies est, lux est, partes sunt; sed dies, et est,
et rursus lux, et est, sunt simplices dictiones. Quocirca
etiam compositarum orationum partes indubitanter,
ita semper significant, ut dictiones non ut
<pb n="0437A"/>
affirmationes, aut quaedam orationes. Quare hanc
diffinitionem Aristoteles recte constituit. Ad hanc
ergo sententiam locum hunc Alexander expedit. Illud
quoque addens saepe Aristotelem de affirmationibus
dicere dictiones, quod distinguere volens, cum diceret
ita significare partes orationis tanquam dictionem,
ne forte dictionem hanc aliquis in affirmationem
susciperet, addidit, ut dictio non ut affirmatio, tanquam
si diceret: Duplex quidem est dictio, una simplex,
alia vero affirmatio. Sed ita partes orationis aliquid
extra significant, ut ea dictio, quae est simplex, non
ut ea quae est affirmatio, et hujuscemodi quodammodo
intellectum tota Alexandri sententia tenet.
Porphyrius quoque in eadem sententia est, sed in
uno discrepat, cujus expositio talis est. Dictio, inquit,
<pb n="0437B"/>
est simplex nomen, et simplex etiam verbum,
et ex duobus compositum, ut cum dico Socrates, vel
rursus ambulat, vel equiferus. Procedit etiam nomen
dictionis ad orationes quidem, sed simplicibus verbis
et nominibus conjunctas, et cum dico Socrates et
Plato, et si sit ex composito nomine, ut est equiferus
et homo; hae orationes quanquam conjunctae
sint atque imperfectae, tamen dictionis nomine
nuncupantur, nec non etiam transit nomen hoc
dictionis usque ad perfectas orationes, quas enuntiationis
nuncupari posterius est dicendum. Est
autem enuntiatio simplex, ut si quis dicat, Socrates
ambulat. Et haec dicitur affirmatio, hujus negatio
est, Socrates non ambulat. Simplices ergo enuntiationes
sunt affirmationes vel negationes, quae singulis
<pb n="0437C"/>
verbis ac nominibus componuntur. Itaque cum
dico, si dies est, lux est, tota quidem hujusmodi
oratio dictio esse non dicitur. Composita namque
conjunctaque est ex orationibus, quae sunt dies est,
et lux est. Hae autem sunt affirmationes, et dicuntur
dictiones. Ipsae vero affirmationes quae dictiones sunt
habent rursus alias dictiones simplices, ut est dies,
et est, et rursus lux, et est. Ergo cum dico, Socrates
ambulat, haec oratio partes habet dictiones, nomen
scilicet et verbum, quae dictiones quidem sunt, non
tamen affirmationes. Sin vero dicam, Socrates in
lycaeo cum Platone et caeteris discipulis disputavit,
haec pars orationis quae est, Socrates in lycaeo ipsa
quoque est dictio, sed non ut simplex nomen vel
verbum, quae dictiones quidem sunt, non tamen affirmationes,
<pb n="0437D"/>
neque ut affirmatio, sed tantum ut imperfecta
oratio quae verbis tamen nominibusque composita
est; quod si sic dicam, si homo est, animal est,
haec rursus oratio habet dictiones in partibus, sed
neque ut simplices dictiones, neque ut imperfectas
orationes, sed ut perfectas, simplicesque affirmationes,
et una est affirmatio animal est, alia vero homo
est. Tota vero ipsa oratio dictio non est: quod si
dicam, si animal non est, homo non est, rursus haec
oratio ex duabus simplicibus dictionibus negativis
videtur esse composita, quae nihilominus tota dictio
non est. Ita ergo dictio inchoans a simplicibus nominibus
atque verbis usque ad orationes, quamvis ad
imperfectas provehitur, nec in his tantummodo consistit,
<pb n="0438A"/>
sed ultra etiam ad simplices affirmationes negationesque
transit, et in eo progressionis terminum
facit. Ergo quoniam non omnis oratio partes habet
affirmationes et negationes, quae sunt simplicium dictionum
perfectae enuntiationes, quoniamque non
omnis oratio imperfectas orationes habet in partibus,
omnis tamen oratio simplices dictiones retinet,
quippe cum omnis oratio ex verbis nominibusque
jungatur hoc ait, orationis partes significare semper
quidem ut dictiones, non tamen semper ut affirmationes,
consentiente Alexandro, cujus expositionem
supra jam docui, atque ita diligentior lector differentias
eorum recte perspiciat, et consentientes quidem
communicet intellectus. Hoc loco Aspasius inconvenienter
interstrepit, ait enim Aristotelem non in omnes
<pb n="0438B"/>
orationes diffinitionem constituere voluisse, sed
tantum in simplices, quae ex duobus constant, verbo
scilicet et nomine; sed ille perfalsus est. Neque enim
si simplex oratio, simplicibus verbis nominibusque
consistit, idcirco non composita quoque oratio verba
et nomina similiter in partibus habet. Quod si hoc
commune est simplicibus orationibus atque compositis,
ut habeant in partibus quidem dictiones simplices,
non etiam affirmationes, cum etiam orationes
quae affirmationes habent, habeant in partibus
simplices dictiones, cur hanc quaestionem in Aristotelem
jaciat, ratione relinquitur. Syrianus vero, qui
Philoxenus cognominatur, non putat orationes esse
quarum intellectus sit imperfectus, atque ideo nec eas
aliquas habere partes. Nam cum dicit Plato in Academia
<pb n="0438C"/>
disputans, haec quoniam perfecta non est,
partes, inquit, non habet, arbitrans omne quod imperfectum
est nullis partibus contineri, atque ideo,
cum dicit Aristoteles, oratio est vox significativa,
cujus partes aliquid extra significant, illam orationem
constitui putat, quae perfectum retinet sensum, ipsius
enim partes esse verba et nomina. Sed hoc ridiculum
est. Neque enim aliquid compositum fieri potest, nisi
propriis partibus. Quod si quaelibet res ut componatur
habeat decem partes, eas tamen sigillatim apponi
necesse sit, antequam ad decimam veniamus partem,
nihilo tamen minus erunt partes quas sibimet ad
componendam totius corporis summam sigillatim superponimus,
etiam si ad illud quod componendum
fuit minime perventum est. Quocirca si antequam
<pb n="0438D"/>
perveniatur ad decimam partem prioris effecti compositique
partes sunt, nulla ratio est imperfectae rei
partes dici non posse. Neque enim dicitur totius compositi
partes esse, quae sint imperfecti, ut si sit integrum
nomen, habeat partes quatuor, id est syllabas,
ut <hi>Mezentius,</hi> si unam syllabam demam, dicamque <hi>mezenti,</hi> 
 vel si unam rursus duasque ponam, ut sunt <hi>mezen,</hi> 
 hujus tamen utraque syllaba <hi>me</hi> scilicet et <hi>zen</hi> 
partes sunt, et cum sit compositio ipsa sensu vacua,
ac sit imperfecta, tamen partibus continetur. Syrianus
igitur minime audiendus est. Sed Porphyrius potius,
qui ita Aristotelis mentem sententiamque persequitur,
ut ejus diffinitionem, quae vera est, labare et in aliquibus
aliis discrepare non faciat. De his quidem
<pb n="0439A"/>
hactenus. Porphyrius autem ita dicit: Volens, inquit,
Aristoteles ostendere non omnem orationem, aut
simplices tantum habere partes, aut compositas, a
simplicibus sumpsit exemplum, ut diceret significare
partes orationis, ut dictionem non ut affirmationem,
ut cum est oratio. Plato disputat, dictiones quidem
sunt, sed non ut affirmationes. Si vero sic esset oratio,
Si Plato disputat verum dicit, Plato disputat et
verum dicit, cum sint dictiones, non sunt tantum ut
simplices, sed etiam ut affirmationes. Neque enim
simplex dictio affirmatio est aut negatio, sed tunc
fit cum additur aliquid, quod aut affirmationis vim
teneat aut negationis, atque hoc est quod ait: Dico
autem ut homo significat aliquid, sed non quoniam
est, aut non est, sed erit affirmatio vel negatio,
<pb n="0439B"/>
si quid addatur. Hujusmodi hoc est, tanquam si diceret,
nomen quidem simplex affirmationem aut negationem
non facit, nisi aut est verbum addatur, quae
est affirmatio, aut non est, quae est negatio. Quod
autem additur, sed non una hominis syllaba, nec in
eo quod est sorex, rex significat, sed vox est nunc
sola. In duplicibus vero significat quidem, sed nihil
secundum se, quemadmodum dictum est. Hujus loci
duplex est expositio. Quod enim dixerat prius, sed
erit affirmatio vel negatio si quid addatur ei dictioni,
quam supra simplicem esse proposuit, cum de significativa
orationis parte loqueretur, nunc id adimplet
et explicat dicens: Non si quidlibet addatur simplici
dictioni, statim fieri affirmationem vel negationem,
nec vero orationem, neque enim si quid non per se
<pb n="0439C"/>
significativum dictioni simplici copuletur, idcirco jam
vel oratio, vel affirmatio vel etiam negatio procreabitur,
neque enim si una syllaba hominis quae significativa
per se non est, copuletur eidem ipsi dictioni,
jam ulla inde procreatur oratio. Quod si oratio non
sit, nec propositio est, hae enim orationes quaedam
sunt, ut si quis ex eo quod est homo tollat unam
syllabam, eamque toti dictioni simplici aptet, dicatque
homo, vel alio quolibet modo decidens, partem
toti corpori dictionis adjiciens non faciet orationem.
Quod si hoc est, nec affirmationem nec negationem,
quaedam sunt orationes. Ita ergo accipiendum est,
tanquam si hoc modo dixisset, dico autem ut homo
significat aliquid, sed non quoniam est aut non est;
sed erit affirmatio, vel negatio si quid addatur, sed
<pb n="0439D"/>
non ut una hominis syllaba addatur, nec cuilibet alterius
dictionis, si quid non per se significat, ut in
eo quod est sorex rex non significat, sed vox est nunc
sola. Atque ideo si quis velut partem tollat, id quod
est rex, apponatque ei quod est sorex, dicatque sorex
rex, ut rex tanquam pars sit ejus quod est sorex,
oratio nulla est, atque ideo neque affirmatio neque
negatio. Haec enim ex vocibus per se significativis
constant. Rex vero in eo quod est sorex, quoniam
pars est nominis, nihil ipsa significat. Vel certe erit
melior intellectus si hoc quod ait, sed non una hominis
syllaba, non aptemus ad orationis perfectionem,
sed potius ad dictionis significationem, ut quoniam
dixit superius, orationis partes significare ita,
<pb n="0440A"/>
ut dictionem non ut affirmationem, quae esset dictio
manifeste monstret. Dictiones namque constituit vocem
per se significantem; ergo cum dicit, sed non
una hominis syllaba, tale est ac si diceret: Significat
quidem pars orationis ut dictio. Sed hae ipsae dictiones
perfectae nomina sunt et verba, non partes nominum
verborumque. In eo enim quod est equiferus
currit, equiferus quidem dictio est totius orationis,
significat enim ut pars orationis, sed ferus consignificat
ut pars nominis, atque ideo ferus dictio non est.
Quocirca si quae aliae syllabae in parte orationis sunt,
id est in nomine vel verbo, nihil per se significant,
quanquam sint in parte nominis, quod nomen pars
orationis est, nihil tamen ipsum significat in tota
oratione, quare nec dictio erit. Audiendum ergo est
<pb n="0440B"/>
ita, tanquam si sic diceret: Oratio autem est vox
significativa, cujus partium aliquid significativum est
separatum, ut dictio, non ut affirmatio; dico autem
ut homo significat aliquid, et est quaedam dictio simplex.
Nam neque oratio est, quoniam simplex est,
nec affirmatio neque negatio, quoniam non significat
aut esse aut non esse. Sed erit tunc affirmatio, quando
aliquid additur, quod affirmationem negationemve
constituat. Sed quod ad dictionem esse id quod dicimus
homo. Idcirco dictio est, quoniam per se significat.
Syllaba vero ejus nominis quod est homo, quoniam
nihil designat, non est dictio. Hoc est enim,
sed non una hominis syllaba, vel si videatur quidem
significare, pars tamen sit nominis, et consignificet
in nomine, in tota oratione nihil significet. Neque
<pb n="0440C"/>
enim est pars orationis. Quod per hoc dixit quod ait,
nec in eo quod est sorex rex significat, sed vox est
nunc sola nihil significans, unde probatur hujusmodi
particulas non esse dictiones. Vox enim sola non est
dictio, sed vox per se significans. Si quae sunt, inquit,
nomina, quae sint composita ex aliis, ut est equiferus,
emittunt quidem quamdam imaginem significandi,
sed per se nihil significant, consignificant autem. In
simplicibus vero nominibus nec imaginatio ulla significandi
est, ut in eo quod est Cicero, partes ejus cum
simplices sono, tum etiam intellectu praeter cujuslibet
imaginationis similitudinem significationemve sunt.
In duplicibus vero vult quod est pars significare, sed
nullius separatim significatio est. Idcirco quoniam
solum consignificat id quod totum compositi nominis
<pb n="0440D"/>
corpus designat, ipsum vero separatum (ut saepius
dictum est) nihil extra significat.</p>
          </div3>
<div3>
            <head>Est autem oratio omnis quidem significativa non sicut ...</head>
<p> <hi>Est autem oratio omnis quidem significativa non sicut
instrumentum, sed (quemadmodum dictum est) secundum
placitum.</hi> </p>
<p>Secundum placitum esse orationes illa res approbat,
quod earum partes sunt ad placitum, id est nomen
et verbum. Quod si omne compositum ab his ex
quibus est compositum, sumit naturam, vox quae
positione constitutis vocibus jungitur, ipsa quoque
secundum placitum positionemque formatur. Quare
manifestum est orationem secundum placitum esse.
Plato vero in eo libro qui inscribitur Cratylus, aliter
esse constituit, eamque dicit supellectilem quamdam
<pb n="0441A"/>
atque instrumentum esse significandi res eas quae
naturaliter intellectibus concipiuntur, earumque intellectum
vocabulis discernendi. Quod si omne instrumentum
naturalium rerum secundum naturam est,
ut videndi oculus, nomina quoque secundum naturam
esse arbitratur. Sed hoc Aristoteles negat, et
Alexander multis in eo nititur argumentis, monstrans
orationem non esse instrumentum naturale. Aristoteles
vero ita utitur dicens: Est autem oratio omnis
quidem significativa, non sicut instrumentum, tanquam
si diceret: Est quidem omnis oratio significativa,
non tamen naturaliter, instrumentum enim hoc
demonstrat, tanquam si diceret naturaliter significare.
Quod qui instrumentum orationem esse negant,
non eam naturaliter significare dicunt, sed ad placitum.
<pb n="0441B"/>
Naturalium enim rerum naturalia sunt instrumenta.
Idcirco autem instrumentum pro natura posuit,
quod (ut dictum est) Plato omnium artium instrumenta,
secundum naturam ipsarum artium consistere
proponebat. Et Alexander quidem non esse
instrumentum orationem sic ingreditur approbare.
Omnis, inquit, naturalium actuum supellex, ipsa
quoque naturalis est, ut in sensu quoniam natura
datur, ejus quoque supellex est naturalis, ut oculus.
Eodem quoque modo auditus cum naturalis sit, aures
nobis quae sunt audiendi instrumenta, naturaliter
esse datas cognoscimus. Quare quoniam oratio ad
placitum non naturaliter est, partes enim manifestum
est orationis ad placitum positas, quae sunt scilicet
nomina et verba, sicut monstrat apud omnes gentes
<pb n="0441C"/>
diversitas vocabulorum, quoniam ergo per haec secundum
placitum omnis oratio esse monstratur, quod
autem secundum placitum est, non est secundum
naturam, non est ergo oratio supellex. Significandi
enim ratio atque potestas naturaliter non est. Quod
si oratio naturaliter non est, non est supellex. His
aliisque similibus rationibus monstrat non esse supellectilem
orationem. Quocirca dicendum nobis est,
naturaliter quidem esse voces potestatesque naturaliter
vocabula rebus imprimendi, non tamen naturaliter
significativas, sed positione. Sicut ergo naturaliter
singularium artium sumus susceptibiles, sed eas
non naturaliter habemus, sed doctrina concipimus,
ita vox quidem naturaliter est, sed per vocem significatio
non naturaliter. Neque enim vox sola nomen
<pb n="0441D"/>
est, aut verbum, sed vox quaedam addita significatione,
et sicut naturaliter est moveri, saltare vero cujusdam
jam artificii et positionis, et quemadmodum aes
quidem naturaliter est, statua vero positione vel arte.
Ita quoque possibilitas ipsa significandi, et vox naturalis
est. Significatio vero per vocem positionis est, non
naturae. Hactenus quidem de communi oratione locutus
est, nunc autem transit ad species ejus. Ait enim:</p>
          </div3>
<div3>
            <head>Enuntiativa vero non omnis, sed illa in qua verum vel ...</head>
<p> <hi>Enuntiativa vero non omnis, sed illa in qua verum vel
falsum est, non autem in omnibus inest, ut deprecativa, oratio
quidem est, sed neque vera neque falsa. Caeterae igitur
relinquantur, rhetoricae enim vel poeticae convenientior est
consideratio, enuntiativa vero praesentis est speculationis.</hi> </p>
<p>Species quidem orationis multae sunt, sed eas varie
<pb n="0442A"/>
partiuntur, at vero Peripatetici quinque partibus
omnes species orationis ac membra distribuunt.
Orationis autem species dicimus perfectae, non ejus
quae est imperfecta. Perfectas autem voco eas quae
complent expediuntque sententiam. Et sit nobis hoc
modo divisio. Sit genus oratio, orationis aliud est
imperfectum, quod sententiam non expedit, ut si
dicam Plato in lycaeo, aliud vero perfectum. Perfectae
autem orationis alia est deprecativa, ut, Adsit laetitiae
Bacchus dator; alia imperativa, ut, Accipe daque
fidem; alia interrogativa, ut, Quo te, Moeri, pedes?
an quo via ducit in urbem? alia vocativa, ut, O qui
rex hominumque deumque aeternis regis imperiis; alia
enuntiativa, ut, Dies est, dies non est. In hac sola
quae est enuntiativa, veri falsive natura perspicitur.
<pb n="0442B"/>
In caeteris enim neque veritas, neque falsitas invenitur,
et multi quidem plures species esse dicunt perfectae
orationis, alii autem innumeras eorum differentias
produnt, sed nihil ad nos. Cunctae enim species
orationis, aut oratoribus accommodatae sunt, aut
poetis, sola enuntiativa philosophis. Ergo hoc dicit:
Non omnis oratio enuntiativa est. Sunt enim plurimae
quae enuntiativae non sunt, ut hae quas supra posui. Haec
autem sola est in qua verum falsumve inveniri queat.
Quocirca quoniam istam in qua veritas vel falsitas
invenitur, dialectici philosophique est quaerere, caeterae
autem oratoribus atque poetis accommodatae
sunt, jure de hac sola tractabitur, id est de enuntiativa
oratione. Hucusque ergo de partibus interpretationis
et de communi oratione locutus est. Nunc
<pb n="0442C"/>
autem astringit modum disputationis in speciem, et de
una specie orationis tractat, deque una interpretatione
quae est enuntiativa. Species namque est enuntiatio interpretationis,
negatio vero et affirmatio enuntiationis.
Quare de enuntiativa oratione considerandi, hinc cum
ipso Aristotele commodissimum sumamus initium.</p>
          </div3>
<div3>
            <head>Est autem una prima oratio enuntiativa, affirmatio, ...</head>
<p> <hi>Est autem una prima oratio enuntiativa, affirmatio,
deinde negatio, aliae vero omnes conjunctione unae. Necesse
est autem omnem orationem enuntiativam ex verbo
esse, vel casu verbi; etenim hominis ratio, si non est, aut
fuit, aut erit, aut aliquid hujusmodi addatur, nondum
est oratio enuntiativa. Quare autem unum quiddam est,
et non multa animal gressibile bipes. Neque enim eo
quod propinque dicuntur unum erit. Est autem alterius
hoc tractare negotii.</hi> </p>
<p>
              <pb n="0442D"/>Una oratio duplici modo tractatur, vel cum per
se una est, vel cum per aliquam conjunctionem jungitur.
Vel certe ita dicendum est. Aliae orationes
naturaliter unae sunt, aliae vero positione. Et naturaliter
unae quidem sunt orationes quae non dissolvuntur
in alias orationes, ut est, sol oritur. Quae autem
positione sunt unae in alias orationes dissolvuntur,
ut est, si homo est animal est; haec enim in orationes
alias separatur, et quemadmodum lignum vel lapis
sigillatim in propria natura consistunt et sunt una,
ex his autem facta navis vel domus quae cum pluribus
quidem constent, unae tamen arte sunt, non
natura. Ita quoque in orationibus simplices eas
et per se naturaliter unas orationes dicimus, quae
<pb n="0443A"/>
verbo tantum et nomine conjunguntur. Compositas
autem quae in alias (ut dictum est) orationes dividuntur.
Multas enim orationes in hujusmodi
orationibus conjunctio jungit, ut si dicam Plato est
et Socrates est, haec conjunctio <hi>et</hi> utrasque conjunxit,
atque ideo una videtur positione, quae naturaliter et
per se una non fuerat, naturaliter autem unius orationis
duae partes sunt affirmatio et negatio; sed quoniam
non ita dixit, est autem una oratio enuntiativa,
affirmatio vel negatio, deinde est una conjunctione.
Sed ait: Est autem una prima oratio enuntiativa affirmatio,
deinde negatio, hujusmodi oritur quaestio.
Utrum id quod ait prima ad affirmationem referatur,
ut sit posterior negatio, an id quod ait prima ad simplicem
retulerint orationem, ut secunda sit, quae ex
<pb n="0443B"/>
orationibus jungitur, quam dubietatem ipse dissolvit.
Sic enim inquit: Est autem una prima oratio enuntiativa,
affirmatio, et ut quam secundam diceret demonstraret,
ait, deinde negatio, ut primam affirmationem
poneret, secundam negationem. Quod si ita
dixisset, est autem una prima enuntiativa oratio affirmatio
vel negatio, deinde conjunctione una, ita
oporteret intelligi tanquam si diceret, illam esse primam
orationem quae simplex esset, cujus partes affirmatio
essent atque negatio; secundam vero illam
quae conjunctione quadam una fieret, cum ex orationibus
jungeretur. Sed quoniam id quod ait prima ad
affirmationem junxit dicens, est autem una prima
oratio enuntiativa affirmatio, ad negationem vero,
deinde subjunxit dicens, deinde negatio. Dicendum
<pb n="0443C"/>
est primam eum orationem esse arbitrari affirmationem;
secundam vero negationem, cui deinde continenter
apposuit. Sed rursus incurrimus Alexandri
quaestionem. Per hoc enim negat affirmationem negationemque
sub uno genere poni oportere, id est sub
enuntiatione, quod in iis quae priora vel posteriora
sunt, commune genus non potest inveniri. Sed hoc
supra jam dictum est, nam oportere omnia quaecunque
quolibet modo priora vel posteriora sunt a genere
communi secernere. Alioqui sic primae et secundae
substantiae sub uno genere substantiae non
ponentur. Sic etiam simplices et compositae orationes,
quarum simplices propositiones primae sunt,
posteriores compositae, uno genere non continebuntur.
Sed illa sola putanda sunt sub eodem genere
<pb n="0443D"/>
poni non posse, quae ad substantiam priora vel posteriora
esse cognoscimus. Quae vero ad suum esse
aequalia sunt, nihil prohibet sub eodem genere utraque
constitui. Ergo quoniam affirmationi et negationi
hoc est esse, quod in his veritas et falsitas reperitur,
haec autem est enuntiatio in qua scilicet
veritatis et falsitatis constituta sit ratio, quoniam ad
id quod veri falsive significativae sunt, neque affirmatio
prior, neque negatio posterior est. Nullus dubitat
eo quod aequaliter participant affirmatio et negatio,
eidem generi posse supponi; sed affirmatio et negatio
aequaliter participant enuntiatione, siquidem enuntiatio
veri falsique utitur significatione, et affirmatio
et negatio veritatem atque mendacium aequaliter
<pb n="0444A"/>
monstrant; enuntiatio igitur affirmationis et negationis
genus esse ponenda est. Quod ergo ait: Est autem
una prima oratio enuntiativa, affirmatio, deinde
negatio, aliae vero conjunctione unae, ita intelligendum
est, quod affirmationem primam, secundam vero
negationem, cui addidit deinde, in prolatione posuerit.
Prior enim est affirmatio, posterior negatio
in prolatione duntaxat, non secundum veri falsique
designationem. Quocirca nihil prohibet et priorem
putari affirmationem negatione, et tamen utrasque
sub uno genere, id est enuntiatione constitui. Sed
quod secutus est: Necesse est autem omnem orationem
enuntiativam ex verbo esse vel casu, hujusmodi
est volens Aristoteles distribuere dictionem affirmationem,
negationem, enuntiationem, contradictionem,
<pb n="0444B"/>
sensum confusa brevitate permiscuit, et nebulis obscuritatis
implicuit, oportuit namque prius quid esset
dictio, post autem quid affirmatio, et negatio, et rursus
quid esset enuntiatio, et contradictio constituere.
Sed hoc interim praetermittit, nunc vero quemadmodum
constituatur enuntiatio docet dicens: Quod
omnis enuntiatio constet verbo, quoniam simplex
dictio est nomen aut verbum. Omnis enuntiatio simplex
hujusmodi est, ut semper quidem vel verbum
vel aliud aliquid quod idem valeat, tanquam si diceretur,
verbum vel casum verbi in praedicatione retineat,
sed non semper subjectus terminus fit ex nomine,
semper tamen praedicatus ex verbo: sit enim
hujusmodi propositio, quae est, sol oritur; in hac
ergo propositione quod dico, sol oritur, subjectum
<pb n="0444C"/>
est sol, quod vero dico, oritur, praedicatum. Et utrasque
has dictiones terminos voco, sed quodcunque
prius dicitur, in simplici enuntiatione, illud subjectum
est, ut in hac sol, quod vero posterius, illud
praedicatum, ut in eadem, oritur. Ergo necesse est
omnem enuntiativam orationem si simplex sit, verbum
in praedicatione retinere, ut in eadem ipsa, cum
dico, sol oritur, oritur verbum est, vel quod idem
valeat, ut est, Socrates non ambulat; non ambulat
enim infinitum verbum est, et verbum quidem non
est, sed eamdem vim retinet quam verbum. Casus
etiam verbi ponitur saepe, ut Socrates fuit; subjectus
vero terminus non semper consistit in nomine, potest
enim infinitum nomen habere, ut cum dico, non
homo ambulat, potest et verbum, ut cum dico, ambulare,
<pb n="0444D"/>
moveri est; ergo (ut arbitror) plene monstratum
est non semper subjectum nomen esse, sed
semper praedicatum in solo verbo consistere. Approbans
ergo verba semper in praedicationibus poni, hoc
addidit, nisi enim aut est, aut fuit, aut aliquid hujusmodi
sit additum, aut quod idem valeat apponatur,
enuntiatio non fit, cum enim dico, homo est, est verbum
in praedicatione proposui. Sin vero dixero, homo
vivit, idem valet tanquam si dicam homo vivus est.
Ergo non posse sine verbo affirmationem negationemve
constitui, docuit per id quod ait, etenim hominis
ratio si non aut est, aut erit, aut fuit, aut aliquid
hujusmodi addatur, nondum est oratio enuntiativa.
Hoc enim dicere videtur: Diffinitio hominis est,
<pb n="0445A"/>
verbi gratia, animal gressibile bipes, et haec ratio
est humanae substantiae, ergo haec ratio nisi ei est,
aut erit, aut fuit, aut quodlibet verbum (sicut supra
dictum est) apponatur, enuntiatio non fit, neque
enim verum neque falsum est. Si enim dicam tantum
animal gressibile bipes, nulla me veritis mendaciumve
consequitur. Sin autem dixero animal gressibile
bipes est, vel non est, affirmatio mox negatioque
conficitur, quas enuntiationes esse quis dubitet?
Sed cum de simplicibus enuntiationibus loqueretur,
ait, hominis rationem, id est diffinitionem non esse
enuntiationem, nisi ei, aut est, aut erit, aut hujusmodi
aliquid apponatur, approbans scilicet unam
esse, et non multiplicem orationem diffinitionis humanae,
cui si est, aut erit, aut fuit adderetur, enuntiationem
<pb n="0445B"/>
simplicem faceret. Cur vero una sit talis
oratio causa quaeritur, neque enim ex solis duobus
terminis constat, id quod dicimus animal gressibile
bipes, et quae nominat, plura sunt, quare ipse sibi
institit, et de sua propositione rationem quaesivit
quam nunc dicere supersedit; ait enim: Quare autem
unum quiddam est et non multa, animal gressibile
bipes, neque enim in eo quod dicuntur propinque,
unum erit. Est autem alterius hoc tractare negotii.
Hoc scilicet quaerens tanquam si ita ipse ex
persona sua diceret, de simplicibus enuntiationibus
omnibus ipse loquebar, deque his proposui eas praeter
verbum esse non posse, et ad hanc rem probandam
exemplum sumpsi diffinitionem hominis, cui nisi
est, aut erit, aut fuit apponetur, enuntiationem non
<pb n="0445C"/>
fieri dixi, quasi una et non multiplex esset oratio,
ea per quam dicitur animal gressibile bipes, de qua
fieri possit simplex enuntiatio. Cur autem esset una
oratio, animal gressibile bipes, alterius, inquit, est
hoc tractare negotii, cum de rebus, non de propositionibus
inspiciendum est. Nam non idcirco una oratio
est, quia continue dicitur, et conjuncte sibimet,
animal gressibile bipes; hoc enim si ita esset, possemus
et hanc orationem quae tam multa significat,
unam dicere, si continue proferatur, ut est Socrates
philosophus simus, calvus, senex. Ergo quemadmodum
hujusmodi oratio sit multiplex, et non una,
posterius dicemus; ergo nunc manifestum sit hanc
orationem quae dicit Socrates philosophus simus,
calvus, senex, non esse unam, sed multiplicem. Si
<pb n="0445D"/>
ergo propinquitas proferendi ipsa continuatione
unam faceret orationem, posset haec quoque una
esse oratio, quae manifeste non una esse docebitur.
Quare non idcirco erit una oratio ea quae
dicit, animal gressibile bipes, quod continue et
propinque profertur. Quae autem causa sit ut
una sit, ipse dicere distulit, sed in libris ejus operis
quod <foreign xml:lang="greek">Μετὰ τὰ φυσικὰ</foreign> inscribitur, expedivit. Theophrastus
autem de affirmatione et negatione sic docuit,
diffinitionem unam semper esse orationem,
eamque oportere continuatim proferri; illa enim una
oratio esse dicitur, quae unius substantiae designativa
est. Diffinitio autem, ut verbi gratia hominis, animal
gressibile bipes, una est oratio per hoc, quoniam
<pb n="0446A"/>
unum subjectum, id est hominem monstrat. Si ergo
continue proferatur, et non divise, una est oratio,
et quia continue dicitur, et quia unius rei substantiam
monstrat. Sin vero quis dividat, et orationem unam
rem significantem proferendi intermissione distribuat,
multiplex fit oratio, ut si dicat animal, gressibile bipes,
unam rem mihi tota monstrat oratio, et continue
dicta est. Sin vero dicat animal et rursus gressibile,
et sub intermissione repetat bipes, multiplex erit distributa
intermissione oratio. Est rursus adversum id
quaestio, et quis hoc non jure culpet, posse eam quae
una est orationem intermissione proferendi fieri multiplicem,
cum continuatio proferendi non faceret
unam, quae esset multiplex per naturam. Sicut enim
in illis quae multiplices sunt naturaliter, non potest
<pb n="0446B"/>
continuatio proferendi, unam facere orationem, sic
quoque non debet quae est una naturaliter oratio, idcirco
quod de uno subjecto dicatur, fieri multiplex
per intermissionem. Sed hoc ita solvitur. Nam cum
animal dicimus, et sub intermissione rursus gressibile,
eodemque modo iterum bipes, non haec ita dicimus,
tanquam si in unum cuncta conjuncta sint. Quocirca
quoniam est quidem animal, rursus gressibile
est, rursus bipes, quoniam plura sunt, et pluraliter
dicta, id est distributa, non videntur ad unum subjectum
distributa posse praedicari, sicut cum dico
Socrates, philosophus, simus, calvus, senex, haec
omnia non est simplex oratio, nec si continue proferatur,
quod ad unam substantiam non tendunt, accidentia
enim sunt, et extrinsecus veniunt. Probatur
<pb n="0446C"/>
autem neque eas orationes, quae per divisionem dicuntur,
neque eas quae non ad unam substantiam
tendunt, unas esse, hoc modo: Si dicat quis animal,
et rursus gressibile, et iterum bipes, non unum est
animal, nec unum gressibile, nec unum bipes. Sin
vero dixero, animal gressibile bipes continue, et propinque,
unum est, quod tria ista juncta significant,
id est homo. Convertamus nunc animum ad eas
quae plura quidem significant, sed continue proferuntur,
ut cum dico Socrates philosophus calvus senex,
videtur quasi quaedam Socratis esse diffinitio, philosophus
calvus senex, sed non necesse est, si hujusmodi
ratio Socratis fuit, omnem quicunque philosophus
est senex calvus, etiam Socratem esse. In multis
ergo continuatio ista valet accidere. Quocirca non
<pb n="0446D"/>
unum significat, quanquam continue proferatur. Ergo
si ex omnibus unum quidem significetur, et continue
proferatur, una est oratio, ut partes quaedam rei definitae
sint ea quae in diffinitione ponuntur, non accidentia.
Et proficit quidem aliquid continua prolatio
ad perficiendam unam orationem, sed ipsa sola non
sufficit, nisi unum quodque subjectum sit; atque ideo
dixit Aristoteles, animal gressibile bipes, non idcirco
esse unam orationem, quod propinque dicatur, nam
neque sufficit ad constituendam unam orationem propinquitas
proferendi, nihilque prohiberet quae naturaliter
essent multiplices, eas continue et propinque
prolatas unas videri, sed hujusmodi rei rationem Aristoteles
ponere distulit. Sensus ergo hujusmodi est:
<pb n="0447A"/>
Necesse est, inquit, omnem enuntiativam orationem
ex verbo esse vel casu. Etenim hominis ratio, quae
et ipsa quoque oratio est, si non est, aut erit, aut
fuit, aut aliquid hujusmodi illi addatur, nondum est
enuntiatio, hoc vero in solis simplicibus enuntiationibus
evenit. In his autem quae conjunctione unae
sunt (ut supra jam ait) non omnino est. Cum enim
dico, dies est, vis tota in verbo est. Si autem cum
conjunctione proferam, si dies est, lux est, tota vis
in conjunctione consistit. Veritatis enim aut falsitatis
rationem sola conjunctio tenet, quae conditionem
proponit, cum dicit, si dies est, lux est, si enim illud
est, illud evenit. Igitur in conjunctione omnis vis
hujusmodi propositionis est, omnis autem simplex
propositio totam vim in verbo habet positam. Et
<pb n="0447B"/>
quemadmodum in his quae hypotheticae vel conditionales
dicuntur, conjunctiones vim propositionis tenent,
sic in simplicibus propositionibus praedicatio
vim obtinet, unde et Graece quoque tales propositiones <foreign xml:lang="greek">κατηγορικαί,</foreign>
 id est praedicativae, dicuntur, scilicet
quae sunt simplices, quod in his totam propositionem
obtineat praedicatio, atque ideo Aristoteles ait, ex
verbo vel casu fieri simplicem enuntiationem. Nam
praeter id quod continet totam propositionem praedicativam,
scilicet praeter praedicationem, enuntiatio
non fit, unde est ut negatio quoque non ad subjectum,
sed ad praedicatum semper aptetur. Nam cum dico,
sol oritur, non est hujus negatio, non sol oritur, sed
illa quae est, sol non oritur, atque ideo negatio ad
subjectum posita, non facit contrariam propositionem,
<pb n="0447C"/>
ad praedicatum vero reddit contrariam. Recte igitur
Aristoteles de subjecto nihil locutus est. Non enim
praedicativam propositionem subjectus terminus tenet,
sed tantum praedicatus, qui totam enuntiationem
propria virtute confirmat.</p>
          </div3>
<div3>
            <head>Est autem una oratio enuntiativa, vel quae unum significat, ...</head>
<p> <hi>Est autem una oratio enuntiativa, vel quae unum significat,
vel conjunctione una, plures vero, quae plura, et non
unum, vel inconjunctae. Nomen ergo et verbum dictio
sit sola, quoniam non est dicere, sic aliquid significantem
voce, enuntiare, vel aliquo interrogante, vel non,
sed ipso proferente.</hi> </p>
<p>Hic monstratur quoniam tunc cum dixit: Est autem
una prima oratio enuntiativa affirmatio, deinde
negatio. Primam eum non de ea oratione dixisse putandum
est, quae naturaliter una est, sed de affirmatione,
<pb n="0447D"/>
alioqui hic quoque repetens ita dixisset. Est
autem oratio una prima enuntiativa quae unum significat,
sed quoniam non ita dixit, manifestum est
quod dudum ait primam, non ad orationem, quae
praeter conjunctionem una est, retulisse, sed ad affirmationem,
quam negatione priorem esse constaret:
sed hoc jam superius dictum est. Quid autem sibi
velit haec enumeratio, paucis exponam. Multas enim
confusiones multosque in orationibus errores, hic
locus optime intellectus veraciterque perceptus sustulit,
et haec est expositio quam nullus ante Porphyrium
expositorum vidit. Non est idem namque unam
esse orationem et multiplicem, quod simplicem et
compositam, et distat una a simplici, distat etiam
<pb n="0448A"/>
multiplex a composita. Est ergo una oratio quae unum
significat, multiplex autem quae non unum, sed plura.
Fit autem hoc in hujusmodi orationibus, ut cum dico:
Cato philosophus est, haec oratio non est una, non
enim unum significat; potest enim monstrare et Catonem
Uticensem esse philosophum, potest etiam
ostendere et Catonem Censorium oratorem esse philosophum,
qua in re non una est oratio, atque idcirco
in Uticensi quidem Catone est vera, in oratore vero
falsa. Hujusmodi ergo orationes multas vocamus. Sin
vero unum significat, ut cum dicimus in charta scribitur,
illam dicimus unam. Ergo una quae sit vel
multiplex oratio, ex his intelligitur quae significantur;
si enim unam significat rem, una est, si multas,
multiplex. Simplices autem et compositae orationes
<pb n="0448B"/>
non ad significationem, sed ad terminos ipsos dictionesque
quae in propositionibus sumuntur, referendae
sunt. Et est quidem simplex oratio enuntiativa, quae
ex solis duobus terminis constat, ut est, homo vivit.
Sive autem his propositionibus omnis addatur, ut est,
omnis homo vivit, sive nullus, ut nullus lapis vivit,
sive aliquis, ut aliquis homo vivit, vel aliquis homo
non vivit, quoniam termini ipsi duo sunt, simplex
vocatur propositio, composita vero si ultra terminos
duos enuntiat, ut est Plato philosophus in lycaeo ambulat.
Hic enim quatuor sunt termini, vel si tres sint,
ut Plato philosophus ambulat, hae quoque si eis omnis,
aut nullus, aut aliquis addatur, eodem modo
compositae sunt. Ergo una vel multiplex oratio intelligitur,
si unum vel multa significat, et de propria
<pb n="0448C"/>
significatione semper judicatur. Simplex autem et
composita non ex significatione, sed ex verborum et
nominum pluralitate cognoscitur; si enim ultra duos
terminos habet propositio, composita est, si duos
tantum, simplex. Si ergo semper oratio quae simplex
est, id est quae duobus terminis constat, unam tantum
significationem retineret, indifferenter dici posset una
oratio et simplex, eadem enim una esset, quae etiam
simplex; sed quoniam non omnis simplex, unum significat,
non omnis simplex, una est. Potest ergo fieri ut
simplex quidem sit propositio, multae tamen orationes;
simplex quidem ad compositionem dictionum,
multae vero ad significationem sententiarum. Quare
erit in hoc gemina differentia, ut unam dicamus simplicem
unamque orationem, alteram simplicem et
<pb n="0448D"/>
plures orationes. Rursus si omnes compositae orationes
plures etiam res significarent, indifferenter diceremus
multiplicem et compositam; sed quoniam fieri
potest ut propositio aliquoties quidem constet ex numerosis
pluribusque terminis quam sint duo, unam
tamen sententiam monstret. Potest quidem fieri ut
composita sit, una tamen oratio sit significatione
composita dictione, ut est animal rationale, mortale,
mentis et disciplinae capax: haec quidem plura sunt,
sed his una substantia subjecta est, id est homo.
Quare una quoque sententia est. Sin vero quis dicat,
Socrates et ambulat, et loquitur, et cogitat, multa
sunt. Diversa sunt enim, et quod ambulat, et quod
loquitur, et quod cogitat. Quare erit aliquando composita
<pb n="0449A"/>
quidem oratio, una tamen: sed quoniam composita
oratio aliquoties quidem continue sine conjunctione
dicitur, aliquoties conjunctione copulatur,
fiunt hinc quatuor differentiae. Est enim una oratio
composita ex terminis continuatim dictis, et sine
conjunctione unam sententiam monstrans, ut est
animal rationale, mortale, mentis et disciplinae perceptibile.
Haec enim oratio composita quidem est ex
multis terminis, sed conjunctionem non habet, nam
quod dictum est mentis et disciplinae perceptibile,
haec conjunctio quae est <hi>et</hi> nullam in tota propositione
vim obtinet, neque enim conjungit propositionem,
sed artem addit, cujus susceptibilis homo esse
videatur, et habet unam substantiam subjectam, quae
est homo. Alia vero est composita ex terminis, nulla
<pb n="0449B"/>
conjunctione copulatis, multiplex, et non unam significans
propositionem, ut est, Plato Atheniensis
philosophus disputat. Aliud enim est esse Platonem,
aliud esse philisophum, aliud esse Atheniensem,
aliud disputantem, et haec conjuncta unum aliquid
non faciunt, quasi substantiam. Quare haec multiplex
est, sed eam manifestum est nulla conjunctione copulari.
Alia vero est composita ex propositionibus
inconjunctis multiplex, ut est Jupiter optimus maximus
est, Juno regina est, Minerva dea sapientiae
est, quas si quis sub unum continueque proferat,
plures quidem propositiones sunt, et oratio multiplex,
sed conjunctione carent. Alia vero est composita,
vel ex terminis, vel ex propositionibus, conjunctione
copulatis, multiplex et multa significans, et
<pb n="0449C"/>
ex terminis quidem composita, ut si quis dicat:
Jupiter et Apollo sunt dii. Ex propositionibus autem
conjuncta multa significans est, ut si quis dicat, et
Apollo vates est, et Jupiter tonat. Est autem praeter
has alia composita oratio ex propositionibus conjunctione
conjunctis, unam significans rem, ut cum
dico: Si dies est, lux est. Duae enim propositiones
quae sunt istae, dies est, lux est, <hi>si</hi> conjunctione copulantur;
sed haec oratio non significat multa, neque
enim diem esse et lucem proponit esse, sed si dies est,
lucem esse. Quocirca significat consequentiam quamdam,
non existentiam propositionis, non enim dicit
utrasque esse, sed si una est, aliam consequi, quod
utrumque in unam quodammodo intelligentiam congruit.
Sed hanc Porphyrius propositionem extrinsecus
proponit, idcirco quod plura significare videbatur,
<pb n="0449D"/>
ipsa enim propositionum pluralitas multitudinem
simulat significationum, sed (ut dictum est) non plures
significat res, sed unam consequentiam. Compositarum
igitur et unam rem significantium propositionum
duplex modus est. Aut enim ex terminis inconjunctis
unam rem significans composita oratio, ut
animal rationale, mortale est. Aut ex propositionibus
composita et conjunctione copulata, imaginem quidem
emittens plura significandi, unam vero rem
significans oratio, ut si dicamus, si dies est, lux est.
Cum ergo haec sit distributio compositarum et simplicium
orationum, duplici modo unae orationes sunt,
et duplici multae. Sive autem incompositae, et sive
compositae, et uno quidem modo una oratio dicitur
<pb n="0450A"/>
cum sine conjunctione non est. Alio vero cum unam
rem significat, rursus uno dicitur modo multiplex
oratio cum aliqua conjunctione non copulatur, alio
vero cum plura significat, atque hoc est, quod ait:
Est autem una oratio enuntiativa quae unum significat,
vel conjunctione una. Plures autem quae plura et non
unum, vel inconjunctae; est enim (ut dictum est) dupliciter
una oratio, vel quando cum conjunctione est,
vel cum unam rem significat. Multiplex autem oratio
est, vel quae multa significat, vel quae sine conjunctione
conjungitur, multas enim orationes vocavit
eas quae sint multiplices, et vel significationis pluralitatem
teneant, vel praeter conjunctiones sint.
Quod autem ait, vel inconjunctae, totum complexus
est, multiplex est enim propositio vel si fuerit incomposita,
<pb n="0450B"/>
quemadmodum est, Cato philosophus est.
Multiplex etiam vel si fuerit composita ex terminis
praeter conjunctionem, quemadmodum dictum est,
ut Plato Atheniensis in lycaeo disputat; vel si composita
sit ex propositionibus praeter conjunctionem,
quemadmodum est, homo est, animal est; vel si composita
sit ex terminis conjunctione copulatis, ut Jupiter
et Apollo dii sunt; vel si composita sit ex propositionibus
per conjunctionem, quemadmodum est,
et Apollo vates est, et Jupiter tonat. Cur autem
dixit, plures autem, quae plura, et non unum, hoc
est quod sunt quaedam quae plura significent in sermonibus,
unum tamen in tota compositione demonstrent,
ut est, animal rationale, mortale, haec
enim omnia multa significant; aliud est enim animal,
<pb n="0450C"/>
aliud rationale, aliud mortale, sed totum simul
unum est, quod est homo. Cum autem dico,
Socrates Atheniensis philosophus, et singula plura
sunt, et omnia simul plura nihilominus sunt. Haec
enim accidentia sunt, et nullam substantiam informant,
atque hoc quidem dixit de orationibus quae
vel conjunctione unae essent, vel significatione, et
rursus de multis quae vel praeter conjunctionem multae
essent, vel significatione multiplici. Quae vero in
simplicibus atque compositis posterius dixit, cum ad
id loci expositio venerit, explicabitur; nunc autem
revertamur ad ordinem. Igitur quoniam supra dixerat
simplicem propositionem, quam <foreign xml:lang="greek">κατηγορικήν</foreign> Graeci
dicunt, nos praedicativam interpretari possumus,
semper verbi praedicatione constitui, non autem semper
<pb n="0450D"/>
nomine subjecto, quod aliquoties quidem vel infinitum
nomen, vel casus nominis, vel verba subjecta
sunt. Cum ergo dictionibus simplicibus constitui diceret
simplicem orationem, et affirmationem negationemque
orationes esse constaret, manifestum fecit
affirmationem et negationem dictione constitui et
formari, ita quidem ut affirmationem et negationem
semper sola verbi dictio praedicata, non autem
semper dictio nominis subjecta perficeret. Cum
igitur haec ita proposuisset, nunc quid sit dictio,
quae praedicativas, id est simplices propositiones
format, exponit, dicens: Nomen ergo, et verbum
dictio sit sola, quod ideo ait, dictio sit sola, quod
sunt quaedam dictiones simul etiam affirmationes, vel
imperfectae orationes, quod jam supra dictum est
<pb n="0451A"/>
Cur autem nomen et verbum solae sint dictiones
monstrat. Quoniam non est dicere sic aliquid significantem
voce enuntiare, vel aliquo interrogante vel
non, sed ipso proferente. Sensus hujusmodi est:
Enuntiativa propositio his maxime duobus formatur,
per propriam naturam atque substantiam, et per ejus
usum atque tractatum, et natura quidem ipsius est,
ut in ea veritas inveniatur aut falsitas, usus autem
cum aliquid aut interrogando proponitur et respondetur,
ut utrum anima immortalis est, aut certe cum
aliquis per suam sententiam enuntiat atque profert,
ut si quis dicat hoc ipsum ex propria voluntate anima
immortalis est, unde definitio quoque enuntiationis
unius quidem naturae atque substantiae talis redditur.
Enuntiatio est oratio, in qua verum falsumve est. Ex
<pb n="0451B"/>
usu vero ejus atque tractatu enuntiativa oratio est,
quam interrogantes proponimus, ut verum vel falsum
aliquid audiamus. Ex nostra vero prolatione, quam
proponentes aliquid verum falsumve monstramus.
Ergo cum omnis enuntiativa oratio aut in interrogatione
posita sit, aut in spontanea prolatione, et in
utriusque enuntiationis natura et substantia illa versetur,
ut sive in interrogatione sit posita cum responsione
conjuncta, verum habeat vel falsum, sive
per se prolata utrumlibet retineat, dictiones, inquit,
vel alio interrogante, vel quolibet proferente, et
sponte dicente, verum falsumve non continetur.
Si enim quis dicat interrogans, Socratesne disputat?
alius respondeat, Disputat, hoc quod respondit, disputat,
si cum tota interrogatione jungatur, potest
<pb n="0451C"/>
habere intellectum verum falsumve significantis orationis.
Sin vero per se intelligatur, disputat, quanquam
alio interrogante responderit, sine vero tamen
falsoque relinquitur. Similiter etiam si quis dicat, Socrates
vel ambulat, nullo interrogante, sed ipse proferens,
nec verum aliquid nec falsum designat. Ergo
verba et nomina dictiones solum sunt, quoniam et
simplices sunt. Erant enim aliae quaedam dictiones in
orationibus, nominibus verbisque compositis, sed nondum
perfectae sententiae, quoniam neque verum,
neque falsum, vel alio interrogante, vel quolibet
sponte proferente significant. Erunt enim aliae quaedam
dictiones quae alio interrogante et quolibet
sponte proferente verum falsumve retinerent, in his
scilicet duae erant affirmationes aut negationes. Quocirca
<pb n="0451D"/>
sensus hujusmodi est. Ordo autem verborum
sic se habet: Nomen ergo et verbum dictio sit sola,
quoniam non possumus dicere significantem aliquid
sic voce, id est verbo vel nomine enuntiare. Non enim
possumus dicere quoniam quisquis verbo vel nomine
significat aliquid, ille enuntiat, vel aliquo interrogante,
vel non, sed ipso proferente, tanquam si sic
diceret, verba ipsa et nomina dictiones solae sunt,
quoniam verbis et nominibus significantem hominem
aliquid non possumus dicere, quoniam enuntiat quidquam
sive cum aliquis interroget, sive ipse sponte
proferat simplicem dictionem. Enuntiare autem est
orationem dicere quae verum falsumve designat.</p>
          </div3>
<div3>
            <head>Harum autem, haec simplex quidem est enuntiatio, ut ...</head>
<p> <hi>Harum autem, haec simplex quidem est enuntiatio, ut
<pb n="0452A"/>
aliquid de aliquo, vel aliquid ab aliquo. Haec autem
ex his conjuncta, velut oratio quaedam jam composita.</hi> </p>
<p>Quoniam superius de unis orationibus atque pluribus
dixit, et unam quidem posuit, quae aut conjunctione
una esset secundum prolationem, aut significatione
secundum propriam naturam. Plures vero
quae aut conjunctione carerent, aut multa significatione
sua complecterentur, quoniamque aliud erat una
oratio, aliud simplex, aliud composita, aliud plures
post illa ad simplicem compositamque revertitur dicens
simplicem esse orationem enuntiativam quae
duobus terminis continetur, quorum unum subjectum
est, alterum praedicatum. Quod vero ait, Harum autem,
enuntiativarum scilicet orationum, dixit quarum
haec quidem simplex est enuntiatio, et quae simplex
<pb n="0452B"/>
est enuntiatio, ipse proposuit dicens, ut aliquid de
aliquo subaudiendum est praedicemus, ut sit hic sensus.
Harum autem enuntiativarum orationum est
simplex enuntiatio, si aliquid unum de uno aliquo
praedicemus, ut si dicam Plato disputat, de aliquo
Platone aliquid, id est disputat, praedicavi. Et haec
simplex est enuntiatio. Idcirco quoniam duobus terminis
partibusque conjungitur. Si qua vero plures
habeat terminos, et ejus partes duorum terminorum
multitudinem egrediantur, illae compositae orationes
dicuntur, et est enuntiatio composita hujusmodi: si
dies est, lux est, dies enim est, et lux est. Duae sunt
simplices enuntiationes, quae conjunctae unam compositam
perfecerunt, atque hoc est quod ait: Haec
autem, id est alia oratio, ex his conjuncta, id est ex
<pb n="0452C"/>
simplicibus enuntiationibus, velut oratio quaedam jam
composita est, haec enim non simplex est oratio.
Simplex enim oratio solas dictiones duas habet in
partibus, composita vero etiam orationes, sicut haec
quam supra posui. Est ergo hic ordo quem ipse confudit,
prius enim de affirmatione et negatione, quae
prima esset, quae posterior, expedivit. Dehinc de
unis orationibus, et de pluribus dixit, postremo de
simplicibus atque compositis. Sed quoniam quaedam
in medio permiscuit, ea paululum differentes directam
sententiae seriem continuavimus, longum Aristotelis
hyperbaton partium conjunctione recidentes,
neque enim simile videtur quod ait. Est autem una
prima oratio enuntiativa affirmatio, deinde negatio,
aliae vero conjunctione unae, et rursus cum dicit:
<pb n="0452D"/>
Est una oratio enuntiativa quae unum significat, vel
conjunctione una. Plures autem quae plura, et non
unum, vel inconjunctae, vel cum rursus addit, Harum
autem haec simplex quidem est enuntiatio, ut aliquid
de aliquo, vel aliquid ab aliquo. Haec autem ex his
conjuncta velut oratio quaedam jam composita. Sed
illud quidem quod prius dixit, est autem una prima
oratio enuntiativa affirmatio, deinde negatio, ad hoc
retulit, ut priorem affirmationem esse monstraret,
posteriorem vero negationem; ait enim deinde negatio,
unde quod ait prima ad affirmationem ponendum
est, quod vero secutus est paulo post. Est autem una
oratio enuntiativa quae unum significat, vel conjunctio
ne una. Plures autem, quae plura, et non unum
<pb n="0453A"/>
vel inconjunctae, ad hoc retulit, ut doceret quas unas
esse orationes putari oporteret, expediens aut quae
unum significarent, aut quas conjunctio unas faceret.
Et quas plures, aut quae multa in significatione retinerent,
aut quarum corpus nulla esset conjunctione
compositum. Quod vero postremo addidit, Harum
autem, haec quidem simplex est enuntiatio, ut aliquid
de aliquo, vel aliquid ab aliquo. Haec autem ex his
conjuncta, velut oratio quaedam jam composita, ad
simplices orationes retulit, atque compositas. Simplices
dicens duobus solis terminis junctas, compositas,
quae ex simplicibus orationibus enuntiativis conjungerentur,
ut sit totus ordo hoc modo. Est autem
una prima oratio enuntiativa affirmatio, deinde negatio,
et rursus intermissis quae sequuntur, hoc subjiciatur.
<pb n="0453B"/>
Est autem una oratio enuntiativa, quae unum
significat, vel conjunctione una. Plures autem, quae
plura, et non unum, vel inconjunctae, et post hoc intermissis
quoque sequentibus, hoc sequatur, harum
autem haec quidem est simplex enuntiatio, ut aliquid
de aliquo vel aliquid ab aliquo, haec autem ex his
conjuncta, velut oratio quaedam jam composita,
tanquam si sic diceret: Prima quidem inter enuntiationes
oratio, affirmativa est, secunda vero negatio,
affirmationum autem et negationum, una oratio
est, quae unum significat, vel quae conjunctione una
est. Multiplex autem vel cujus partes conjunctione
copulantur, quae multa significat, vel quae conjunctione
non jungitur. Harum quoque simplex est, quae
duobus terminis constat, ut aliquid de aliquo, vel aliquid
<pb n="0453C"/>
ab aliquo; alia vero composita, quae ex simplicibus
affirmationibus jungitur. Quod autem dicit aliquid
de aliquo, vel aliquid ab aliquo, tale est: Aliquid
enim de aliquo affirmationem significat, ut cum
dico, Socrates disputat, de aliquo Socrate aliquid, id
est disputat, praedicavi, et fit affirmatio. Si autem
dico, Socrates non disputat, a Socrate disputationem
sejunxi, et ab eo abstuli, et hoc est negatio. Affirmatio
enim de alia re aliam rem praedicat eique conjungit.
Negatio vero a qualibet re quamlibet rem praedicando
tollit, ergo hoc quod ait, aliquid de quo, affirmationem
simplicem significavit, quod dicit aliquid
ab aliquo, simplicem negationem.</p>
          </div3>
<div3>
            <head>Est autem simplex enuntiatio vox significativa de eo ...</head>
<p> <hi>Est autem simplex enuntiatio vox significativa de eo
quod est aliquid, vel non est, quemadmodum tempora
<pb n="0453D"/>
divisa sunt. Affirmatio vero est enuntiatio alicujus de
aliquo. Negatio vero est enuntiatio alicujus ab aliquo.</hi> </p>
<p>Postquam de multis atque unis nec non simplicibus
compositisque enuntiationibus expedivit, enuntiationem
simplicem tractat, et eam diffinitione concludit
dicens, vocem eam esse significantem aliquid esse
vel non esse. Quod ergo ait vocem eam esse, ad genus
retulit, quod significativam ad ipsius differentiam
vocis. Quod de eo quod esset aut non esset aliquid,
ad significatarum rerum rursus differentiam retulit,
habet enim secum ipsam vocem qua profertur, ut significet
quiddam. Quid autem significet, aut circa
quid designationem enuntiatio teneat, ad differentiam
significativarum pertinet vocum, ita enim dictum est,
<pb n="0454A"/>
tanquam si diceretur, non omnia enuntiatio significat,
sed esse aliquid aut non esse. Est ergo enuntiatio
simplex vox significativa de eo quod est esse aliquid,
vel non esse, id est omnis enuntiatio, aut affirmatio,
aut negatio est, esse enim ponit affirmatio,
non esse negatio; sed quanta diffinitionem brevitate
constrinxit, quidam non videntes in errorem stolidum
falsitatis abducti sunt: contendunt igitur affirmationis
et negationis non esse enuntiationem genus.
Nam si haec, inquit, diffinitio est enuntiationis, omnis
aut generis diffinitio propriis speciebus accommodari
potest (omne enim genus univoce de speciebus propriis
praedicatur), dubium non est quin haec quoque
diffinitio enuntiationis, si enuntiatio genus est, affirmationi
negationique conveniat, si tamen ejus species
haec sunt; sed quis unquam dixerit affirmationi convenire
<pb n="0454B"/>
hanc diffinitionem quae est vox significativa
de eo quod est, aliquid esse, vel non esse? Neque
enim fieri potest ut affirmatio vox significativa sit,
de eo quod est esse, vel non esse, sed tantum de eo
quod est esse, negatio rursus non de eo quod est esse,
et de eo quod est non esse, sed tantum de non esse,
nunquam etiam de esse. Interimit enim semper negatio,
jungit atque constituit affirmatio. Quare si haec
diffinitio enuntiationis ad affirmationem negationemque
non potest praedicari, affirmatio et negatio enuntiationis
species non sunt, qui mihi nimium videntur
errare, quasi vero quidquam vetet utrasque affirmationem
et negationem simul eadem diffinitione concludere.
Possum enim dicere: affirmatio et negatio
est vox significativa de eo quod est esse aliquid, vel
<pb n="0454C"/>
non esse, ut vox significativa utrisque communis sit,
de eo quod est esse aliquid, affirmationis solius, de
eo quod est non esse, solius sit negationis. Sed nihil
potuit fieri brevius, nisi ut in eadem diffinitione et
enuntiationis naturam constitueret, et ipsius faceret
divisionem, tanquam enim si ita dixisset: Enuntiatio
est vox significativa, in qua verum falsumque designantur,
hujus autem una species affirmativa est,
alia negativa, ita ait. Enuntiatio est vox significativa
de eo quod est aliquid, vel non est. Namque dixit,
de eo quod est aliquid, vel non est: tale est ac si diceret
quae verum falsumque demonstrat. Omne enim
quod esse ponit aliquid, ut si dicam dies est, vel non
esse, ut si dicam dies non est, verum falsumve demonstrat.
Si ergo aliquid ponatur esse vel non esse,
<pb n="0454D"/>
in eo veritas et falsitas invenitur, est igitur in hoc
quod ait vocem significativam esse de eo quod est
aliquid, vel non est, tanquam si diceret: Est enuntiatio
vox significativa verum falsumque significans. Significatio
namque de eo quod est esse aliquid, vel
non esse, veri falsique demonstratio est, sed in eadem
diffinitione species admirabili brevitate partitus
est, tanquam enim si diceret, vox significativa est
enuntiatio, in qua verum falsumque demonstratur.
Sed una ejus pars affirmativa est, alia negativa, ita
ait, de eo quod est aliquid vel non est. Significatio
enim de eo quod est aliquid, affirmatio est, de eo
vero quod non est, negatio. Ita id quod ait designativam
esse vocem enuntiationem de eo quod est aliquid,
<pb n="0455A"/>
aut non est, utrumque una colligit intelligentia.
Hoc enim quod dixit de eo quod est aliquid, aut non
est, utrumque significat, et veri falsique demonstrationem,
et affirmationis negationisque divisionem.
Sed Alexander et propria sententia non desistit, nec
alio quam caeteri tenetur errore. Ait enim hic quoque
apparere non esse genus affirmationis et negationis
enuntiationem, quoniam ita in diffinitione
enuntiationis affirmatione et negatione, ut partibus
usus est. Omne autem compositum atque omne aequivocum
vel suis partibus, vel suis significatis definiri
potest, ut si quis ternarium numerum definire volens
dicat: Ternarius numerus est qui ex uno duobusque
conjunctus est; vel si quis hominem definire volens
dicat: Homo est, aut animal rationale mortale, aut
<pb n="0455B"/>
hujusmodi coloribus, vel metallo facta simulatio, ita
nomen aequivocum ex his quae ipsum nomen aequivocum
designabat, ostensum est, hic ergo eodem
modo: Enuntiatio, inquit, est vox significativa de eo
quod est aliquid, vel non est, tanquam si diceret:
Enuntiatio est vox aut affirmativa, aut negativa, in
eumdem scilicet errorem labens, nec videns quemadmodum
una diffinitione, et divisionem fecerit, et naturam
enuntiationis ostenderit, sed hanc expositionem
(quod adhuc sciam) neque Porphyrius, neque
ullus alius commentatorum vidit. Aspasius etiam
consentit Alexandro: dicit enim Alexander eodem
modo hic diffinisse Aristotelem enuntiationem, sicut
alibi quoque, id est, in resolutoriis: illic enim ita
propositionem, quae est enuntiatio, diffinitione conclusit
<pb n="0455C"/>
dicens: Propositio ergo est oratio affirmativa
vel negativa alicujus de aliquo, vel alicujus ab aliquo.
Idem quoque Aspasius sequitur. Porphyrius autem
sic dicit: Admirabilem esse subtilitatem diffinitionis,
ex sua enim vi affirmationis et negationis,
enuntiatio diffinita est. Ex terminis vero, ipsa affirmatio,
atque negatio, affirmatio namque in duobus
terminis constans, aliquid alicui inesse significat.
Tota autem vis ipsius est aliquid annuere, negatio
quoque aliquid alicui non inesse significat, sed tota
vis ipsius est aliquid abnuere atque disjungere, vel
rursus affirmatio aliquid alicui inesse designat, sed
vis ipsius tota ponere aliquid est. Cum enim aliquid
alicui inesse demonstrat, ponit aliquid; rursus negatio
quidem aliquid alicui non inesse declarat, sed
<pb n="0455D"/>
tota vis ejus auferre est. Ergo nunc, inquit, enuntiationem
ex tota vi affirmationis negationisque diffinit
dicens: Enuntiatio est vox significativa de eo quod
aliquid est vel non est. Hoc autem ad negationis pertinet
affirmationisque vim, tanquam si diceret, enuntiatio
est vox significativa quae ponit aliquid, aut
tollit, quae proprie virtutes sunt affirmationis et negationis.
Si enim ita dixisset, enuntiatio est de eo
quod est aliquid alicui vel non est, tunc ex terminis
affirmationis vel negationis enuntiationem diffinisse
videretur; cum autem dicit de eo quod est aliquid vel
non est; de tota utrorumque vi determinat. In hac
enim affirmatione quae dicit dies est, aliquid alicui
secundum terminos adesse monstravit, est enim diei
<pb n="0456A"/>
applicuit, sed tota hujusmodi propositionis vis est,
aliquid esse declarare: rursus cum dico, dies non
est, aliquid alicui non esse pronuntio, sed tota vis
hujus est non esse dicere; quare manifestum est secundum
Porphyrium ex tota vi affirmationis et negationis
enuntiationem esse descriptam, ex suis vero
terminis ipsam affirmationem et negationem. Ait
enim, affirmatio vero est enuntiatio alicujus de aliquo,
in affirmationis diffinitione genus sumens; enuntiatio
enim (ut dictum est) genus est affirmationis et negationis,
quod ipse Aristoteles clarius demonstrat, qui
in utrorumque diffinitione enuntiationis nomen
ascripsit dicens: Affirmatio vero est enuntiatio. Hoc
enim retulit ad genus, quod vero addidit alicujus de
aliquo reduxit ad terminos, in simplici enim affirmatione
<pb n="0456B"/>
aliquid de aliquo enuntiando praedicatur,
ut in eo quod est, dies est, esse diem. Negatio quoque
ita diffinita est: negatio est enuntiatio alicujus ab
aliquo, quantum ad enuntiationem rursus a genere,
quantum alicujus ab aliquo, rursus ad terminos. In
hac enim negatione quae est, dies non est, esse a die
enuntiando tollimus; sed ut non solum praesentis
temporis enuntiationem diffinisse videretur, addidit
enuntiationis diffinitionem de aliis quoque temporibus
intelligi; ait enim: enuntiatio est vox significativa
de eo quod est aliquid vel non est, adjecitque
quemadmodum tempora divisa sunt. Divisa enim sunt
tempora in tribus, omne enim tempus aut futurum
est, aut praesens, aut praeteritum, aut ex his mistum.
Enuntiatio est ergo vox significativa, significans aut
<pb n="0456C"/>
esse aliquid, aut non esse. Sed quoniam hoc tempus
praesens designat, non solum de praesenti, inquit,
loquimur, sed etiam de his temporibus quae dividuntur,
ut hoc esse, et non esse, et in futurum
veniat et in praeteritum, ut aliquoties sic esse, et non
esse significet, id est sic ponat atque sic auferat
enuntiatio, ut et praesens tempus ponat, et auferat, ut
est, Socrates est, Socrates non est, et praeteritum porat,
et auferat, ut Socrates fuit, Socrates non fuit,
eodem quoque modo futurum, Socrates erit, Socrates
non erit. Ergo in his omnibus temporibus secundum
esse aliquid vel non esse aliquid, id est secundum
ponere, et auferre tota enuntiationis vis est;
hoc ergo est quod ait, de eo quod est aliquid, vel
non est, quemadmodum tempora divisa sunt, tanquam
<pb n="0456D"/>
si diceret, de eo quod est aliquid, vel non est,
vox enuntiativa significat, vel in praesens, vel in praeteritum,
vel in futurum, quemadmodum ipsa tempora
dividuntur. Cur autem talis ordo diffinitionis fuerit,
paucis absolvam. Prius enim de nomine, post de
verbo, hinc de oratione, rursus de enuntiatione, dehinc
de affirmatione, postremo de negatione disseruit.
Omne compositum suis partibus posterius est,
omne genus suis partibus prius: ergo in compositis
partes toto priores sunt, in generibus et speciebus
partes toto posteriores. Rursus in compositis totum
partibus posterius, in speciebus et generibus totum
partibus prius est; ergo quoniam verba et nomina,
neque affirmationis neque negationis, neque enuntiationis,
<pb n="0457A"/>
neque orationis species erant, sed quaedam
horum omnium partes quibus haec omnia jungerentur,
oratio autem genus enuntiationis, enuntiatio
affirmationis et negationis, affirmatio prior negatione,
scilicet secundum prolationem, sicut ipse testatus
est. Ergo quoniam haec omnia, et oratio, et enuntiatio,
et affirmatio, et negatio verbis et nominibus
conjunguntur, his omnibus nomina et verba priora
sunt. Nomine autem res aut per se subsistens, aut
tanquam per se subsistens significatur, verbo autem
accidens designatur, et velut alii accidens, quod ex
supradictis planum est, quod autem per se consistit
prius est. Ergo id quod nomen significat prius est
quam id quod verbum, quare verbo prius est nomen.
Ergo quoniam nomen et verbum oratione, enuntiatione,
<pb n="0457B"/>
affirmatione et negatione priora sunt, partes
enim priores sunt his quae componuntur, jure haec
ante omnia definita sunt. Quoniam vero nomen
prius est verbo, prius nomen, postea vero diffinitum
est verbum. Sed quoniam omne genus speciebus
suis prius est, post haec, id est nomen et verbum,
orationem diffinitione descripsit, quae et proximum
enuntiationis genus esset, et superius affirmationis
et negationis; post orationem vero enuntiationem,
quae cum sit species orationis, affirmationis tamen
et negatinis esset genus. Post enuntiationem vero
affirmationem, quae quanquam negationi aequaeva
species esset secundum genus proprium, id est
enuntiationem, in prolationem tamen prior est, ut ipse
supra jam docuit dicens: Est autem una prima oratio
<pb n="0457C"/>
enuntiativa affirmatio, deinde negatio. Sed quoniam
a nobis superius dictum est has eum quinque
res diffinire velle, quid sit dictio, quid enuntiatio,
quid affirmatio, quid negatio, quid contradictio.
Dictionem quid sit ostendit per id quod ait: Nomen
ergo et verbum dictio sit sola, enuntiationem vero per
id quod ait: Est autem simplex enuntiatio vox significativa
de eo quod est aliquid vel non est, quemadmodum
tempora divisa sunt, affirmationem vero per
id quod ait: Est autem affirmatio enuntiatio alicujus
de aliquo; negationem quoque diffinivit dicens:
Negatio vero alicujus enuntiatio ab aliquo. Restat
ergo de contradictione disserere. Quid sit ergo contradictio
ipse prosequitur dicens:</p>
          </div3>
<div3>
            <head>Quoniam autem est enuntiare et quod est non esse, ...</head>
<p> <hi>Quoniam autem est enuntiare et quod est non esse,
<pb n="0457D"/>
et quod non est esse, et quod est esse, et quod non est
non esse, et circa ea quae sunt extra praesens tempora
similiter omne contingit quod quis affirmaverit
negare, et quod negaverit affirmare; quare manifestum
est quoniam omni affirmationi negatio est opposita,
et omni negationi affirmatio, et sit hoc contradictio,
affirmatio et negatio oppositae.</hi> </p>
<p>Expeditis omnibus quae sese explicaturum esse
promiserat, nunc ad reliquam scilicet contradictionem
ordine venit, eamque ab affirmationibus negationibusque
reperit dicens omnibus affirmationibus
posse proprias negationes opponi, et omnibus negationibus
proprias quoque rursus ex adverso affirmationes
posse constitui; hoc autem hinc sumitur,
<pb n="0458A"/>
quoniam novimus alias res esse, alias non esse,
et quoniam nos ipsi dicere possimus et sentire alias
res esse, alias non esse. Ex his quatuor enuntiationibus
fiunt geminae contradictiones: si quis enim id
quod est dicat non esse, ut si vivente Socrate dicat,
Socrates non vivit, quod est negat, et erit negatio
falsa; rursus si quis id quod non est esse confirmet,
ut si non vivente Socrate dicat, Socrates vivit,
haec rursus affirmatio falsa est; si quis etiam id
quod est esse enuntiatone constituat, ut si vivente
Socrate dicat, vivit Socrates, vera erit affirmatio.
Sin vero quod non est esse negaverit, est negatio
vera, ut si quis non vivente Socrate dicat, Socrates
non vivit. Ex his igitur, id est ex affirmatione vera
et negatione falsa, et rursus ex negatione vera et
<pb n="0458B"/>
affirmatione falsa, quatuor quidem sunt enuntiationes,
sed in duabus affirmatio, in duabus negatio
continetur. Contradictiones vero duae, hoc est enim
quod ait: Quoniam autem est enuntiare et quod est
non esse, falsam enuntiationem negationis ostendit;
quodque addidit, et quod non est esse, falsam affirmationem
in enuntiatione proposuit. Illud quoque
quod dixit, et quod est esse, enuntiationem veram
designat, quia id quod est esse vera affirmatione
profertur; amplius quod ait, et quod non est non
esse, verae negationis speciem dedit. Quare et si
quod est vere potest dici esse, et id quod est falso
potest praedicari non esse, et id quod non est vere
potest enuntiari non esse, et id quod non est falso
esse poterit affirmari, manifestum est omnem affirmationem
<pb n="0458C"/>
habere aliquam contradictionem negationis
oppositam, et omnem rursus negationem affirmationis
oppositione facere contradictionem. Etenim
si omne quod quis affirmat negari poterit, et quod
quis negat affirmari, quis dubitaverit nec affirmationem
posse constitui cui negatio non contradicat,
nec negationem cujus nulla affirmatio valeat inveniri.
Omnis igitur affirmatio negationem, et negatio
habet oppositam affirmationem, est igitur contradictio
affirmatio et negatio oppositae. Quid autem
sit oppositio posterius dicendum est, aut quid sit
contradictio post diligentissima ratione monstawbo.
Quod autem ait, et circa ea quae sunt extra praesens
tempora, tale est tanquam si diceret: Sicut affirmatio
et negatio in praesenti tempore fieri potest, ita
<pb n="0458D"/>
etiam vel in praeterito vel in futuro: nam sicut potest
id quod est esse constitui, ita potest id quod
fuit fuisse proponi, et id quod futurum est in speciem
futuri temporis affirmari, ut cum dicimus Socrates
fuit, sol aestate Cancro futurus est. Eodem
modo ergo et de futuro et de praeterito affirmatio et
negatio constituuntur, quemadmodum de praesenti:
futurum autem et praeteritum extrinsecus est, et
praeter praesens tempus. Illud enim veniet, illud recessit.
Recte igitur et circa ea quae sunt extra praesens
tempora hujusmodi posse afirmationes negationesque
dixit evenire; circa enim praeteritum et
futurum, quod est extrinsecus a praesenti tempore,
similiter omne contingit (ut ipse ait) quod quis affirmaverit
<pb n="0459A"/>
negare, et quod quis negaverit affirmare;
unde fit ut in omnibus temporibus illud constet, omni
affirmationi posse opponi negationem, omnique
negationi oppositam affirmationem posse constitui.
Nunc autem qualis debeat sumi oppositio, in affirmatione
et negatione demonstrat, hoc enim est contradictio,
affirmatio et negatio oppositae. Quod si hae
oppositae constituunt contradictionem, qualis in his
debeat esse oppositio quae contradictionem constituit
recte prosequitur.</p>
          </div3>
<div3>
            <head>Dico autem opponi ejusdem de eodem, non autem ...</head>
<p> <hi>Dico autem opponi ejusdem de eodem, non autem
aequivoce, et quaecunque caetera talium determinavimus
contra sophisticas importunitates.</hi> </p>
<p>Cum duobus terminis simplex propositio constet,
et unus subjectus sit, et alius praedicetur; subjectus
<pb n="0459B"/>
autem sit qui primus dicitur, praedicatus vero qui
posterius; dicit illa oppositione affirmationem et
negationem integram constituere contradictionem,
quae idem subjectum habeant, idem etiam praedicatum,
ut neque subjectum neque praedicatum plura
significet, alioqui non erit contradictio nec aliqua
oppositio ut cum dico, Socrates albus est, et alius
dicit, Aethiops albus non est, haec affirmatio atque
negatio non sunt oppositae, idcirco quia est
aliud subjectum et idem praedicatum. In affirmatione
enim Socrates subjectus fuit, in negatione Aethiops.
Rursus cum dico, Socrates albus est, et alius dicit,
Socrates philosophus non est, nec haec rursus negatio
contra affirmationem retinet oppositionem, ideo
quia aliud praedicatum in utrisque proponitur, in
<pb n="0459C"/>
affirmat one enim album praedicatur ad Socratem,
in negatione philosophus. Quod si utraque sunt diversa,
multo magis nulla fit oppositio, ut cum dico
Socrates philosophus est, si respondeat alius, Plato
Romanus non est, hic neque idem subjectum est,
neque idem praedicatum, et plus istae diversae sunt, et
nulla contra se oppositione compositae, atque ideo
possunt utraeque simul esse verae, etsi ita contingit
utraeque simule sse falsae, nec non etiam una
vera, altera falsa. Quae enim se non perimunt, nihil
eas impedit aut utrasque falsas, aut utrasque veras,
aut unam veram, falsam alteram reperiri: quare quorum
vel aliud subjectum est, vel aliud praedicatum,
illa opposita esse non dicimus; unde fit ut nec illa
quoque quae plura significant, si subjecta aut praedicta
<pb n="0459D"/>
sint, contradictoriam negationem valeant custodire.
Si quis enim nomen aequivocum subjiciat,
et aliud praedicet, ut si quis contra hujusmodi affirmationem
constituat negationem, non faciet oppositionem:
ut cum dico, Cato se Uticae occidit, nomen
hoc quod dicitur Cato aequivocum est. Potest
enim et Orator intelligi, et hic qui exercitum duxit
in Africam. Si quis igitur dicat, Cato se Uticae occidit,
potest fortasse intelligi de Catone Marciae. Si
quis respondeat, Cato se Uticae non occidit, potest de
Catone Censurio constituisse negationem. Sed quoniam
diversus est Cato Censorius a Catone Marciae,
et nomen ipsum Catonis diversa significat, diversae
a se affirmatio et negatio. Et id non omnino perimit
<pb n="0460A"/>
negatio, quod constituit affirmatio. Affirmatio enim
constituit Marciae Catonem se Uticae peremisse. Negatio
vero dicit Catonem, si ita contingit, Oratorem
non se Uticae peremisse. Quare non constituunt verum
inter se falsumque, idcirco quod a se diversae
sunt. Nam utrumque verum est, et quod se Cato
Uticae occidit, scilicet Marciae, et quod se Cato Uticae
non occidit, scilicet Orator, atque hic aequivocum
subjectum fecit, ut haec affirmatio et negatio oppositionem
nullo modo constituerent. Quod si praedicatum
fuerit aequivocum, eodem modo contradictio
non fit. Dicat enim quisquam, Cato fortis est, et de
Catone praedicet fortitudinem mentis, aliusque respondeat,
Cato fortis non est, ad imbecillitatem corporis
spectans, ita igitur aequivocatio fortitudinis
<pb n="0460B"/>
ambiguitatem fecit, quae oppositionem nulla ratione
componeret; et si uterque terminus subjectus et
praedicatus aequivoci fuerint, multo magis diversae a
se erunt propositiones et non oppositae, nec inter se
verum falsumque dividentes, sed utrasque veras,
interdum utrasque falsas esse contingit. Quare
unum oportet esse subjectum, unumque praedicatum,
ut id quod affirmatio praedicavit et junxti, idem negatio
dividat et abjungat, et id quod de subjecto affirmatio
praedicavit de eodem negatio neget. Nam
si sit uterque aequivocus terminus aut quilibet unus
eorum, fieri potest ut aliud tollat negatio quam affirmatio
posuit. Itaque nulla fit oppositio. Quare non
ita faciendum est, sed idem subjectum et praedicatum
in affirmatione esse debet, idem in negatione;
<pb n="0460C"/>
atque hoc est quod ait: Dico autem opponi ejusdem
de eodem, non autem aequivoce. Quod enim ait ejusdem,
ad praedicatum retulit, quod de eodem ad subjectum,
et subaudiendum est, dico autem opponi negationem
ejusdem praedicati de eodem subjecto, sed
non sint aequivoca, neque subjectum, neque praedicatum,
et multo magis utraque, sed unum aliquid
significent. Quod per hoc dixit quod ait, non autem
aequivoce, nec sola si non sit aequivocatio, ratio firma
est ad constituendam oppositionem. Multa enim
sunt quae in sophisticis elenchis contra eos qui argumentis
fallacibus verae rationis viam conantur
evertere determinavit, quemadmodum faciendae
essent propositiones, et quemadmodum invenienda
esset argumentorum fallacia, quod hic ait: Et quaecunque
<pb n="0460D"/>
caetera talium determinamus contra sophisticas
importunitates, tanquam si diceret: Dico quidem
opponi affirmationem negatione ejusdem praedicati
de eodem subjecto, hoc et quaecunque alia
sunt, quae in sophisticis elenchis determinata sunt
contra argumentorum importunitates. Et hic quidem
quoniam aliud negotium erat, commodissime breviterque
perstrinxit. Nos autem quid in sophisticis
elenchis determinaverit ad constituendam oppositionis
contradictionem, quantum brevitas patitur, non
gravamur apponere. Non enim solum si aequivocatio
in propositionibus collocetur nulla fit contradictio,
verum etiam si univocatio in negatione ponitur,
illa oppositio contradictionem penitus non habebit
<pb n="0461A"/>
est enim oppositio habens contradictionem, in qua
affirmatio si vera est, negatio falsa sit, si negatio
vera est, fallax affirmatio videatur. Positis ergo secundum
univocationem terminis, utrasque simul et
affirmationem et negationem veras esse contingit, ut
si quis dicat: Homo ambulat, homo non ambulat,
affirmatio de quodam homine vera est, negatio de
speciali vera est, sed specialis homo et particularis
univoca sunt. Quocirca sumptis univocis contradictio
non fit: at vero nec si ad aliam et aliam partem affirmatio
negatioque ponatur, fit in ipsis ulla veri
falsique divisio, sed utrasque veras esse contingit,
ut cum dico oculus albus est, oculus albus non est.
In alia enim parte albus est, in alia albus non est:
atque ita et negatio vera est, et affirmatio, nec si ad
<pb n="0461B"/>
aliud atque aliud referens dicat, nulla inde contradictio
procreatur, ut cum dico, decem dupli sunt,
decem dupli non sunt. Nam si ad quinarium referam,
vera est affirmatio, si ad senarium vera negatio, nec
si diversum tempus in affirmatione ac negatione sumatur,
ut cum dico, Socrates sedet, Socrates non
sedet. Alio enim tempore sumptum sedere veram
facit affirmationem, alio tempore non sedere veram
facit negationem. Amplius quoque si diverso modo
quis dicat in negatione quod jam in affirmatione proposuit,
vim contradictionis intercipit. Si quis enim
dicat affirmationem potestate, negationem vero actu,
possunt affirmatio et negatio uno tempore congruente
veritate constitui; ut si quis dicat catulus videt,
catulus non videt, potestate enim videt, actu vero
<pb n="0461C"/>
non videt. Quocirca oportet fieri si facienda est contradictio
ejusdem (ut ipse ait) praedicati de eodem
subjecto, non aequivoce, sed univoce, ad eamdem
partem, et ad idem relatum, ad idemque tempus, et
eodem modo constitui. Quae omnia in sophisticis
elenchis diligentissime prosecutus est. Nunc pauca
commemorans distulit in illis libris integram disputationem.
Est autem enuntiatio de eo quod est aliquid
esse, vel non esse; affirmatio quidem de eo
quod est esse, ut Plato philosophus est; negatio vero
de eo quod est non esse, ut Plato philosophus non
est. Haec utraque enuntiatio Plato philosophus est,
Plato philosophus non est, sese perimentia et in contrarium
quasi quodam locata litigio faciunt contradictionem.
Contradictio vero est oppositio affirmationis
<pb n="0461D"/>
et negationis, in qua neque ambas falsas, neque
ambas veras esse contingit, sed unam semper
veram, alteram vero falsam. Si qua autem sunt hujusmodi,
in quibus verum falsumque affirmatio negatioque
non dividat, in illis aliquid diversum, et
non ad oppositionem integrum reperitur. Dicit autem
Porphyrius argumentum esse ad id quod dicimus
affirmationem negationi ita oportere opponi, ut
una vera opposita in alteram mox falsitas veniat,
communem inter nos consuetudinem colloquendi.
Quando enim quis aliquid esse dixerit et idem alius
negaverit, unum ipsorum verum dicere, mentiri
alium suspicamur. Amplius quoque. Si aliquid aut
est, aut non est, mediumque inter esse et non esse
<pb n="0462A"/>
nihil poterit inveniri, affirmatio autem ponit aliquid
esse, idemque aufert negatio, et est contradictio affirmatio
et negatio oppositae, talis oppositio integram
facit contradictionem, in qua affirmatio et negatio
utraeque verae simul esse non possunt. Affirmationis
autem negationisque natura ad qualitatem quamdam
refertur. Qualitas enim quaedam est affirmatio
atque negatio, praeter hanc vero qualitatem est
etiam quantitas propositionum, de qua posterius
paulo dicendum est. Sed volens Aristoteles quid
esset contradictio nos docere, prius ubi esset ostendit.
In oppositione enim contradictionem omnem
necesse est esse. Quare quoniam contradictio in oppositione
est, qualis autem oppositio hanc contradictionem
faciat adhuc ignota est. Estque haec oppositio
<pb n="0462B"/>
aut in qualitate oppositionum, aut in quantitate,
aut in utroque, et de qualitate propositionum
quae in affirmatione et negatione consistit, dictum
est. Nunc de quantitate dicetur, ut ea quoque cognita
perspiciatur an in qualitate, an in quantitate, an
in utroque propositionum contradictio sit.</p>
          </div3>
        </div2>
<div2>
          <head>DE SUBJECTIS ET PRAEDICATIS ENUNTIATIONUM.</head>

<div3>
            <head>Quoniam autem sunt haec quidem rerum un versalia, illa ...</head>
<p> <hi>Quoniam autem sunt haec quidem rerum un versalia, illa
vero singularia. Dico autem universale de pluribus
natum est praedicari, singulare vero, quod non, ut homo
quidem universale est. Plato vero eorum quae singularia
sunt. Necesse est autem enuntiare quoniam inest aliquid
aut non, aliquoties quidem eorum alicui quae universalia
sunt, aliquoties autem alicui eorum quae sunt singularia.</hi> </p>
<p>Omnis propositio significationis suae proprietatem
<pb n="0462C"/>
ex subjectis intellectibus capit. Sed quoniam necesse
est intellectus rerum esse similitudines, vis propositionum
per intellectus ad res quoque continuatur.
Atque ideo cum aliquid vel affirmare cupimus vel
negare, hoc ad intellectus et conceptionis animi qualitatem
refertur. Quod enim imaginatione intellectuque
concipimus, id in affirmatione aut in negatione
ponentes, affirmamus scilicet vel negamus, et principaliter
quidem ab intelligentia propositiones vim
capiunt et proprietatem, secundo vero loco ex rebus
sumunt ex quibus ipsos intellectus constare necesse
est. Unde fit ut et quantitate propositio et qualitate
participet: qualitate quidem in ipsa affirmationis
et negationis prolatione, quam ex proprio quis
judicio emittit ac profert; quantitate vero ex subjectis
<pb n="0462D"/>
rebus quas capiunt intellectus. Videmus namque
alias esse in rebus hujusmodi qualitate, quae in aliam
convenire non possunt, nisi in unam quamcunque
particularem singularemque substantiam: alia est
enim qualitas singularis, ut Platonis vel Socratis,
alia est quae communicata cum pluribus totam se
singulis et omnibus praebet, ut est ipsa humanitas.
Est enim quaedam hujusmodi qualitas, quae et in singulis
tota sit, et in omnibus tota. Quotiescunque
enim aliquid tale animo speculamur, non in quamlibet
unam personam per nomen hoc mentis cogitationem
deducimur, sed in omnes eos quicunque humanitatis
diffinitione participant. Unde fit ut haec quidem
sit communis omnibus, illa vero prior incommunicabilis
<pb n="0463A"/>
quidem cunctis, uni tamen propria. Nam
si nomen fingere liceret, illam singularem quamdam
qualitatem et incommunicabilem alicui alii subsistentiae
suo ficto nomine nuncuparem, ut clarior fieret
forma propositi. Age enim incommunicabilis Platonis
illa proprietas Platonitas appelletur, eo enim
modo qualitatem hanc Platonitatem ficto vocabulo
nuncupare possumus, quomodo hominis qualitatem
dicimus humanitatem, haec ergo Platonitas solius
unius est hominis, et hoc non cujuslibet, sed solius
Platonis; humanitas vero et Platonis et caeterorum
quicunque hoc vocabulo continentur. Unde fit ut quoniam
Platonitas in unum convenit Platonem, audientis
animus Platonis vocabulum ad unam personam
unamque particularem substantiam referat; cum
<pb n="0463B"/>
autem audit hominem, ad plures quoque referat intellectum
quoscunque humanitatem continere novit:
atque ideo quoniam humanitas et omnibus hominibus
communis est, et in singulis hominibus tota est,
aequalitater cuncti homines retinent humanitatem
sicut unus homo. Si enim id ita non esset, nunquam
specialis hominis diffinitio particularis hominis substantiae
conveniret. Quoniam igitur haec ita sunt,
idcirco homo quidem dicitur universale quiddam,
ipsa vero Platonitas et Plato particulare. His igitur
ita positis quoniam universalis illa qualitas et in
omnibus potest et in singulis praedicari, cum dicimus
homo ambiguum est et dubitari potest utrum
de speciali dictum sit an de aliquo particulari, idcirco
quod nomen hominis et de omnibus dici potest
<pb n="0463C"/>
et de singulis quibusque qui sub humanitatis
specie continentur. Quare indefinitum est utrum de
omnibus dictum sit id quod diximus homo, an de
unaquaque individua hominis et particulari substantia.
Hanc igitur qualitatem humanitatis si ambiguitate
intellectus separare nitamur, determinanda est, et
aut in pluralitatem distendenda, aut in unitatem numeri
colligenda. Nam cum dicimus homo indefinitum
est utrum omnes dicamus an unum. Sin vero
additum fuerit omnis, ut sit praedicatio omnis
homo vel quidam, tunc fit distributio et determinatio
universalitatis, et nomen quod universale est,
id est homo, universaliter proferimus dicentes,
omnis homo, aut particulariter dicentes quidam
homo, omnis enim nomen universalitatis significativum
<pb n="0463D"/>
est. Quocirca si omnis quod universale significat
ad hominem quod idem ipsum universale
est adjungatur, res universalis, quae est homo, universaliter
praedicatur secundum id quod diffinitio ei
adjicitur quantitatis. Sin vero dictum fuerit, quidam
homo, tunc universale, quod est homo, addita particularitate
per id quod ei adjectum est quidam, particulariter
profertur, et dicitur res universalis prolata
particulariter. Sed quoniam particularis est praedicatio,
quidam homo, particularis rursus praedicatio
Platonis, de uno enim dicitur quidam homo, et de
uno dicitur Plato, non eodem modo utraeque particulares
esse dicuntur. Plato enim unam ac definitam
substantiam proprietatemque demonstrat, quae convenire
<pb n="0464A"/>
in alium non potest. Quidam homo vero, quod
dicitur, particulariter quidem ipsum nomen universale
determinat, sed si deesset quidam, id quod
dicimus homo universale esset, ac per hoc ambiguum
permaneret, quod vero dicimus Plato nunquam
esse poterit universale. Nam etsi quando nomen
hoc Plato pluribus imponatur, non tamen hoc
nomen idcirco erit universale. Namque humanitas ex
singulorum hominum collecta naturis in unam quodammodo
redigitur intelligentiam atque naturam.
Nomen vero hoc quod dicimus Plato multis secundum
vocabulum fortasse commune esse videretur;
nulli tamen illa proprietas Platonis conveniret, quae
erat proprietatis aut naturae ejus Platonis qui fuit
Socratis auditor, licet eodem vocabulo nuncuparetur.
<pb n="0464B"/>
Hoc vero ideo quoniam humanitas naturalis est,
nomen vero proprium, positionis. Nec vero hoc nunc
dicitur quod nomen Platonis de pluribus non potest
praedicari, sed proprietas Platonis. Illa enim proprietas
naturaliter de pluribus non dicitur, sicut hominis,
et ideo incommunicabilis (ut dictum est) qualitas
est ipsa Platonitas, communicabilis vero qualitas universalis
quae et in pluribus et in singulis est. Unde
fit ut cum dico, omnis homo, in numerum propositionem
tendam; cum vero dico, Socrates aut Plato,
non in numerum emittam, sed qualitatem proprietatemque
unius in sua individua singularique substantia
constringam ac praedicem. Quare in hoc quoque
maxime hae duae particularitates, quidam homo, et
Plato, distant, quod cum dico Plato quem hominem
<pb n="0464C"/>
dixerim vocabulo designavi, proprietatemque uniuscujusque
quem nomino, cum vero dico quidam homo,
numerum tantum rejeci, et ad unitatem propositionem
redegi. De quo autem dicam, haec particularitas
mihi non subdidit, quidam enim homo potest
esse et Socrates et Plato et Cicero et unusquisque
singulorum quorum proprietates a se in singularitatis
ratione et natura diversae sunt. Unde commodissime
Theophrastus hujusmodi particulares propositiones,
quales sunt quidam homo justus, particulares
indefinitas vocavit. Partem namque tollit ex
homine quod est universale vel vocabulo vel natura.
Quae tamen ipsa sit pars et qua proprietate descripta
non determinat nec definit. Unde universale vocavit
quod de pluribus naturaliter praedicatur, ut homo,
<pb n="0464D"/>
non quod positione, quemadmodum nomen Alexandri
de Trojano et de Macedone Philippi filio de pluribus
dicitur. Hoc enim positione de pluribus dicitur,
illud natura. Et persubtiliter ait, quod in pluribus
natum est praedicari. Est enim haec universalitas naturalis,
illam vero nominis reique proprietatem quae
particularis est singularem vocavit dicens: Plato
vero eorum quae sunt singularia; quod autem secutus
est dicens: Necesse est autem enuntiare quoniam
inest aliquid aut non, aliquoties quidem eorum
alicui quae sunt universalia, aliquoties autem eorum
quae sunt singularia, hujusmodi est tanquam si diceret:
Omnis quidem affirmatio et negatio inesse aut
non inesse demonstrat. Et quidquid enuntiatur, aut
<pb n="0465A"/>
de eo quod est esse proponitur, ut Plato philosophus
est, haec enim propositio Platoni philosophiam inesse
constituit, aut de eo quod est, non inesse, ut Plato
philosophus non est: haec enim a Platone philosophiam
dividens, eidem philosophiam non inesse proponit.
Ergo quoniam necesse est, aut aliquid alicui
inesse dicere, aut aliquid alicui non inesse, illud
quoque necesse est ut intelligamus cui inesse aliquid
dicimus, aut universale esse, ut cum dicimus homo
albus est, albedinem universali rei inesse monstramus,
id est homini, aut certe particulare ac singulare,
ut si quis dicat, Socrates albus est, albedinem enim
Socrati singulari substantiae et proprietati incommunicabili
inesse significavit; sed in singularibus sive
affirmetur aliquid, sive negetur, unus oppositionis
<pb n="0465B"/>
modus est, quod vim contradictionis obtineat.
Nam quoniam singulare atque individuum nulla
sectione dividitur, secundum ipsum quoque facta
contradictio simplex erit. In his autem quae in
universalibus fiunt, non est unus modus contradictionis.
Nam cum dico, Socrates homo est, Socrates
homo non est, sola hujusmodi oppositio, si omnia
illa conveniant quae contra argumentorum importunitates
supra jam dicta sunt, ad faciendam contradictionem
idonea reperitur. Sin vero tale aliquid
subjectum sit de quo aliquid praedicetur quod sit
universale, et in pluribus (ut ipse ait) natum sit praedicari,
non est simplex oppositio contradictionis.
Sunt enim earum propositionum quae de universalibus
rebus fiunt tres differentiae, una quae omnes
<pb n="0465C"/>
complectitur, ut cum dico, omnis homo animal est;
alia quae ex indefinita multitudine et innumera pluralitate
ad unum propositionis vim colligit atque
constringit. Haec hujusmodi est tanquam si quis dicat,
quidam homo animal est. Alia vero est quae neque
in pluralitatem propositionem tendit, neque in particularitatem
redigit, ut ea quae sine ulla determinatione
proponitur, ut est, homo animal est, homo
animal non est: huic enim nec quidam, quod particularitatis,
nec omnis, quod est universalitatis, adjunximus.
Unde fit ut singularitas simpliciter praedicetur,
universalitas vero aliquoties universaliter,
ut omnis homo animal est, homo res universalis
universaliter praedicata est. Nam cum sit homo universalis,
quod ei adjectum est omnis, universalitatem
<pb n="0465D"/>
universaliter appellari fecit. Rursus est ut
universalitas particulariter praedicetur, ut cum dico,
quidam homo animal est, quidam particulare determinat,
sed junctum ad hominem universalem substantiam
particulariter praedicari fecit. Est quoque
universale non universaliter praedicare, quoties sine
adjectione universalitatis vel particularitatis simpliciter
nomen universale ponitur, ut est, homo animal
est. Determinationes autem dicuntur quae rem
universalem vel in totum fundunt, ut omnis, vel in
partem contrahunt, ut quidam. Omnis vero vel quidam
quantitatem propositionis determinat, quae
quantitas juncta cum qualitate propositionum quatuor
variatur modis. Qualitas autem propositionum
<pb n="0466A"/>
in affirmatione et negatione est; aut enim universalem
rem universaliter praedicat affirmative, ut omnis
homo animal est, aut universalem rem particulariter
affirmative, ut quidam homo animal est, aut universalem
rem universaliter negative, ut nullus homo
lapis est, aut universalem rem particulariter negative,
ut quidam homo lapis non est. Oportet autem in
his quae universali determinatione proponuntur in
ipsis determinationibus fieri negationem, ut quoniam
determinatio universalis rei est universaliter, cum
dicimus, omnis homo justus est, si universaliter negabimus,
dicamus nullus homo justus est, et quod
aio nullus eam universalitatem quae est omnis intercipit,
non eam quae est homo. Rursus si idem ipsum,
omnis homo justus est, negare particulariter velim,
<pb n="0466B"/>
dicam non omnis homo justus est, per particularem
negationem universalitatis vim interimens. In particularibus
vero non ita est. Si enim eam quae est
particularis determinatio universalis rei, ut est quidam
homo justus est, negare velim, particulariter
dicam, quidam homo justus non est. Hoc autem idcirco
fit, quoniam habet quamdam similitudinem atque
ambiguitatem utrum universaliter an sit particulariter
dictum, si in universalibus propositionibus
negativae particulae ad praedicationes potius quam ad
terminationes ponantur. Si enim contra hanc affirmationem
quae est, omnis homo justus est, ponam
hanc quae dicit, omnis homo justus non est, haec
duas res significare videbitur, et quod nullus homo
justus sit, omnem enim hominem justum non esse
<pb n="0466C"/>
proposuit, et quod sint quidam homines non justi,
omnem enim hominem negavit justum esse. Hoc autem
nihil impedit ut aliquis sit injustus, aliquis justus.
Nam si aliquis est justus, non repugnat ne vera sit
propositio quae dicit, omnis homo justus est, non
enim est justus omnis homo, si alii justi sint, alii
vero injusti. Quare quoniam duplicis significationis
est, idcirco universalis negationis diffinitio, quae est
nullus, universalis affirmationis tollit determinationem,
quae est omnis, atque ideo in particularibus
negationibus ad ipsam universalitatem affirmationum
negatio necesse est apponatur, ut in eo quod est
omnis homo justus est, illa est ei opposita negatio
quae est, non omnis homo justus est, non illa quae
est, omnis homo justus non est, ne sit ambiguum
<pb n="0466D"/>
utrum universaliter an particulariter neget. Dictum
est enim hanc negationem quae est, omnis homo
justus non est, et universalitatis interpretationem
designare et particularitatis propositionem. Quoties
vero particulare aliquid tollitur, in his non jam ad
determinationem, sed ad praedicatum particula negationis
apponitur, ut in eo quod est, quidam homo
justus est, nullus dicit, non quidam homo justus
est. Neque enim hic ad determinationem particularem,
quod est quidam, negatio ponitur, sed dicimus
quidam homo justus non est, scilicet ad praedicatum
quod est justus. Unde etiam ad indeterminatas
propositiones, quae sunt sine omnis, aut nullus,
aut alicujus determinatione, ad praedicatum semper
<pb n="0467A"/>
apponitur particula negativa, ut est, homo justus non
est. Nemo enim dicit non homo justus est, sed homo
justus non est. In singularibus quoque non dico, non
Socrates justus est, sed Socrates justus non est, et
nisi aliquoties ambiguitas impediret ad praedicatum
semper negatio poneretur. Sed omnia quaecunque
in determinatione ponuntur, talia sunt, quae aut totum
colligant in affirmativo, ut est omnis, aut totum
perimant in negativo, ut est nullus, aut colligant
in affirmativo partem, ut est quidam, aut interimant
in negativo partem, ut quidam non, aut in
negativo perimant totum particulariter, ut est non
omnis; sed quidam non et non omnis particulares
negationes sunt. Sive enim quis partem ex toto surripiat, particulare est quod reliquit, quia a totius
<pb n="0467B"/>
perfectione discessit. Sive quis totum esse neget sive
partem relinquat, rursum particulare est quod reliquum
fit. Nam cum dico, quidam homo justus non
est, abstuli partem; et rursus cum dico, non omnis
homo justus est, cum negavi omnem, aliquem qui
justus non esset ostendi. Haec ergo, non omnis, et
quidam, determinationes planissimae sunt, et communi
intelligentiae subjectae: has duae particulares
recipiunt negationes, ut ea quae est quidam non determinationem
particularem negat, ea vero quae est
non omnis universalem negat determinationem, sed
utraeque negationem (ut dictum est) in particularitatem
constringunt. Quod autem dicimus, nullus,
proprium quoddam videtur esse vocabulum, non
omnis enim quod dicitur omnem per adverbium
<pb n="0467C"/>
negativum quod est non adimit. Rursus cum dicimus
quidam non in eo quod est quidam adverbium
quod est non additum a subjecto termino particulare
separat. Nullus vero in vocabulo ipso quid
separet non monstrat, et videtur quodammodo non
potius esse negatio quam affirmatio, neque enim adverbium
est, nec conjunctio, adverbium namque atque
conjunctio declinationibus carent. Nullus vero
quod dicimus et generibus subjacet et inflectitur casibus,
quid igitur est? an erit nomen? sed nulla negatio
nomen esse monstratur. Quid sit ergo tali investigatione
quaerendum est. Videtur enim quod dicitur
nullus tale esse tanquam si dicamus nec unus;
nam qui dicit nullus homo animal est, tantumdem valet
quantum nec unus homo animal est. Quod vero
<pb n="0467D"/>
dicimus ullus, hoc ab eo diminutivum est quod est
unus. Diminutio namque unius ullus est tanquam, si
dicerem nullus; ergo plus negat quisquis etiam diminutionem
neget, ut si quis dicat non modo non
habet gemmam quod majus est, verumetiam nec
gemmulam quod est minus. Sic ergo qui negare vult
etiam unum, plus negat si dicat nec ipsum unius
diminutivum illud esse quod dicitur: ut si quis velit
dicere nec unum esse hominem in theatro, ita dicat,
non modo illic unus homo non est, verum nec ullus.
Cum ergo dicimus nullus, ita praeponimus tanquam
si dicamus nec ullus. Tenet igitur haec in se determinatio,
quae est nullus, vicem negationis et nominis.
Negationis quidem in eo quod est nec, nominis vero
<pb n="0468A"/>
in eo quod est ullus, quod est diminutivum unius.
Ita igitur maxima fit negatio rei parvissimae quod est
unus, si ipsius diminutivum quoque subtrahat, quod
est ullus. Quare et omnem et quemdam statim tollit
negatio, quae unius quoque ipsius diminutivum
praedicatione subducit, ut ea quae est nullus homo
justus est. Hoc enim tantum est, tanquam si dicat,
non ullus homo justus est, hoc idem valet tanquam
si dicatur, non unus homo justus est. Quare quoniam
de his quoque sufficienter dictum est, ad Aristotelis
verba consequenti ordine veniamus.</p>
          </div3>
<div3>
            <head>Si ergo universaliter enuntiet de universali, quoniam ...</head>
<p> <hi>Si ergo universaliter enuntiet de universali, quoniam
est aut non est, erunt hae contrariae enuntiationes, dico
autem in universali enuntiationem universalem, ut omnis
homo albus est, nullus homo albus est.</hi> </p>
<p>
              <pb n="0468B"/>Demonstrare oppositionem contradictionis intendit,
sed quoniam viam reperiendi ordinemque permiscuit,
idcirco nos quoque pauca quaedam prius ordinata expositione
praedicemus, ne lector confusionis caligine
atque obscuritate turbetur. Omnium propositionum
quae sunt simplices, quas categoricas Graeci vocant,
nos praedicativas dicere possumus, quatuor sunt diversitates.
Aut enim affirmatio est, et negatio universalis,
ut est omnis homo justus est, nullus homo
justus est. Aut affirmatio et negatio particularis, ut
est quidam homo justus est, quidam homo justus
non est. Aut affirmatio et negatio indefinita, ut homo
justus est, homo justus non est. Aut de singulari
subjecto affirmatio et negatio, ut Cato justus est,
Cato justus non est. Harum vero inter se veritas falsitasque
<pb n="0468C"/>
non se habet similiter sed diverse. Et prius
de universalibus atque particularibus, id est de his
quae determinatae sunt dicendum est, post de reliquis
disputabitur. Disponatur ergo affirmatio universalis
quae est, omnis homo justus est, et contra hanc negatio
universalis, quae est, nullus homo justus est.
Sub his autem, sub affirmatione quidem universali,
particularis affirmatio quae est, quidam homo justus
est; sub universali negatione particularis negatio
quae est, quidam homo justus non est. Hoc autem
demonstrat descriptio subjecta »  </p>
<p>Universalis affirmatio.
Omnis homo justus est.</p>
<p>Universalis negatio.
Nullus homo justus est.</p>
<p>
              <pb n="0468D"/>Quidam homo justus est,
Particularis affirmatio.</p>
<p>Quidam homo justus non est,
Particularis negatio.</p>
<p>Hae igitur duae universalis affirmatio et particularis
affirmatio dicuntur subalternae. Rursus universalis negatio,
et particularis negatio dicuntur subalternae, idcirco
quoniam particularitas semper sub universalitate
concludit. In quibus illud est considerandum quod ubi
est affirmatio universalis vera, affirmatio quoque
particularis vera est, et ubi negatio universalis vera
<pb n="0469A"/>
est, particularis quoque negatio vera est. Nam si
vera est omnis homo animal est, vera est quidam
homo animal est. Et si vera est quoniam nullus homo
lapis est, vera est quoniam quidam homo lapis non
est. At si falsa sit particularis affirmatio, ut ea quae
est quidam homo lapis est, falsa est universalis affirmatio,
omnis homo lapis est. Idem in negatione.
Si enim negatio particularis falsa est, ut quidam homo
animal non est, falsa est universalis, nullus homo
animal est. Ita ut praecedunt universales in vero,
eodem modo praecedunt particulares in falso. Dicuntur
vero affirmatio universalis et negatio universalis
contrariae. Hoc autem idcirco, quoniam contrariorum
hujusmodi natura est, ut longissime a se distent, et
si aliquam inter se habeant medietatem, non semper
<pb n="0469B"/>
alterum ipsorum subjecto insit, ut album et nigrum
non possumus dicere, quoniam omne corpus aut album
aut nigrum est; potest enim nec album nec nigrum
esse, et utrumque falsum esse quod dicitur,
idcirco quoniam medius est color. Quod si non habent
medietatem, alterum ipsorum necesse est inhaerere
subjectis, ut cum dicimus omne corpus aut
quietum est, aut movetur, horum nihil est medium,
et necesse est omne corpus vel consistere vel moveri.
Ut autem in eodem simul possint esse contraria, fieri
non potest. Neque enim possibile est ut idem album
nigrumque sit, quod in affirmationibus et negationibus
universalibus apparet. Negativa enim et affirmativa
universales plurimum quidem distant a se. Nam
quod illa ponit omnibus, illa tollit omnibus et totum
<pb n="0469C"/>
negat. Nam quae dicit omnis homo justus est omnem
hominem ponit, quae dicit nullus homo justus est
nihil eorum quae in humanitatis sunt diffinitione justum
esse concedit. Ita ergo a se longissime discrepant.
Adhuc si ea quae significant habent inter se aliquam
medietatem, unam veram, unam falsam esse
non est necesse, ut in eo quod est omnis homo justus
est, nullus homo justus est. Quoniam potest quaedam
esse medietas, ut nec nullus homo justus sit,
cum sit quidam; nec omnis homo justus sit, cum non
sit quidam. Et possunt utraeque falsae et affirmatio
et negatio reperiri. Neque enim verum est aut
omnem hominem justum esse, aut nullum hominem
justum esse. Quocirca potest fieri ut in his in quibus
aliqua medietas invenitur universalis affirmatio et
<pb n="0469D"/>
universalis negatio veritatem falsitatemque non dividant,
sed utraeque sint falsae ad exemplum scilicet
contrariorum, quae aliquam inter se continent medietatem.
Potest enim in illis fieri ut utraque contraria
possint non inesse subjecto, sicut supra docuimus.
In his vero quae medietate carent, necesse est ut una
vera sit semper, altera semper falsa. Ut in eo quod
est, omnis homo animal est, nullus homo animal est,
hae propositiones hujusmodi sunt, ut una vera sit et
una falsa, idcirco quoniam inter animal esse et non
esse nihil interest ad eorum scilicet contrariorum
similitudinem quae medietate carent. In illis enim
necesse erat alterum inesse subjecto. Sic ergo universalis
affirmatio et universalis negatio utraeque
<pb n="0470A"/>
falsae esse possunt. Ut vero una vera sit, altera falsa,
id quoque conceditur; ut utraeque sint verae fieri
non potest, sicut illud quoque verum est, contraria
simul esse non posse. Rectissime igitur universalis
affirmatio, universalisque negatio contrariae nominantur.
Particularis autem affirmatio quae est, quidam
homo justus est, et particularis negatio quae est,
quidam homo justus non est, universalibus contrariis
contrarias proprietates habent. Illae enim simul verae
esse non poterant; ut vero essent simul falsae, saepe
aliqua ratione concedebatur. Particulares vero ut utraeque
verae sint evenire potest, ut utraeque falsae sint fieri
non potest: ut in eo quod est, quidam homo justus
est, verum est; quidam homo justus non est, id quoque
verum est; ut utraeque falsae sint, inveniri non
<pb n="0470B"/>
potest, et in hoc quidem sunt dissimiles contrariis.
Similes autem eis videntur quod sicut contrariae aliquoties
verum falsumque dividunt, ut una vera sit,
altera falsa, ita quoque et particularis una vera potest
esse, altera falsa, ut quidam homo animal est,
quidam homo animal non est. Servant autem stabilem
incommutabilemque ordinem et similitudinis et
contrarietatis. Contrariae enim quoniam possunt esse
utraeque falsae, in quibuscunque utraeque falsae contrariae
reperiuntur, in his subcontrariae utraeque verae
sunt. Sed quoniam utraeque contrariae verae inveniri
non possunt, ideo utraeque subcontrariae falsae nequeunt
reperiri, ut in eo quod est omnis homo justus
est, nullus homo justus est. Quoniam hae falsae sunt,
hae quas sub se continent, particulares verae sunt,
<pb n="0470C"/>
ut est quidam homo justus est, quidam homo justus
non est; sed si universales inter se verum falsumque
dividunt, et una vera est, et altera falsa, particulares
quoque idem faciunt, ut in eo quod est,
omnis homo animal est, nullus homo animal est,
universalis affirmatio vera est, falsa negatio. Sed
cum dico quidam homo animal est, quidam homo
animal non est, particularis affirmatio vera est, falsa
negatio particularis. Hae igitur dicuntur subcontrariae,
vel quod sub contrariis positae sunt, vel quod
ipsae superioribus sub quibus sunt (ut dictum est)
contrarias proprietates habent. In hac igitur recta oppositione
contrariarum et subcontrariarum in superioribus
utrisque falsitas esse potest, nunquam veritas;
in inferioribus vero utrisque quidem veritas inesse
<pb n="0470D"/>
potest, nunquam falsitas. Sin vero quis respiciat angulares,
et universalem affirmationem particulari
opponat negationi, universalemque negationem particulari
comparet affirmationi, una vera semper,
falsa altera reperietur. Nec unquam fieri potest ut
affirmatione universali vera, particularis negatio non
falsa sit, vel hac vera non illam continuo falsitas
subsequatur. Rursus si negatio universalis vera est,
falsa particularis affirmatio; si particularis affirmatio
vera est, falsa universalis negatio est. Licet autem
hoc et in subjecta descriptione metiri, et in aliis
quoque terminis quoscunque sibi mens considerantis
affinxerit, idem videbit, nam in eo quod est, omnis
homo justus est, quoniam haec falsa est, vera est,
<pb n="0471A"/>
quidam homo justus non est. Et rursus in eo quod
est, nullus homo justus est, quoniam falsa negatio
est, vera est affirmatio, quidam homo justus est. Haec
autem universalis affirmatio et particularis negatio
quae sunt angulares, et universalis negatio, et particularis
affirmati, quae ipsae quoque sunt angulares,
contradictoriae nominantur. Et haec illa est quam
quaerit contradictio in qua una semper vera, altera
semper falsa sit. Superioris autem disputationis integrum
descriptionis subdidimus exemplar, quatenus
quod animo cogitationeque conceptum est oculis
expositum memoriae tenacius infigatur.

<pb n="0471B"/> 
His ergo ita sese habentibus, indefinitas propositiones
<pb n="0471C"/>
singularesque videamus, et primum de infinitis
disputandum est. Indefinitae igitur per se veritatem
falsitatemque non dividunt; etenim cum dico, homo
justus est, homo justus non est, utrasque veras contingit
esse indefinitas. Quocirca eas a contradictione
separamus: contradictio namque constituitur (ut
saepe dictum est) eo quod nunquam utraeque verae
aut utraeque falsae reperiri queant, sed una semper
veritatis, altera falsitatis capax est. Sed quae universalitatem
proferunt indefinitam, illae definitarum
particularium vim tenent. Tale enim est quod dico,
homo justus est, tanquam si dicam, quidam homo
justus est; et rursus tale est quod dico, homo justus
non est, tanquam si dicam, quidam homo justus non
est. Hoc illa res approbat, quod quemadmodum definitae
<pb n="0471D"/>
et particulares in aliquibus verae esse possunt,
in aliquibus verum falsumque dividunt, nunquam
vero utrasque falsas esse contingit. Ita quoque
in indefinitis universale significantibus, utrasque simul
veras esse contingit, ut in eo quod dicimus,
homo justus est, homo justus non est, utrasque falsas
proferre impossibile est, sed unam veram, alteram
falsam in his facillime reperimus, in his scilicet
terminis qui naturaliter et necessario subjectis substantiis
inhaerescunt, vel in his qui inesse non possunt:
ut quoniam animal homini ex necessitate inest,
si quis dicat, homo animal est, idque negetur,
homo animal non est, vel homo lapis est, homo lapis
non est, una vera, statim falsa altera reperitur,
<pb n="0472A"/>
atque ideo hae contra universales universaliter
praedicatas faciunt contradictionem. Nam si contra
illam quae est omnis homo justus est ea quae est
homo justus non est, in oppositione constituatur,
una semper vera est, altera falsa. Et si contra eam
quae est nullus homo justus est indefinita propositio
quae est, homo justus est opponatur, verum inter
se propositiones falsumque distribuunt, sicut definitae
quoque universalium propositiones, secundum particulares
atque universales oppositae quantitates, contradictorias
faciunt oppositiones. Quare constat eas
quae universale non universaliter proferunt, et sunt
indefinitae, neque particulare neque universale proferentes,
ipsas quidem non semper inter se verum falsumque
dividere, particularibus tamen definitis esse
<pb n="0472B"/>
consimiles. Singulares vero quae sunt unum oppositionis
modum inter se tenent: has si ad idem subjectum,
ad idem praedicatum, ad eamdem partem, ad
idem tempus, ad eamdem relationem, eodem modo
proposueris, inter se verum falsumve distribuunt, ut
est Socrates justus est, Socrates justus non est. Sunt
igitur duae contradictiones, una quae fit in universalibus
angulariter particularibus contra positis, altera
quae fit in singularibus cum omnibus his quas in sophisticis
elenchis exposuit determinationibus oppositis.
Quare quoniam quemadmodum se habent propositiones,
quoque modo faciant contradictorias oppositiones
ostendimus, ad ipsa Aristotelis verba
veniamus, in quibus per haec ante cognita facilis poterit
evenire cognitio. Superioris descriptionis intelligentiam
<pb n="0472C"/>
plenius notat. Ait enim quando res universalis
universaliter designatur, et eam quis universaliter
affirmat, si eamdem alius universaliter neget,
ita sibimet comparatas propositiones esse contrarias.
Atque in hoc suam sententiam manifestius ostendit.
Ait enim, dico autem universalem enuntiationem in
universali, ut omnis homo albus est. Nam cum universalis
sit homo, in universali homine universalis
est enuntiatio, per quam dicitur omnis homo. Res
ergo universalis, id est homo, per omnis quae est determinatio
universaliter praedicata est, et hoc affirmative.
Negative vero universaliter ita dicetur, nullus
homo albus est, nullus enim universalitas universalitati
quae est homo adjecta est; hoc modo igitur universale
universaliter enuntiantes affirmatio et negatio
<pb n="0472D"/>
contrariae sunt, sicut et ipse testatur, et nos superiori
expositione digessimus.</p>
          </div3>
<div3>
            <head>Quando autem de universalibus non universaliter, ...</head>
<p> <hi>Quando autem de universalibus non universaliter,
non sunt hae contrariae, quae autem significantur est esse
aliquando contraria. Dico autem non universaliter
enuntiare de his quae sunt universalia, ut est albus
homo, non est albus homo; cum enim universale sit
homo, non universaliter utitur enuntiatione. Omnis
namque non universale significat, sed quoniam universaliter.</hi> </p>
<p>Volenti indefinitam propositionem qualis esset
ostendere, non modo auferenda fuit ab universali
termino universalis determinatio, verum etiam particularis,
et oportuit dici hoc modo. Quando autem
<pb n="0473A"/>
in universalibus non universaliter neque particulariter,
non sunt contrariae. Nunc autem quoniam non
addidit neque particulariter, videtur non de indefinitis,
in quibus neque universalitas, neque particularitas
adest, sed tantum de particularibus loqui, a
quibus solum universale non etiam particulare subtraxit,
sed quid velit ostendere ipse convenientibus
exemplis edocuit. Non enim posuit exempla particularis
propositionis, sed indefinitae. Ait enim, dico
autem non universaliter enuntiare in his quae sunt
universalia, ut est albus homo, non est albus homo,
Quod si particularem monstrare voluisset, ita diceret
ut est quidam homo albus, non est quidam homo
albus. Sed quoniam per exemplum quid vellet ostendit,
nos quoque superiori propositioni quae est:
<pb n="0473B"/>
Quando autem in universalibus non universaliter, deesse
putemus aut particulariter, ut et particularitatem
et universalitatem ex lota auferat dictione, ut post
exempla docuerunt non eum loqui de particularibus
sed de indefinita. Quare hoc dicit, ut si neque universales sint propositiones neque particulares, quod
subaudiendum est, illae non sunt contrariae, sunt
enim contrariae quae universaliter universalem terminum
proponunt. Indefinitae vero ad universalem terminu
universalem determinationem non habent.
Idcirco autem ab indefinitis universalitatem solam et
non particularitatem quoque sejunxit, quod indefinitas
propositiones a contrariis solum, non etiam a
particularibus segregabat. Quod autem dico tale est:
si vellet ostendere indefinitas propositiones, proprie
<pb n="0473C"/>
diceret indefinitas neque particulares esse, neque
universales; quae autem in universali neque universaliter
neque particulariter proponuntur, id est quae
neque universales sunt, neque particulares indefinitae
sunt. Nam quae neque universales sunt neque particulares,
hae neque contrariae sunt neque subcontrariae.
Subcontrariae quidem idcirco non sunt, quia non
habent additam particularem determinationem, idcirco
vero contrariae non sunt, quia determinatio
universalis in his non est. Nunc autem cum tantum
vellet ostendere eas contrarias non esse, de subcontrariis
vero in praesenti vellet omittere, has esse indefinitas
dixit, quae universale determinatum universaliter
non habent, ut scilicet has non esse contrarias
intelligeremus. Idcirco vero non adjecit
<pb n="0473D"/>
particularitatem eas non habere, quoniam a solis contrariis separare indefinitas volebat, non etiam a
subcontrariis. Ergo si indefinitas a contrariis et subcontrariis
separare voluisset, ita diceret: Quando
autem in universalibus non universaliter nec particulariter,
non sunt contrariae neque subcontrariae.
Sed quoniam non eas volebat nunc non esse subcontrarias
demonstrare, sed tantum non esse contrarias,
idcirco ei dicto quod est, quando autem in universalibus,
non universaliter non addidit, vel particulariter;
hoc enim si addidisset, ad subcontrarias tenderet,
de quibus nihil est additum; quare hoc dicit:
hae quae indefinitae sunt, quoniam non habent universalitatem,
contrariae non sunt. Sed cum per se
<pb n="0474A"/>
quidem contrariae non sunt, possunt tamen quaedam
significare contraria. Hoc quid sit multipliciter expositorum
sententiis expeditur. Herminus namque
dicit idcirco indefinitas posse aliquando significare
contraria, cum ipsae careant contrarietate, quippe
quae universalium rerum sunt, additum tamen universale
non habent, in solis his quibus ea quae affirmantur
aut negantur subjecto naturaliter insunt: ut
cum dicimus homo rationalis est, homo rationalis
non est, quoniam rationalitas hujusmodi est quae in
natura sit hominis. Et affirmatio et negatio inter se
verum falsumque dividunt, et quodammodo ab his
contraria designantur. Sed nihil hoc attinet ad contraria
significanda in his quae sunt indefinita. Nam
etiam particulares ipsae quoque in talibus verum falsumque
<pb n="0474B"/>
dividunt, ut est quidam homo rationalis
est, quidam homo rationalis non est; has igitur secundum
Herminum videmus posse significare contraria.
Cur ergo dixit in his quoque quoniam quidem
contrariae non sunt, quae autem significantur est esse
contraria? Alexander autem hoc dicit: quoniam indefinitae
sunt hae, nihil eas, inquit, prohibet sicut ad
particulares ita quoque ad universales reducere,
quae videntur esse contrariae, ut in eo quod est homo
animal est, homo animal non est, quoniam hae propositiones
indefinitae sunt, possunt accipi quasi contrariae.
Nam si dicimus, homo animal est, potest ita
accipi tanquam si dicatur, omnis homo animal est; et
rursus; homo animal non est, ita audiri potest tanquam
si dicatur, nullus homo animal est. Cum autem dicitur
<pb n="0474C"/>
homo ambulat, homo non ambulat, non ad contrarias
sed ad subcontrarias mens ducitur auditoris. Quocirca
possunt indefinitae aliquando significare contraria,
quoniam eo ipso quod sunt indefinitae nihil eas prohibet
ad contrariorum significationem universaliumque
reduci. Et haec quidem sententia habet aliquid
rationis, non tamen integre id quod ab Aristotele dicitur
ostendit, et meliorem sententiam sponte rejecit,
quam Porphyrius approbavit. Sunt enim quaedam
negationes quae intra se affirmationis ejus quam
negant retineant contrarietatem, ut in eo quod est,
sanus est, et non est sanus, id quod dicitur non est
sanus significat aeger est, quod est contrarium sano
esse. Rursus cum dicimus, homo albus est, si contra
hanc negamus per eam quae dicit homo albus non
<pb n="0474D"/>
est, significare poterit quoniam homo niger est,
nam qui niger est albus non est, sed nigrum esse et
album non esse contrarium est. Quare significant
quaedam negationes affirmationesque contraria, sed
hoc non semper, nam in eo quod est homo ambulat,
homo non ambulat, nullum contrarium continetur.
Ambulationi enim nihil est contrarium, atque ideo
dicit: constat duas has quidem contrarias non esse,
idcirco quod cum sunt universales, non universaliter
enuntientur. Posse autem aliquoties contraria
significare, cum intra negationem contrarium affirmationis
includatur. Aspasius vero et Alexander
hanc posteriorem non probant. Nos vero dicimus
non quidem Alexandri sententiam abhorrere ratione,
<pb n="0475A"/>
sed hanc Porphyrii esse meliorum. Nam quod ait,
quando autem in universalibus, non univeraliter,
non sunt contrariae, quae autem significantur est esse
contraria, ab Alexandro non est expositum, sed tantum
dictum quando possunt esse propositiones ipsae
contrariae. A Porphyrio vero diligenter est expositum
quando ea quae significantur possint esse contraria.
Quod ipse Aristotelis textus expressit, quanquam
Alexander quoque eamdem quam Porphyrius exposuit
viderit expositionem. Eam tamen (ut dictum
est) sponte rejecit, et sibi hujusmodi expositionis
confirmavit sententiam displicere. Mihi vero aut utraeque
recipiendae expositiones videntur, aut melior judicanda
posterior, hoc enim ipse quoque Aristoteles
quodammodo subter ostendit cum dicit: Simul enim
<pb n="0475B"/>
verum est dicere quoniam est homo albus, et non est
homo albus, et est homo probus, et non est homo probus:
si enim turpis est, non est probus; et si fit aliquid,
etiam non est. Cujus quidem loci quae sit expositio, cum
ad id venerimus, demonstrabimus. Cognoscendum autem
est et memoria retinendum quod quaecunque propositiones
universales universaliter fuerint praedicatae,
si hae affirmativae, illae vero sint negativae, semper
utrasque esse contrarias, si nihil aequivocationis, aut
temporis, aut aliquorum quae supra determinata sunt,
ad faciendam oppositionem contrarietatis impediat.
Non tamen omnes quaecunque contrariae sunt, hae
aut in universalibus universaliter ponunt enuntiationem,
aut una affirmativa est, altera negativa, ut in
eo quod est, Socrates sanus est, Socrates aeger est.
<pb n="0475C"/>
Hic enim neque in universali universalitas posita est,
neque rursus una est affirmatio, altera negatio, sed
sunt contrariae propositiones. Contraria enim sunt,
quae significant: quocirca rectissime dictum est,
quod quaecunque in universalibus universaliter enuntiarent,
si una earum esset affirmativa, altera negativa,
statim naturaliter essent contrariae. Quae autem
contrariae essent, non necesse est eas vel universale
universaliter enuntiare, vel unam esse affirmativam,
alteram negativam. Sed aliquoties quidem posse has
esse contrarias, quae universale in universalibus non
significarent, sed hoc in his tantum quae essent in
subjecto de quo fit affirmatio naturalis, ut in eo quod
est animal, et homo. Cum dicimus homo animal est,
homo animal non est, quoniam in natura hominis
<pb n="0475D"/>
animal est, idcirco haec affirmans illa negans videntur
esse contraria, quanquam illic nulla determinatio
neque particularitatis neque universalitatis addatur.</p>
          </div3>
<div3>
            <head>In eo vero quod universale praedicatur, id quod est ...</head>
<p> <hi>In eo vero quod universale praedicatur, id quod est
universaliter praedicare, non est verum; nulla enim
affirmatio erit vera in qua universale praedicatum universaliter
praedicetur, ut, omnis homo est omne animal.</hi> </p>
<p>Quod dicit hujusmodi est, omnis propositio simplex
duobus terminis constat: his saepe additur aut
universalitatis aut particularitatis determinatio, sed
ad quam partem hae determinationes addantur exponit.
Videtur enim Aristoteli praedicato termino
determinationem non oportere conjungi. In hac
enim propositione quae est, homo animal est, quaeritur
<pb n="0476A"/>
subjectumne debeat cum determinatione dici, ut sit
omnis homo animal est, an praedicatum, ut sit homo
omne animal est; an utrumque, ut sit omnis homo omne
animal est. Sed neutrum eorum quae posterius dicta
sunt, fieri oportet: namque ad praedicatum nunquam
determinatio jungitur, sed ad subjectum tantum, neque
enim verum est dicere omne animal omnis homo
est; idcirco quoniam omnis praedicatio, aut major est
subjecto, aut aequalis, ut in eo quod dicimus, omnis
homo animal est, plus est animal quam homo. Et rursus
in eo quod dicimus homo risibilis est, risibile
aequatur homini; ut autem sit minus praedicatum,
atque augustius subjecto, fieri non potest. Ergo in
his praedicatis quae subjecto majora sunt, ut in eo
quod est animal, perspicue falsa est propositio, si determinatio
<pb n="0476B"/>
universalitatis ad praedicatum terminum
ponitur. Nam si dicamus, homo est animal, animal
quod majus est homine per hanc determinationem ad
subjectum hominem usque contrahimus, cum non
solum ad hominem, sed ad alia quoque nomen animalis
possit aptari. Rursus in iis quae aequalia sunt
idem evenit. Nam si dicam omnis homo omne risibile
est, primum si ad humanitatem ipsam referam
superfluum est adjicere determinationem. Quod si
ad singulos quosque hominum, falsa est propositio;
nam cum dico omnis homo omne risibile est, hoc
videor significare, singuli homines omne risibile
sunt, quod fieri non potest. Non igitur ad praedicatum,
sed ad subjectum determinatio ponenda. Verba autem
Aristotelis hoc modo sunt, et ad hanc sententiam
<pb n="0476C"/>
ducuntur: in his praedicatis quae sunt universalia, his
adjicere universale aliquid, ut universale praedicatum
universaliter praedicetur, non est verum, hoc enim
est quod ait: In eo vero quod praedicatur universale,
id est quod habet praedicatum universale, ipsum universale
praedicatum universaliter non est verum. In
praedicato enim universali, id est quod universale est
et praedicatur, ipsum praedicatum, quod universale
est, universaliter praedicare, id est adjecta determinatione
universalitatis, non est verum; neque enim
potest fieri ut ulla sit affirmatio vera in qua de universaliter
praedicato universalis determinatio praedicetur.
Eisque rei notionem exemplo aperit dicens, ut
omnis homo omne animal est; hoc autem quam sit
inconveniens, supra jam diximus.
<pb n="0476D"/>
            </p>
          </div3>
        </div2>
<div2>
          <head>DE REGULIS OPPOSITORUM.</head>

<div3>
            <head>Opponi itaque dico affirmationem negationi contradictorie ...</head>
<p> <hi>Opponi itaque dico affirmationem negationi contradictorie
quae universaliter significat ei quae non universaliter,
ut omnis homo albus est, non omnis homo albus
est; nullus homo albus est, quidam homo albus
est: contrariae vero universalem affirmationem et universalem
negationem, ut omnis homo justus est, nullus
homo justus est. Quocirca has quidem impossibile est
simul esse veras, his vero oppositas contingit aliquando
in eodem, ut non omnis homo albus est, et quidam homo
albus est.</hi> </p>
<p>Quae sit integra contradictio, his verbis ostendit,
Ait enim illam esse oppositionem contradictoriam
quaecunque dicit non esse universaliter rem universalem
<pb n="0477A"/>
contra eam quae rem universalem universaliter
proponit, atque hoc est quod ait: Opponi autem affirmationem
negationi dico contradictorie, quae universaliter
significat, eidem quae non universaliter,
ut ei quae est omnis homo justus est opponitur
ea quae universale significat non tamen universaliter,
ut ea quae est, quidam homo justus non est: hominem
enim universalem significat non universaliter,
ut cum dicit, non omnis homo justus est, haec est contradictoria
oppositio, ut si sit universatis affirmatio,
sit particularis negatio; si sit universalis negatio, sit
particularis affirmatio. Angulares enim (ut dictum
est) solae faciunt contradictionem, verba igitur se
obscure habent, sed sententia manifesta est; dicit
enim illa opponi contradictorie affirmationem negationi,
<pb n="0477B"/>
vel negationem affirmationi, quaecunque id
quod res altera universale universaliter significaret,
eidem significaret, non universaliter quod esset universale,
ut in his quis supra diximus; et ut haec quae
est, omnis homo justus est, rem universalem universaliter
significavit, illa quae est non omnis homo
justus est, eidem affirmationi opposita, de universali
homine non universaliter negavit, dicens non
omnis homo justus est. Rursus ea quae dicit, nullus
homo justus est, rem universalem universaliter negavit
dicens nullus. Ea vero quae dicit, quidam homo
justus est, rem universalem particulariter affirmavit,
et non universaliter; hominem enim quemdam justum
esse proposuit, sed hominem non universaliter
enuntiavit rem universalem. Persequitur ergo omnes
<pb n="0477C"/>
proprietates propositionum. Ait enim: contrariae vero
universalem affirmationem, et universalem negationem.
Sicut enim supra dixit eas quae universaliter
universale significarent, vel in affirmatione, vel in
negatione esse contrarias, ita nunc quoque idem repetit
contrarias esse dicens universalem affirmationem
universalemque negationem; earumque ponit
exempla, quae universales utrasque esse monstrarent,
ut omnis homo justus est, nullus homo justus
est. Horum autem quae proprietas esset proposuit
dicens: hujusmodi propositiones impossibile esse
utrasque sibi in veritate invicem consentire, quae autem
his essent oppositae contingere utrasque veras
esse. Sunt autem oppositae his utraeque particulares,
universali enim affirmationi particularis negatio opponitur,
<pb n="0477D"/>
et universale negationi particularis affirmatio
opposita est. Quocirca hae duae particularis negatio
et affirmatio, quae oppositae sunt affirmationi et
negationi universalibus angulariter, hae possunt aliquando
esse verae et in eodem, ut in eo quod est,
quidam homo justus est, quidam homo justus non
est; sed quidam homo justus est opposita est ei
quae est nullus homo justus est; illa vero quae est
quidam homo justus non est opposita est ei quae
est omnis homo justus est. Sed utraeque inter se
quidem, quidam homo justus est, et quidam homo
justus non est, in veritate consentiunt. Hoc est ergo
quod ait: Hisvero oppositas contingit in eodem easque
designat exemplis, ut non omnis homo albus est,
<pb n="0478A"/>
est quidam homo albus. Positis igitur duabus propositionibus,
affirmatione universali, et universali
negatione, ars danda est quatenus earum inveniantur
opposita. Opposita autem dico contradictorie,
non contrarie, neque ullo modo alio. Sit enim haec
affirmatio, omnis homo justus est, et haec negatio,
nullus homo justus est, contra affirmationem quae
est omnis homo justus est videntur esse negationes
hae, una nullus homo justus est, altera quidam homo
justus non est, altera non omnis homo justus est,
et postrema indefinita, homo justus non est. Quae
harum igitur contra eam quae est omnis homo justus
est contradictione constituitur. Contradictoriam autem
voco oppositionem in qua affirmatio et negatio
neque utraeque verae sint, neque falsae utraeque, sed
<pb n="0478B"/>
una semper vera, altera falsa. Si ergo opponatur
contra eam quae est omnis homo justus est, ea quae
est nullus homo justus est, universalis scilicet negatio,
non est oppositio contradictoria, utraeque enim
falsae sunt. Si vero ponatur ea quae est, homo justus
non est, indefinita, nec ipsa quoque facit oppositionem;
quoniam enim indefinita est, potest aliquoties
pro universali negatione pro exspectatione auditoris
intelligi. Quocirca nec ipsa facit oppositionem,
si enim hoc modo audita sit, cum ita accipitur ut
contraria, simul eas falsas inveniri contingit. Restat
ergo ut aut ea sit quae est non omnis homo justus
est, aut ea quae est quidam homo justus non est. Sed
hae sibi consentiunt. Idem enim dicit qui proponit
quidam homo justus non est, et idem qui dicit
<pb n="0478C"/>
non omnis homo justus est. Nam si quidam homo
justus non est, non omnis homo justus est; et si non
omnis homo justus est, quidam homo justus non est.
Quare utraeque particulares negationes contradictorie
opponuntur contra universalem affirmationem. In
his enim neque verae utraeque sunt, neque utraeque
falsae, sed una vera, altera falsa. Rursus sit negatio
universalis ea quae est, nullus homo justus est. Contra
hanc videntur oppositae affirmationes, hae omnis
homo justus est, homo justus est, quidam homo justus
est: sed contra hanc quae est nullus homo justus
est si opponatur ea quae est omnis homo justus est,
possunt utraeque esse falsae; quare non opponuntur
contradictorie. At vero etiam ea quae dicit homo
justus est, quoniam indefinita est, potest ita in aliquibus
<pb n="0478D"/>
intelligi tanquam si dicat, omnis homo justus
est. Quod si sic est, poterit aliquando cum ea negatione
quae est nullus homo justus est simul esse
falsa; quare non est opposita. Relinquitur ergo ut
ea quae est quidam homo justus est contra eam
quae est nullus homo justus est contradictorie videatur
opposita. Angulariter igitur requirendae sunt,
ut contra universalem affirmationem illa opponatur
quae sub universali negatione est, contra universalem
negationem illa contradictorie constituatur quae
est sub universali affirmatione, quod scilicet volens
Aristoteles ostendere sic ait:</p>
          </div3>
<div3>
            <head>Quaecunque igitur contradictiones universalium sunt ...</head>
<p> <hi>Quaecunque igitur contradictiones universalium sunt
universaliter, necesse est alteram esse veram, vel falsam.
<pb n="0479A"/>
Et quaecunque in singularibus sunt, ut est Socrates
albus est, non est Socrates albus.</hi> </p>
<p>In illis enim quae contradictoriae sunt universalibus
universaliter praedicatis, in his verum semper falsumque
dividitur; contradictoriae autem sunt universalis
affirmationis particularis negatio, et universalis
negationis particularis affirmatio. In his igitur
una semper vera, altera semper falsa. Atque hoc
est quod ait: Quaecunque igitur contradictiones sunt
universalium universaliter. Et hic distinguendum est,
ut intelligatur sic, quaecunque igitur contradictiones
sunt universalium propositionum universaliter propositarum,
necesse est alteram veram esse, alteram
falsam. Et in his primum dividitur veritas falsitasque,
quae sibi et quantitate et qualitate oppositae sunt,
<pb n="0479B"/>
qualitate quod illa negatio est, illa affirmatio; quantitate
quod illa universalis, illa particularis est. Secundo
autem modo in iis quae sunt singularia, si
nullae argumentorum nebulae sint, veritas falsitasque
dividitur, ut in eo quod est Socrates albus est, Socrates
albus non est; una enim vera est, altera falsa
est, si (ut dictum est) nulla ambiguitas aequivocationis
impediat.</p>
          </div3>
<div3>
            <head>Quaecunque autem universalium non universaliter, ...</head>
<p> <hi>Quaecunque autem universalium non universaliter,
non haec quidem semper vera est, illa vero falsa. Simul
enim verum est dicere quoniam est homo albus, et non est
homo albus, et est homo probus; et non est homo probus.
Si enim turpis est, non probus est, et si fit aliquid, etiamnum
non est. Videbitur autem subito inconveniens esse,
idcirco quoniam videtur significare non est homo albus,
<pb n="0479C"/>
simul etiam quoniam nemo homo est albus. Hoc autem
neque idem significat, neque simul necessario.</hi> </p>
<p>Propositiones eas quae in universalibus non universaliter
proferuntur, non semper veras esse, vel
falsas conatur ostendere, hoc autem per contraria
monstrat. Ea enim propositio quae est homo albus
est, et hujus negatio quae est homo albus non est,
hoc modo ostenduntur verum et falsum inter se interdum
non posse dividere. Nam si verum est ut hae
duae affirmationes, est homo albus et est homo niger,
utraeque uno tempore verae sint, verum est quoque
affirmationem indefinitam et indefinitam negationem
utrasque veras aliquoties inveniri. Nam si
verum est quoniam est homo albus, verum itidem
est quoniam est homo niger: nam cum Gallus sit
<pb n="0479D"/>
candidus, Aethiops nigerrimus invenitur simul. Ergo
verum est dicere quoniam est homo albus et est
homo niger: sed qui niger est albus non est; simul
ergo verum est dicere quoniam est homo albus, et
non est homo albus. Idem quoque de probo et turpi.
Nam si verum est dicere quoniam est homo probus,
si quis hoc de philosopho dicat, et rursus quoniam
est homo tupris verum est si quis hoc de Sylla diceret,
verum esset utrumque, et quoniam est homo
probus, et est homo turpis; sed qui turpis est, probus
non est. Simul igitur verum est dicere quoniam
est homo probus, et non est homo probus. Sed videbitur
fortasse aliquid sibi dixisse contrarium, et difficilior
procedat ostensio quae per hujusmodi exempla
<pb n="0480A"/>
proponatur quae contraria esse videantur. Albus
enim et niger, probus et turpis contraria sunt, et
fortasse dubitet quidam utrum uno tempore contraria
haec in aliquibus valeant reperiri. Sed adjecit
exemplum aliud, quod cum contraria non sint, tamen
ex eo sicut in contrariis quoque negatio procreatur:
ut si quis dicat, est homo probus, et alius dicat, fit
homo probus, si quis vel alio docente, vel seipso corrigente
aliqua disciplina rationis eniteat. Nihil ergo
contrarium habet esse probum, et fieri probum; neque
enim ita contrarium est, ut esse hominem probum,
et esse hominem turpem. Quare si nihil contrarium
habet, dubium non est quin simul esse possint.
Sed quod fit, inondum est adhuc cum fit quare
nondum est probus qui fit probus. Sed verum est
<pb n="0480B"/>
dicere cum eo quod est: est homo probus, quoniam
fit homo probus; sed qui fit probus homo, non est
probus homo. Verum est igitur dicere simul quoniam
est homo probus, et non est homo probus, licet
non invalida exempla sint posita de contrariis.
Nihil enim prohibet uno tempore contraria aliis atque
aliis inesse subjectis: quocirca constat indefinitas
per id quod in exemplis supra posuit simul aliquoties
veras videri, et non semper inter se verum falsumque
partiri. Quod vero ait: videbitur autem subito
inconveniens esse, idcirco quoniam videtur significare
non est albus homo, simul etiam quoniam nemo
homo albus est, hujusmodi est. Dixit enim propositionem
affirmationis, eam quae dicit est homo albus,
veram posse esse cum ea quae dicit non est homo
<pb n="0480C"/>
albus. Nunc hoc notat: Videtur, inquit, aliquoties
inconveniens esse, et incongruum dicere eam quae
dicit est homo albus et eam quae est non est homo
albus simul veras esse posse, idcirco quod ea quae
est non est homo albus emittit imaginationem quamdam
quod significet quoniam nullus homo albus est.
Videtur enim negatio hujusmodi quae est, non est
homo albus, illud quoque significare simul quoniam
nullus homo albus est: ut si quis dixerit, non est
homo albus, hoc eum dixisse putandum sit quoniam
nullus homo albus est. Hoc autem, inquit, id est, non
est homo albus, et rursus nullus homo albus est, neque
idem significant, neque semper simul sunt.
Nam qui dicit nullus homo albus est, universalem
determinans negationem, de universalitate proponit.
<pb n="0480D"/>
Qui vero dicit, non est homo albus, non omnino
de tota universalitate negat, sed ei tantum sufficit
de particularitate negasse; atque ea quae est
nullus homo albus est, si unus homo albus fuerit,
falsa est. Ea vero quae dicit non est homo albus, si
unus homo albus non fuerit, vera est; quare non
significat idem. Dico autem quoniam nec omnino
quotiescunque dictum fuerit quoniam non est homo
albus, mox significat quoniam nullus est homo albus.
Nam cum dico nullus homo albus est, haec eadem
significat quoniam non est homo albus. Universalis
enim intra se continet indefinitam. Cum autem dicimus
non est homo albus, non omnino significat
quoniam nullus homo albus est, indefinita enim non
<pb n="0481A"/>
intra se continet universalem. Superius namque
monstravimus quod indefinitae vim particularium
obtinerent. Quare si cum est universalis negatio, est
indefinita negatio, cum vero est indefinita negatio,
non omnino est universalis negatio, non convertitur
secundum subsistendi consequentiam; quare non
sunt simul. Quae enim non convertuntur, simul non
sunt, ut nos Praedicamentorum liber edocuit; quare
neque idem significant negationes non est homo
albus et nullus homo albus est, neque simul sunt,
quoniam non convertuntur ad consequentiam subsistendi.
Syrianus tamen nititur indefinitam negationem
vim definitae obtinere negationis ostendere,
et hoc multis probare nititur argumentis, Aristotele
maxime reclamante; neque hoc tantum suis, sed
<pb n="0481B"/>
Platonicis quoque Aristotelicisque rationibus, probare
contendit, eam quae dicit non est homo justus
hujusmodi esse qualis est ea quae dicit nullus homo
justus est. Sed nos Aristotelicae auctoritati servientes
id quod ab illo veraciter dicitur approbamus.
Nam quod Syrianus dicit indefinitam quidem affirmationem
particularis obtinere vim, indefinitam vero
negationem universalis, quam mendaciter diceretur,
quamque utraeque in particularibus rectissime proponerentur,
et supra monstravimus, et in his libris
quos de Categoricis Syllogismis composuimus,
idque in libro primo diligenter expressimus. Nunc
nobis ipse quoque Aristoteles testis est, et Syrianus
facillima ratione convincitur, quod in Analyticis quoque
ex duabus indefinitis dicitur non posse colligi
<pb n="0481C"/>
syllogismum, cum ex affirmativa particulari et negativa
universali particularis negativa possit esse
collectio. Quod si indefinitae affirmatio et negatio
negationis universalis et particularis affirmationis
vim obtinerent, nunquam Aristoteles diceret has
propositiones non colligere syllogismum. Sed illud
verius est, quoniam ex duabus particularibus nihil
in qualibet propositionum complexione colligitur,
quod in his propositionibus quae indefinitae sunt
nihil colligi dixit, quia particularium vim propositiones
indefinitas arbitratus est obtinere. Quare multis
modis Syriani argumenta franguntur. Sed nos
expositionis cursum ad sequentia convertamus.</p>
          </div3>
<div3>
            <head>Manifestum est autem quoniam negatio una unius ...</head>
<p> <hi>Manifestum est autem quoniam negatio una unius
affirmationis est, idem enim oportet negare negationem
<pb n="0481D"/>
quod affirmatio affirmavit, et de eodem, vel de aliquo
singularium vel de aliquo universalium, vel universaliter
vel non universaliter. Dico autem, ut est Socrates
albus, non est Socrates albus. Si autem aliud
aliquid de eodem, vel de alio idem, non opposita erit,
sed ab ea diversa. Huic autem quae est omnis homo
albus est contradicit illa quae est non omnis homo albus
est; illi autem quae est aliquis homo albus est illa
quae est nullus homo albus est; illi autem quae est homo
albus est illa quae est non est homo albus.</hi> </p>
<p>Hinc quoque apparet affirmationem indefinitam et
indefinitam negationem non semper unam in veritate,
aliam in falsitate consistere. Atque hinc docetur
indefinitam negationem non idem valere quod
<pb n="0482A"/>
universalis negatio potest, et est alia universalis,
alia indefinita negatio. Nam si unicuique affirmationi
una negatio videtur opponi, cumque diversae sint ea
affirmatio quae dicit est homo albus et ea quae dicit
est quidam homo albus, diversas quoque habebunt
in negationibus enuntiationes, et illa quidem quae
indefinita est affirmatio habebit indefinitam negationem,
ut ea quae dicit est homo albus huic opponitur
non est homo albus. Ea vero quae dicit est quidam
homo albus negationem habebit oppositam eam
quae dicit nullus homo albus est. Quare si particularis
affirmatio definita et rursus affirmatio indefinita
a se ipsae diversae sunt, illud verum est, oppositas
quoque contradictoriae negationes habere dissimiles.
Quare ea quae est nullus homo justus est
<pb n="0482B"/>
diversa est ab ea quae dicit homo justus non est,
atque hoc nunc Aristoteles exsequitur. Ait enim unam
semper negationem contra unam affirmationem posse
constitui, et ejus causam conatur ostendere, quod
omnis negatio eosdem terminos habet in enuntiatione,
sed enuntiandi modo diversa est. Nam quod
ponit affirmatio id aufert negatio; et quod illa praedicatum
subjecto jungit, hoc illa dividit atque disjungit.
Quare si idem subjectum, idem praedicatum in
negatione sit, quod affirmatio ante posuerat, non est
dubium quin unius affirmationis una negatio videatur.
Nam si duae sint, aut subjectum alterum mutatura
est, aut praedicatum. Sed quaecunque sunt hujusmodi
non sunt oppositae, hoc enim est quod ait:
Si autem aliud aliquid, vel de alio idem, non opposita,
<pb n="0482C"/>
sed erit ab ea diversa. Sensus enim hujusmodi est:
Si negatio aliud aliquid praedicando neget quam in
affirmatione fuit, ut si sit affirmatio est homo albus,
negatio dicat non est homo justus, aliud praedicavit
in negatione quam in affirmatione fuerat constitutum;
vel si de alio subjecto quam in affirmatione fuerat
idem quod in affirmatione fuerit dixerit praedicatum,
ut si affirmatio sit est homo justus, negatio respondeat
non est leo justus, idem praedicatum est, subjecta
sunt diversa. Si ergo vel aliud aliquid praedicet
in enuntiatione propositio, vel de alio subjecto praedicet
idem quod affirmatio ante posuerat, non erunt
illa affirmatio negatioque oppositae, sed tantum a se
diversae; neque enim se perimunt. Et hanc rem demonstrativam
addidit, et quae esset argumentum unius
<pb n="0482D"/>
affirmationis praeter unam negationem esse non posse,
sive in singularibus, ut in eo quod ipse dicit exemplo,
est Socrates albus, non est Socrates albus; sive
in universalibus universaliter praedicatis, cum his
particulares in oppositione contradictoriae constituuntur,
ut in universali universaliter affimativa, omnis
homo albus est, in universali particulariter negativa
praedicetur, non omnis homo albus est; illi vero quae
est in universali particulariter affirmativa quidam
homo albus est opponatur universalis universaliter
propositio negativa nullus homo albus est; illi vero
quae in universali non universaliter affirmativa est est
homo albus illa quae in universali non universaliter
negativa est non est homo albus, ut quod ait vel de
<pb n="0483A"/>
aliquo singularium ad haec pertinet exempla, est Socrates
albus, non est Socrates albus. Quod autem secutus
est, vel de aliquo universalium universaliter,
ad illa exempla dictum esse videbitur quae sunt, omnis
homo albus est, non omnis homo albus est, aliquis
homo albus est, nullus homo albus est. Quod vero
addidit, vel non universaliter, scilicet in universalibus,
ad illa exempla retulit quae sunt, homo albus est,
homo albus non est.</p>
          </div3>
<div3>
            <head>Quod igitur una affirmatio uni negationi opponitur ...</head>
<p> <hi>Quod igitur una affirmatio uni negationi opponitur
contradictoriae, et quae sunt hae, dictum est, et quod sunt
aliae contrariae. Et quae sint hae, dictum est, et quod
non omnis vera vel falsa contradictio, et quare, et
quando vera vel falsa.</hi> </p>
<p>Hinc igitur omnia rursus brevissime repetit dicens
<pb n="0483B"/>
jam se dixisse quoniam uni negationi una affirmatio
esset opposita, et hoc non quolibet modo sed contradictoriae,
in quibus scilicet verum falsumve divideretur.
Dixisse etiam commemorat quae essent hae quas
contradictorias nominaret, dixit autem esse angulares
affirmativam universalem, et negativam particularem,
rursus affirmativam particularem et negativam universalem.
Disserui quoque, inquit, et quoniam aliae
sunt contrariae aliae contradictoriae, non enim eaedem
sunt contrariae quae sunt contradictoriae. Contrariae
enim sunt universalis affirmatio, universalisque negatio.
Exposui illud quoque, inquit, quoniam non
omnis vera vel falsa est contradictio, nunc autem
contradictionem non illam proprie, sed communiter
de his dixit quae sunt oppositae, sive contrario modo,
<pb n="0483C"/>
sive subcontrario. Hae namque non semper verum
inter se falsumque dividebant, ut una semper est
vera, alia falsa, poterat enim fieri ut contrariae simul
invenirentur falsae, subcontrariae simul verae. De bis
autem quae propriae contradictoriae sunt dehinc sequitur
et se jam exposuisse commemorat, et quare
una vera, altera falsa est, et quando. Idcirco enim
universalis affirmatio particulari negationi in contradictione
opponitur, quod in omnibus a se ipsae diversae
sunt et qualitate et quantitate. Illa enim est
affirmatio, illa negatio, illa universalis, illa particularis.
Ideo ergo aut utraeque falsae, aut utraeque verae
inveniti non possunt. Quando autem ita fuerit, constat
unam veram esse, alteram falsam, atque hoc est
quod ait, et quare et quando vera vel falsa dictum
<pb n="0483D"/>
est, scilicet memorans quare oppositio et quando una
semper sit vera, altera falsa, tunc utique quando angulariter
constituuntur, idcirco quoniam et quantitate
a se propositiones et qualitate diversae sunt. Nobis
autem dicendum est quando oppositiones contrariae
vel subcontrariae, aut utraeque illae simul falsae sint,
aut utraeque illae simul verae, aut una falsa, alia rursus
inveniatur vera. In contrariis enim si ea quae non
sunt naturaliter praedicentur. utraeque sunt falsae ut
albedo, quoniam naturaliter homini non inest, utraeque
falsae sunt quae albedinem praedicant. Falsum
est enim, omnis homo albus est, et falsum est, nullus
homo albus est. Sed quando illae ambae falsae sunt,
verae sunt subcontrariae, ut est, quidam homo albus
<pb n="0484A"/>
est, quidam homo albus non est. Quod si quid naturale
praedicetur in contrariis, affirmatio vera est, falsa
negatio, ut quoniam naturale est homini esse animal,
vera est ea quae dicit, omnis homo animal est, falsa
est quae dicit, nullus homo animal est. Eodem quoque
modo in subcontrariis vera est affirmatio, falsa negatio.
Sin vero aliquid impossibile praedicetur, falsa est
affirmatio, vera negatio, ut quoniam impossibile est
hominem lapidem esse. Si dicamus, omnis homo
lapis est, falsum est, nullus homo lapis verum est.
Eamdem quoque vim retinet subcontrarii natura,
affirmatio enim haec falsa est, vera negatio.</p>
          </div3>
        </div2>
<div2>
          <head>DE AFFIRMATIONE ET NEGATIONE UNA.</head>

<div3>
            <head>Una autem affirmatio et negatio est, quae unum de uno ...</head>
<p> <hi>Una autem affirmatio et negatio est, quae unum de uno
significat, vel cum sit universale universaliter, vel non
<pb n="0484B"/>
similiter, ut omnis homo albus est, non omnis homo albus
est, est homo albus, non est homo albus, nullus homo albus
est, quidam homo albus est, si album unum significat.</hi> </p>
<p>Ea quae sunt a nobis diligenter superius exposita,
nunc ipse clarius monstrat. Diximus namque unam
propositionem esse quae unam quamlibet rem significaret
et non plurimas, ita ut nec aequivocum subjectum
haberet, nec aequivocum praedicatum. Una
enim propositio sic fit: Nunc hoc dicit, una propositio
est quae unam rem significat, id est, quae neque
aequivocum habet subjectum, neque praedicatum,
sive autem universalis sit affirmatio, sive universalis
negatio, sive particularis negatio, sive particularis
affirmatio, sive indefinite utraeque, sive contra se
angulariter ponantur; una illa propositio est, quae
<pb n="0484C"/>
unam rem in affirmatione vel negatione significat. Sed
hic quaestio est quemadmodum universalis affirmatio
unam rem significare possit, cum universalitas ipsa
non de uno, sed de pluribus praedicetur. Nam cum
dico, omnis homo albus est, singulos homines qui
plures sunt significans, multa in ipsa affirmationis
praedicatione designo. Quocirca nulla erit affirmatio
vel negatio universalis, quae unam rem significare
possit, idcirco quod ipsa universali as de pluribus
(ut dictum est) individuis praedicatur. Sed ad hoc
respondemus cum universale quiddam dicitur, ad
unam quodammodo collectionem totius propositionis
ordo perducitur, et ejus unitas non ad particularitatem,
sed ad universalitatem, quae est una qualitas,
applicatur, ut cum dicimus, omnis homo justus est,
<pb n="0484D"/>
non tunc singulos intelligimus, sed ad unam humanitatem
quidquid de homine dictum est dicitur.
Quare sive sit universalis affirmatio, sive universalis
negatio, vel in singularibus, potest fieri ut hae unae
sint, si una significatione teneantur. Atque hoc est
quod ait, eas propositiones quas supra posuit, quae
sunt, omnis homo albos est, non omnis homo albus
est, homo albus est, homo albus non est, nullus homo
albus est, est quidam homo albus, unas videri si album,
inquit, unum significat. Si enim album quod
praedicatur multa significet, vel si homo qui subjectus
est, non unum, non est una affirmatio, nec una
negatio. Hoc autem in sequentibus clarius monstrat
dicens:</p>
<p>
              <pb n="0485A"/> <hi>Sin autem duobus unum nomen positum est, ex quibus
non est unum, non est una affirmatio, neque una
negatio.</hi> </p>
<p>Sensus hujusmodi est: Si unum nomen plura significet,
ex quibus multis unum effici non possit, illa
affirmatio in qua illud nomen vel praedicatur, vel
subjicitur, multa significat, ut in eo quod est homo,
quod dicimus, homo significat animal, significat rationale,
significat mortale; sed ex his quae multa significat,
unum potest effici, quod est animal rationale,
mortale. Quare hoc nomen homo, licet plura
sint quae significet, tamen quoniam conjuncta in unum
quodammodo veniunt corpus. Et unum quiddam ex
se juncta perficiunt, cum id dictum ita fuerit quasi
ex his quae significet unum aliquid fiat, unum quod
<pb n="0485B"/>
tota illa juncta perficiunt nomen illud significare
manifestum est; atque hoc est quod ait: Sin vero
duobus unum nomen sit positum, ex quibus non est
unum, non est una affirmatio nec una negatio. Si
enim talia quilibet sermo plura significet, ex quibus
junctis unum effici nequeat corpus, nec possint ea
quae significantur uno illo nomine in unam speciem
substantiae convenire, non est illa una affirmatio.
Quale autem nomen sit quod positum unam affirmationem
non faciat, idcirco quod plura significet ex
quibus unum fieri non possit, exempli solertissima
virtute monstravit dicens:</p>
          </div3>
<div3>
            <head>Ut si quis ponat hoc nomen tunica homini et equo, ...</head>
<p> <hi>Ut si quis ponat hoc nomen tunica homini et equo,
et dicat tunica est alba, haec non est una affirmatio,
nec una negatio. Nihil enim differt quam hoc dicere,
<pb n="0485C"/>
est homo equus albus. Hoc autem nihil differt quam
dicere, est homo albus, et est equus albus.</hi> </p>
<p>Si quis ponat homini et equo nomen tunica, inquit,
et in propositione nomen hoc ponatur, illa propositio
non una sed multiplex est: nam si, verbi gratia, tunica
homo atque equus dicatur, ut cum dicit aliquis,
tunica aut hominem designet aut equum, ut si quis
dicat in propositione sic, tunica alba est, non est una
affirmatio; quod enim dicit, tunica alba est, hujusmodi
est quasi dicam, homo et equus albus est, tunica
enim hominem atque equum significatione monstravit.
Quod vero dicit, homo et equus albus est,
nihil differt tanquam si dicam equus albus est, et
homo albus est. Sed hae duae sunt propositiones et
non similes, in his enim subjecta diversa sunt. Quocirca
<pb n="0485D"/>
si hae duae affirmationes sunt, duplex quoque
illa est affirmatio quae dicit, homo atque equus albus
est. Quod si haec rursus est duplex, quoniam hominem
atque equum tunicam significare positum est,
cum dicimus tunica alba est, non unum, sed plura
significat. Quocirca si ea affirmatio quae multa designat
non est una, haec quoque affirmatio una non
erit, cujus aut praedicatio aequivoca fuerit aut subjectum,
atque hoc est quod ait:</p>
          </div3>
<div3>
            <head>Si ergo hae multa significant, et sunt plures, manifestum ...</head>
<p> <hi>Si ergo hae multa significant, et sunt plures, manifestum
est quoniam et prima multa vel nihil significat,
neque enim aliquis est homo equus, quare nec in his necesse
est hanc quidem contradictionem veram esse, illam
vero falsam. In his ergo et quae sunt, et quae facta sunt,
<pb n="0486A"/>
necesse est affirmationem vel negationem verum vel
falsam esse. Ac in universalibus quidem universaliter
semper hanc quidem veram, illam vero falsam esse, et
in iis quae sunt singularia, quemadmodum dictum est;
in his vero quae in universalibus non universaliter dicuntur,
non est necesse, dictum est autem et de his.</hi> </p>
<p>Quod si, inquit, est equus albus et est homo albus
multa significant, illa quoque prima propositio quae
est, tunica alba est, unde hae fluxerunt, multa designat;
aut si quis dicat non eam multa significare,
concedit profecto nihil omnino propositionis ipsius
significatione monstrari. Tunc enim nomen unum
multa significans in unam significationem poterat convenire,
quoties ex his quae significabantur una posset
conjungi constituique substantia, ut in eo quod supra
<pb n="0486B"/>
posui, cum homo animal rationale et mortale significet,
quae in unum possunt conjuncta congruere.
Nunc autem si tunica hominem equumque significet,
multa designat, sed ea ipsa in unum corpus non veniunt.
Neque enim fieri potest ut aliquis homo equus
sit. Quare aut multa significat, quod verum est, aut
si contendat non eam multa significare, sed quiddam
ex his quae significat junctum, quoniam nihil est
quod ex equo et homine conjungatur, nihil omnino
significat. Hoc enim est quod dixit, neque enim est
aliquis homo equus, et hoc quidem sub uno accentu
legendum est, non discrete pronuntiandum homo et
rursus equus, sed homo equus, ut ex his junctis appareat
nihil omnino posse constitui. Cur autem hoc
dixerit, sequens monstrat oratio. Si enim ita facienda
<pb n="0486C"/>
propositio est, ut contra affirmationem hujusmodi
opponatur negatio, quae in oppositione verum falsumque
dividit, ut una vera, altera falsa sit, unam oportet
esse affirmationem et unam negationem, quod
contingit, si neque subjectum neque praedicatum
multa significet. Quod si plura designet et sit aequivocum,
non erit in hujusmodi propositionibus una
semper vera, altera falsa. Herminus vero sic sentit.
Quod ait Aristoteles: Sin vero duobus nomen unum
est positum, ex quibus non est unum, non est una
affirmatio nec una negatio, ut in eo, inquit, quod est,
homo gressibilis est, quoniam quod dicimus gressibile,
potest et bipes esse, et quadrupes, et multipes
animal demonstrari. Ex his, inquit, omnibus unum
fit, quod est pedes habens. Ista, inquit, hujusmodi
<pb n="0486D"/>
affirmatio non multa significat. Sed sententia Aristotelis
omnino non sequitur, neque enim ex his omnibus
unum fit, nec quadrupes et bipes, et multipes,
pedes habere faciunt. Hic enim numerus pedum est,
non pedum constitutio, quare Herminus praetermittendus
est. Huic autem expositioni quam supra disserui,
et Aspasius, et Porphyrius, et Alexander in his
quos in hunc librum edidere commentariis consensere;
sed ne diutius nobis Aristotelis exemplum caliginis
obscuritatem ferat, hoc in aliquo noto exemplo
vocabuloque videndum est. Cum enim dicimus: Ajax
se perimit, et Telamonis Ajacem filium, et Oileum,
demonstrat, ex quibus duobus unum fieri aliquid non
potest. Ex duobus enim individuis nihil omnino conjungitur.
<pb n="0487A"/>
Quare hujusmodi propositio multa significat.
Sed haec hactenus. Nunc autem determinat haec
quae de propositionibus supra jam dixerat, non de
omni tempore, sed de solis tantum praeterito et praesenti,
quemadmodum se in veritate et falsitate habent
disseruisse. In futuris vero non idem est, quale de
praesenti et praeterito in propositione judicium, idcirco
quia jam vel cum contigit, vel cum est, definita
veritas et falsitas in propositionibus invenitur, ut
cum dico, Brutus consulatum primus instituit sub
rege Tarquinio, dicat alius, Brutus consulatum non
primus instituit sub rege Tarquinio: hic una vera
est, una falsa, etiam affirmatio definite vera est, definite
falsa negatio. Rursus in praesenti cum dicimus,
vernum tempus est, vernum tempus non est, si hoc
<pb n="0487B"/>
verno tempore dictum sit, affirmatio vera est et definite
vera, negatio falsa est et definite falsa. Quod
si hoc autumno dictum sit, definite falsa affirmatio,
et definite est vera negatio, idcirco quod sive in praesenti
sive in praeterito veritas affirmationis negationisve
jam contigit, in futuro vero non eodem modo
sese habet: ut cum dicimus, Franci Gothos superabunt,
<pb n="0488A"/>
si quis neget Franci Gothos non superabunt,
una quidem vera est, altera falsa. Sed quae vera quae
falsa sit, ante exitum nullus agnoscit, atque hoc est
quod ait: In his ergo quae sunt et quae facta sunt,
necesse est affirmationem vel negationem veram vel
falsam esse; in universalibus quidem universaliter
semper hanc quidem veram, illam vero falsam; et
in his quae sunt singularia, quemadmodum dictum
est, ut non modo una semper vera sit, altera falsa in
tota contradictione. Sed illud quoque habeat, ut in
una qualibet definite veritas aut falsitas reperiatur.
Ita ut in his singularibus veritas et falsitas in propositionibus
dividatur; in universalibus autem si his
particularitates opponantur (quemadmodum dictum
est), unam necesse est veram esse, alteram falsam;
<pb n="0488B"/>
sed non definita propositionum veritate vel falsitate,
sicut supra disserui. Quare in sequentibus quaedam
de futuris tractanda sunt, et quoniam majus opus
est quam hic breviter dici posse viderimus, et nos
secundi voluminis seriem longius extraximus, hoc
loco fastidiosam longitudinem terminemus.
</p>
          </div3>
        </div2>
      </div1>

<div1>
        <head>LIBER TERTIUS.</head>

<pb n="0487"/>
<p>
          <pb n="0487B"/>Ea quae hujus libri series continebit exponere
altioris pene tractatus est quam ut in logica disciplina
conveniat disputari; sed quoniam (ut saepe
dictum est) orationibus sensa proferuntur, quibus
<pb n="0487C"/>
subjectas res esse manifestum est, non est dubium
quin quod in rebus sit idem saepe transferatur ad
voces. Quare mihi recte consilium fuit subtilissimas
Aristotelis sententias gemino ordine commentationis
aperire. Nam quod prior tenet editio ingredientibus
ad haec altiora et subtiliora quamdam quodammodo
faciliorem semitam parat. Quod autem secunda editio,
in patefaciendis subtilibus sententiis elaborat,
hoc studio doctrinaque provectis legendum discendumque
proponitur. Quare prius quaedam pauca dicenda
sunt, quatenus ea de quibus postea tractaturi
sumus, haec ipsa legentibus non videantur ignota.
Categoricas propositiones Graeci vocant quae sine
aliqua conditione propositionis promuntur, ut est,
dies est, sol est, homo est, homo justus est, sol
<pb n="0487D"/>
calet, et caetera quae sine alicujus conditionis nodo
atque ligamine proponuntur. Sunt autem conditionales
propositiones hujusmodi, si dies est, lux est,
quas Graeci hypotheticas vocant. Conditionales autem
dicuntur, quod talis quaedam conditio proponitur ut
dicatur, si hoc est, illud est, et illas quidem quas
categoricas Graeci nominant, Latine praedicativas
dicere possumus. Nam si <foreign xml:lang="greek">κατηγορία</foreign> praedicamentum
est, cur non quoque <foreign xml:lang="greek">κατηγορικαί</foreign> propositiones praedicativae
dicantur? Harum autem quaedam sunt quae
cum sempiterna significent, sicut hae res quas significant
semper sunt, et nunquam a propria natura
discedunt, ita quoque ipsae propositiones immutabili
significatione sunt, ut si quis dicat, Deus est,
<pb n="0488B"/>
Deus immortalis est. Hae namque propositiones sicut
de immortalibus dicuntur, ita quoque sempiternam
habent et necessariam significationem, nec hoc in
unius temporis natura perspicitur, sed in omnium.
<pb n="0488C"/>
Nam cum dicimus, Deus immortalis est, vel immortalis
fuit, vel immortalis erit, a propria significationis
necessitate nil discrepat. Necessarias autem propositiones
vocamus in quibus id quod dicitur, aut
fuisse, aut esse, aut certe necesse est evenire, et haec
quidem quae sempiterna significant, sempiternae necessitatis
sunt. Nam etiam si in his non sit manifesta
veritatis natura, nihil tamen prohibet fixam esse necessitatis
in natura constantiam, ut si nobis ignotum
est utrum paria sint astra, an imparia, non tamen
idcirco poterit evenire ut nec paria, nec imparia
videantur, sed sine ulla dubitatione aut paria sunt,
aut imparia. Omnis enim multitudo, horum alterum
retinet in natura. Quocirca et in his si quis dicat
astra paria sunt, aliusque respondeat, astra paria
<pb n="0488D"/>
non sunt; vel si quis dicat, astra imparia sunt,
aliusque respondeat, astra imparia non sunt, unus
horum verum ex necessitate proponit, et quanquam
id quod quilibet horum verum dixerit, nobis ignotum
est, necesse est tamen immutabiliter esse quod dicitur,
atque hae quidem sunt immutabiliter necessariae
propositiones. Aliae vero sunt quae non sempiterna
significantes, sunt tamen et ipsae necessariae,
quousque illa subjecta sunt de quibus propositio
aliquid affirmat aut negat, ut cum dico, homo mortalis
est, quandiu homo est, tandiu hominem mortalem
esse necesse est. Nam si quis dicat, ignis calidus
est, quandiu est ignis, tandiu ex necessitate
vera est propositio. Aliae vero sunt quae a natura
<pb n="0489A"/>
necessitatis recedunt, et quaedam tantum contingentia
significant. Sed haec aut aequaliter se ad affirmationem
negationemque habentia sunt, aut ad unum
vergentia frequentius. Aequaliter quidem se habent,
ut si quis dicat me hodie esse lavandum, hodie me
non esse lavandum, Nihil enim vel negatio magis vel
affirmatio fiet, utraeque enim aequaliter necessariae
non sunt. Illae vero quae plus ad alteram partem vergunt
hujusmodi sunt, ut si quis dicat hominem in
senectute canescere, hominem in senectute non canescere,
fit quidem frequentius ut canescat, non tamen
interclusum est, ut non canescat. Praedicativarum
autem propositionum natura ex rerum veritate
et falsitate colligitur. Quemadmodum res sese habent,
ita sese propositiones habebunt, quae res significant.
<pb n="0489B"/>
Nam si in se res ullam retinent necessitatem, propositiones
quoque necessariae sunt, sin vero tantum
inesse significent, ut si quis dicat, homo ambulat,
homini ambulationem inesse monstravit, praeter
aliquam necessitatem sunt, tantum inesse significantes
omni vacuae necessitate. Quod si res impossibiles
sunt, propositiones quae illas res demonstrant, impossibiles
nominantur, sin vero res contingenter
sunt venientes atque abeuntes, quae illas prodit, contingens
propositio nuncupatur. Quoniam autem temporum
alia sunt futura, alia praesentia, alia vero
praeterita, res quoque subjectae temporibus, his
quoque temporum diversitatibus variae sunt. Aliae
enim praesentis temporis sunt, aliae futuri, aliae
praeteriti. Eodem quoque modo propositiones alias
<pb n="0489C"/>
praeteriti temporis significatio tenet, ut cum dico,
Graeci Trojam evertere, aliae praesentis, ut cum dico,
Francorum Gothorumque pugna committitur, aliae
futuri, ut, Persae et Graeci bello morituri sunt. Et de
praeteritis quidem et de praesentibus, ut res ipsae stabiles
sunt et definitae, sic et propositiones. Nam quod
factum est, non est non factum, et quod est non factum,
nondum factum est. Idcirco de eo quod factum
est, verum est dicere definite, quoniam factum est,
et falsum est dicere, quoniam factum non est. Rursus
de eo quod factum non est, verum est dicere, quoniam
factum non est, falsum est, quoniam factum
est. Et de praesenti quoque quod fit, definitam habet
naturam in eo quod fit, definitam quoque in propositionibus
veritatem falsitatemque habere necesse
<pb n="0489D"/>
est. Nam quod fit definite verum est dicere, quoniam
fit, falsum quoniam non fit. Quod non fit, verum
est dicere non fieri, falsum autem fieri. De definitione
ergo propositionum praeteriti vel praesentis,
supra jam dictum est. Nunc vero ad illarum propositionum
veritatem falsitatemque disputationis
ordinem convertit, quae in futuro dicuntur, quaeque
sunt contingentia. Solet autem futura vocare, quae
eadem contingentia dicere consuevit. Contingens
autem secundum Aristotelicam sententiam est quodcunque
aut casus fert, aut ex libero cujuslibet arbitrio
et propria voluntate venit, aut facilitate naturae
in utramque partem redire possibile est, ut fiat scilicet,
et non fiat. Haec ergo in praeterito quidem et
<pb n="0490A"/>
praesenti definitum et constitutum habent eventum;
quae enim evenerunt, non evenisse non possunt, et
quae nunc fiunt ut nunc non fiant, cum fiunt, fieri
non potest. In his autem quae in futuro sunt, et
contingentia sunt, et fieri potest aliquid, et non
fieri. Sed quoniam tres modos supra posuimus contingentis,
de quibus melius in physicis tractavimus,
singulorum subdamus exempla. Si hesterno die egressus
domo inveni amicum, quem in animo habebam
quaerere: non tamen tunc quaerebam, ut non invenirem
quem inveni antequam invenirem fieri poterat.
Cum autem inveni, vel postquam inveni, ut non
invenissem fieri non poterat. Rursus si ipse sponte,
praeterita nocte profectus sum in agrum, antequam
hoc fieret, ut non proficiscerer fieri poterat. Postquam
<pb n="0490B"/>
profectus sum, vel cum profectus sum, ut id
non fieret quod fiebat, aut non factum esset quod
erat factum, fieri non valebat. Amplius, possibile
est scindi hanc quam vestior tunicam; si hesterna
die scissa est, cum scindebatur, aut postquam scissa
est, ut non scinderetur aut non esset scissa, fieri
nequibat. Ante vero quam scinderetur, fieri poterat
ut non scinderetur. Perspicuum ergo est in praesentibus
atque praeteritis earumdem rerum quae sunt
contingentes definitum constitutumque esse eventum.
In futuris autem unum quodlibet duorum fieri
posse, unum vero definitum non esse, sed in utraque
parte vergere, et aut hoc quidem aut illud ex
necessitate evenire. Ut autem hoc quodlibet definite,
vel quodlibet aliud definite fieri non posse, quae
<pb n="0490C"/>
enim contingentia sunt, in utraque parte contingunt,
Quod autem dico, tale est: Egrediente me hodie
domo amicum invenire aut non invenire necesse est,
In omnibus enim aut affirmatio est, aut negatio,
sed invenire sine dubio definite, aut certe si hoc non
est, rursus definite non invenire non est necesse,
quemadmodum hesterno die, quo amicum egrediens
domo inveni, definitum est: definitum est autem,
quod non est verum me non invenisse. Non eodem
modo in his quae sunt contingentia et futura, sed
tantum aut hoc quidem, aut illud est, et hoc ex necessitate.
Quod autem una res vel quilibet unus
eventus definitus et quasi certus sit, heri non potest.
Et in hac re dissimiles sunt propositiones contingentium
et futurorum, his quae sunt praeteritorum
vel praesentium. Nam cum similes sint in eo quod in
<pb n="0490D"/>
his aut affirmatio est, aut negatio, sicut etiam in his
quae sunt praeterita vel praesentia, in illo diversae
sunt, quod in his quidem, id est praeteritis et praesentibus
rerum definitus eventus est, in futuris vero
et contingentibus indefinitus est et incertus; videntur
tamen quaedam praesentia vel praeterita incerta et
indefinita, sed solum nobis ignorantibus, non naturae.
Nam licet ignoremus nos utrum astra paria
sint an imparia, unum tamen quodlibet definite in
natura stellarum esse manifestum est, et hoc nobis
quidem ignoratum est, naturae vero notissimum.
Sed non ita, hodie me visurum esse amicum, aut
non visurum. Nobis quidem quid eveniat ignotum
est, notum vero naturae non enim hoc naturaliter,
<pb n="0491A"/>
sed casu evenit. Quare hujusmodi propositiones non
modo ad nostram, sed ad naturae ipsius notitiam secundum
incertum eventum et inconstantem veritatem
atque mendacium derivabuntur. Talis enim est
contingentis natura, ut vel in utraque parte aequaliter
sese habeat, ut hodie me esse lavandum, vel
hodie me non esse lavandum, vel in una plus, minus
in altera, ut hominem canescere senescentem, vel
hominem non canescere insenescentem. Illud enim
plus fit, illud minus. Sed nihil prohibet, id quod
rarius fit, tamen fieri, de his ergo Aritotelica subtilitas
disputatura primum a singularibus inchoans ad
universalia tractatui viam pandit. Duobus enim modis
contradictiones fiebant, aut in singularibus, aut
in universalibus universaliter praedicatis et his oppositis.
<pb n="0491B"/>
Ingreditur autem ex his tribus quae supra
dicta sunt ex casu, ex libero arbitrio, ex possibilitate,
quae omnia uno nomine utrumlibet vocavit,
fingens scilicet nomen ad hoc, quod non unius et
certi eventus ista sint, sed utriuslibet, et quomodo
contingit ea fieri, vel non fieri; hoc autem monstrativum
est naturae instabilis, et ad utramque partem
sine ullius rei obluctatione vergentis. Non autem
oportet arbitrari illa esse utrumlibet et contingentium
naturae, quaecunque nobis ignota sunt. Neque
enim si nobis ignotum est a Persis ad Graecos missos
legatos, idcirco missos esse incerti eventus est. Nec
si lethale signum in aegrotantis facie medicina deprehendit,
ut aliud esse non possit nisi ille moriatur,
nobis autem ignotum sit, propter artis imperitiam,
<pb n="0491C"/>
idcirco illum aegrum esse moriturum, utrumlibet,
et contingentis naturae esse judicandum est, sed illa
sola talia sine dubio esse putanda sunt, quaecunque
idcirco nobis ignota sunt, quod per propriam naturam
qualem habeant eventum, sciri non possunt:
idcirco, quoniam propria instabilitate naturae ad
utraque verguntur, id est, ad affirmationis et negationis
eventum propria instabilitate atque inconstantia
permutantur. Est autem inter philosophos disputatio
de rerum quae fiunt causis, necessitatene
omnia fiant, an quaedam casu, et in hoc epicureis,
et stoicis, et peripateticis nostris magna contentio
est, quorum paulisper sententias explicemus. Peripatetici
enim, quorum Aristoteles princeps est, et casum
et liberi arbitrium judicii, et necessitatem in rebus
<pb n="0491D"/>
quae sunt, quaeque aguntur cum gravissima auctoritate,
tum apertissima ratione confirmant. Et casum quidem
esse in Physicis probant, quoties aliquid agitur, et
non id evenit, propter quod illa res est coepta quae
agebatur, id quod evenit, ex casu evenisse putandum
est, et casus quidem non sine aliqua actione
fit. Quoties autem aliud quiddam evenit per actionem
quae geritur quam speratur, illud evenisse casu
peripatetica probat auctoritas. Si quis enim terram
fodiens vel scrobem demittens agri cultus causa thesaurum
reperiat, casu ille thesaurus inventus est,
non sine aliqua quidem actione, terra enim fossa
est, cum thesaurus est inventus. Sed non illa erat
agentis intentio ut thesaurus inveniretur. Ergo aliquid
<pb n="0492A"/>
agenti homini propter aliud tamen agenti res
diversa successit. Hoc igitur ex casu evenire dicitur,
quodcunque per aliquam actionem evenit, non propter
eam rem coeptam, quae aliquid agenti successerit.
Et hoc quidem in ipsa rerum natura est, ut non
hoc ex nostra constaret ignorantia, ut non idcirco
quaedam esse casu viderentur, quod nobis ignota
essent, sed potius idcirco a nobis ignorentur, quod
haec in natura quaecunque casu fiunt, nullam necessitatis
constantiam, aut providentiae modum tenerent.
Stoici dum omnia quidem ex necessitate et
secundum providentiam fieri putant, id quod ex
casu fit, non secundum ipsius fortunae naturam,
sed secundum nostram ignorantiam metiuntur, id
enim casu fieri putant, quod cum necessitate sit
<pb n="0492B"/>
tamen ab hominibus ignoretur. Et de libero quoque
arbitrio eadem nobis pene illisque contentio est. Nos
enim liberum arbitrium ponimus, nullo extrinsecus
cogente in id quod nobis faciendum, vel non faciendum
judicantibus perpendentibusque videatur, ad
quam rem praesumpta prius cogitatione perficiendam
et agendam venimus, ut et id quod fit, ex nobis et ex
nostro judicio principium sumat, nullo extrinsecus
aut violenter cogente, aut violenter impediente.
Stoici autem omnia necessitatibus dantes, converso
quodam ordine liberum voluntatis arbitrium custodire
conantur. Dicunt enim naturaliter quidem animam
habere quamdam voluntatem, ad quam propria
natura ipsius voluntatis impellitur. Et sicut in corporibus
inanimatis quaedam naturaliter gravia feruntur
<pb n="0492C"/>
ad terram, levia sursum meant. Et haec natura
fieri nullus dubitat, ita quoque in hominibus et in
caeteris animalibus voluntatem quidem naturalem
esse cunctis, et quidquid fit a nobis, secundum voluntatem
quae naturalis nobis est, putant fieri, illud
tamen addunt, quod ea volumus quae providentiae
illius necessitas imperavit, ut sit quidem nobis voluntas
concessa naturaliter, et id quod facimus voluntate
faciamus, quae scilicet in nobis est, ipsam tamen
voluntatem illius providentiae necessitas constringit,
ita fieri quidem omnia ex necessitate, quod voluntas
ipsa naturalis necessitatem sequatur, fieri etiam quae
facimus ex nobis, quod ipsa voluntas ex nobis est
et secundum animalis naturam. Nos autem liberum
voluntatis arbitrium non id dicimus quod quisque
<pb n="0492D"/>
voluerit, sed quod quisque judicio et examinatione
collegerit. Alioqui multa quoque animalia habebunt
liberum voluntatis arbitrium. Illa enim videmus
sponte quaedam refugere, quibusdam sponte concurrere.
Quod si velle aliquid vel nolle hoc recte liberi
arbitrii vocabulo teneretur, non solum hoc
esset hominum, sed caeterorum quoque animalium,
quibus hanc liberi arbitrii potestatem abesse quis
nesciat: sed est liberum arbitrium, quod ipsa
quoque vocabula produnt, liberum nobis de voluntate
judicium. Quotiescunque enim imaginationes
quaedam concurrunt animo, et voluntatem
irritant, eas ratio perpendit, et de his judicat, et
quod ei melius videtur cum arbitrio perpenderit et
<pb n="0493A"/>
judicatione collegerit, facit, atque ideo quaedam dulciret
speciem utilitatis monstrantia spernimus, quaedam
amara, licet nolentes, fortiter sustinemus. Ideo
non in voluntate, sed in judicatione voluntatis liberum
constat arbitrium, et non in imaginatione, sed
in ipsius imaginationis perpensione consistit, atque
ideo quarumdam actionum nos ipsi pricipia non
sequaces sumus. Hoc est enim uti ratione, uti judicatione.
Esse enim commune nobis est cum caeteris
animanlibus sola ratione disjungimur. Quod si sola
est judicatione inter nos et caetera animalia distantia,
cur dubitemus ratione uti, hoc esse quod uti
judicatione? Quam si quis ex rebus tollat, rationem
hominis sustulit, hominis ratione sublata, nec ipsa
quoque humanitas permanebit. Melius igitur peripatetici
<pb n="0493B"/>
nostri et casum in rebus ipsis fortuitum dantes,
et praeter ullam necessitatem, et liberum quoque
arbitrium, neque in necessitate, neque in eo quod
ex necessitate quidem non est, non tamen in nobis
est ut casus, sed in electione judicationis et voluntatis
examinatione posuere. In eo autem quod possibile
esse dicitur, est quaedam inter peripateticos et
stoicos dissensio, quam hoc modo paucis absolvimus.
Illi enim diffiniunt possibile esse quod possit
fieri, et quod fieri prohibetur, non sit, hoc ad nostram
possibilitatem scilicet referentes, ut quod nos
possumus, id possibile diceretur. Quod vero nobis
impossibile esset, id possibile negarent. Peripatetici
autem non in nobis hoc, sed in ipsa natura posuerunt,
ut quaedam ita possibilia essent fieri, ut essent
<pb n="0493C"/>
possibilia non fieri, ut, hunc calamum frangi quidem
possibile est, et etiam non frangi, et hoc non ad nostram
possibilitatem referunt, sed ad ipsius rei naturam.
Cui sententiae contraria est illa quae dicit
omnia fato fieri, cujus Stoici auctores sunt. Quod
enim fato fit, ex principalibus causis evenit. Sed si
ita est hoc, quod non fiat, non potest permutari. Nos
autem ita dicimus quaedam esse possibilia fieri, ut
eadem sint etiam possibilia non fieri, hoc non ex
necessitate, nec ex possibilitate nostra metientes.
Ilis igitur expeditis illud addere sufficiat, hoc Aristoteli
fixum in sententia et disciplina retinenti, facile
fuisse contingentium propositionum modum de futuris
ostendere, id est aequaliter se habere in affirmatione
et negatione, et in utraque parte facere. Atque
<pb n="0493D"/>
ideo determinatam eventus constantiam non habere,
quodni ita esset, omnia ex necessitate fieri crederentur,
quod melius liquebit cum ad ipsa Aristotelis
verba venerimus. Non autem incommode neque incongrue
Aristoteles de rebus altioribus et fortasse
non per inentibus ad artem logicam disputationem
transtulit, cum de propositionibus loqueretur. Neque
enim esset firmam rectitudinem et significantiam
propositionum constituere, nisi hanc ex rebus ita esse
probavisset. Praedicativae enim propositiones (ut
dictum est) non in sermonibus neque in complexione
praedicationum, sed in rerum significatione consistunt.
Quare omnibus quae praedicenda erant explicitis,
ad ipsius Aristotelis sententias aperiendas
<pb n="0494A"/>
enodandasque perveniamus. In his ergo quae sunt, et
facta sunt, necesse est affirmationem vel negationem
veram vel falsam esse, in universalibus quidem semper
hanc quidem veram, illam vero falsam, et in his
quae sunt singularia quemadmodum dictum est, in
his vero quae in universalibus non universaliter dicuntur,
non est necesse. Categoricas propositiones
quae praedicativae Latine possunt nominari (ut supra
jam diximus) ex rebus quas ipsae propositiones significant,
integra ratiocinandi norma dijudicat. Illae
namque quas hypotheticas vel conditionales vocamus,
ex ipsa conditione vim propriam trahunt, non ex his
quae significant. Cum enim dico, si homo est, animal
est, et si lapis est, animal non est, illud est consequens,
illud repugnans, quare ex consequentia et
<pb n="0494B"/>
repugnantia propositionum tota in propositione vis
vertitur: unde fit ut non significatio, sed conditio
propositam hypotheticarum enuntiationum vim naturamque
constituat. Praedicativae vero propositiones
(ut dictum est) ex rebus principaliter substantiam
sumunt. Atque ideo quoniam quaedam res sunt
praesentis temporis, quaedam praeteriti, sicut eventus
ipse rerum praesentis temporis vel praeteriti certus
est, ita quoque praedicativarum propositionum de
praeteritis et praesentibus certa veritas, falsitasque
est. Erat autem contradictionis modus duplex, aut
enim universales particularibus angulariter opponebantur,
aut singularis significatio affirmativa singularem
negationem contradictoria oppositione perimebant.
Et in his una vera semper, altera falsa reperiebat.
<pb n="0494C"/>
In his autem quae essent indefinitae, non necesse
erat unam veram esse alteram falsam, sed in
his, in quibus veritas et falsitas dividebatur. In his
non solum una vera semper est, altera semper falsa,
in praeterito scilicet et in praesenti, sed etiam una
certam et definitam veritatem retinet, certam et definitam
altera falsitatem. In his autem quae sunt in
futuro, si necessariae quidem propositiones sunt,
licet secundum tempus futurum dicantur, necesse est
tamen non modo unam veram esse, alteram falsam,
sed etiam unam definite veram, alteram falsam definite.
Cum dico, sol hoc anno verno tempore in Arietem
venturus est, si hoc alius neget, non solum una
vera est, altera falsa, sed etiam in hoc vera est affirmatio
definite, falsa negatio. Sed Aristoteles non solet
<pb n="0494D"/>
illa futura vocare quae sunt necessaria, sed potius
quae sint contingentia. Contingentia autem sunt (ut
supra diximus) quaecunque vel ad esse, vel non ad
esse aequaliter sese habent, et sicut ipsa indefinitum
habent et esse et non esse, ita quoque de his affirmationes
et negationes indefinitam habent veritatem
vel falsitatem, cum una semper vera sit, semper altera
falsa, sed quae vera sit, quaeve falsa, nondum in
contingentibus notum est. Nam sicut quae sunt necessaria
esse, in his esse definitum est, quae autem
sunt impossibilia esse, in his non esse definitum
est, ita quoque quae possunt esse, et possunt non
esse, in his neque esse, neque non esse est definitum,
sed veritas et falsitas ex eo quod est esse rei,
<pb n="0495A"/>
et ex eo quod est non esse rei sumitur. Nam si sit
quod dicitur, verum est, si non sit quod dicitur, falsum
est. Igitur in contingentibus et futuris sicut ipsum
esse et non esse instabile est. Esse tamen aut
non esse necesse est. Ita quoque in affirmationibus
contingentia prodentibus, veritas quidem et falsitas
in incerto est. Quae enim vera sit, quae falsa secundum
ipsarum propositionum naturam ignoratur, necesse
est tamen unam veram esse, alteram falsam.
Porphyrius tamen quaedam de Stoica dialectica permiscet,
quae cum Latinis auribus nota non sit, nec
hoc ipsum quod in quaestione venit agnoscitur, atque
ideo illa studio praetermittemus.</p>
<div2>
          <head>DE FUTURIS CONTINGENTIBUS.</head>

<div3>
            <head>In singularibus vero et futuris non similiter. Nam si ...</head>
<p> <hi>In singularibus vero et futuris non similiter. Nam si
<pb n="0495B"/>
omnis affirmatio vel negatio, vera vel falsa est, et
omne necesse est vel esse, vel non esse. Quare si hic
quidem dicat futurum aliquid, ille vero non dicat hoc
idem ipsum, manifestum est, quoniam necesse est verum
dicere alterum ipsorum si omnis affirmatio vel negatio
vera, vel falsa est, utraeque enim non erunt simul
in talibus. Nam si verum est dicere quoniam est album
vel non album, necesse est album esse, vel non album.
Et si est album vel non album, verum est vel affirmare
vel negare, et si non est, mentitur: et si non mentitur,
non est. Quare necesse est aut affirmationem, aut negationem
veram esse vel falsam. Nihil ergo neque est,
neque fit, neque casu neque utrumlibet, nec erit, nec
non erit, sed ex necessitate omnia et non utrumlibet.
Aut enim qui dicit verus est, aut qui negat: similiter
<pb n="0495C"/>
enim vel fieret, vel non fieret.</hi> </p>
<p>Geminas esse contradictiones in propositionibus
supra jam dictum est, et nunc quoque commemorat,
in quibus necesse est unam veram esse, alteram
falsam; sed ea quae dicentur de futuris et contingentibus
melius intelligentur, si de his contingentibus
loquamur, quae in singulari contradictione proveniunt.
Est enim universalium angularis contradictio
in contingentibus hujusmodi. Cras omnes Athenienses
bello navali pugnaturi sunt. Cras non omnes
Athenienses bello navali pugnaturi sunt. In singularibus
autem talis est: Cras Socrates in palaestra
pugnaturus est. Cras Socrates in palaestra pugnaturus
non est. Non autem oportet ignorare non
esse similiter contingentes has quae dicunt Socrates
<pb n="0495D"/>
morietur, et Socrates non morietur, et illas quae dicunt,
Socrates morietur cras, Socrates non morietur
cras. Illae enim superiores omnino contingentes non
sunt, sed sunt necessariae. Morietur enim Socrates
ex necessitate, hae vero quae tempus diffiniunt, nec
ipsae in numero contingentium recipiuntur, idcirco
quod nobis quidem cras moriturum esse Socratem
incertum est. Naturae autem incertum non est. Atque
ideo nec Deo quoque incertum est, qui ipsam naturam
optime novit. Sed illae sunt propriae contingentes,
quae neque in natura sunt, neque in necessitate,
sed aut in casu, aut in libero arbitrio, aut in possibilitate
naturae. Ex casu quidem ut cum egredior domo
amicum videam, non ob hoc egrediens. Ex libero arbitrio,
<pb n="0496A"/>
ut quod possum et velle et non velle, an velim
hoc antequam fiat incertum est. Ex possibilitate,
quod cum fieri possit, et non fieri possit, id antequam
fiat quod utroque modo potest fieri, incertum
sit. Ideoque cras Socrates disputaturus est in palaestra,
contingens est, quod hoc ex libero venit arbitrio.
Ergo in hujusmodi contingentibus si in futuro
una semper vera est, altera semper falsa, et una definite
vera, altera falsa definite, et res verbis congruerent,
omnia necesse est esse, vel non esse, et quidquid
fit ex necessitate fit, et nihil neque possibile est
esse, quod possibile sit non esse, neque liberum erit
arbitrium, neque in rebus ullas casus erit, in omnibus
necessitate dominante. In his namque, id est in
singularibus contradictionibus verum dicere uterque
<pb n="0496B"/>
non potest. Contradictoriae enim erant quae simul
esse non possunt, sed nec utraeque, id est negati nes
atque affirmationes falsae esse in contradictoriis possunt.
Illae enim erant contradictoriae, quae simul esse
non poterant. Quare unus verum dicturus est, unus
falsum. Quod si nihil datur in hujusmodi rebus, id
est contingentibus instabile, eventus ordine et incerta
veritatis et falsitatis enuntiatione provenire,
quidquid verum dicitur in affirmatione definite, hoc
definite esse necesse est, quidquid falsum dicitur in
negatione, hoc non esse necesse est. Omnia igitur
ex necessitate aut erunt, aut ex necessitate non
erunt. Nihil ergo nec casus, nec liberum arbitrium,
nec possibilitas ulla in rebus est. Siquidem tenet
cuncta necessitas. Aristoteles vero sumens istam hypotheticam
<pb n="0496C"/>
propositionem, si omne quod in futuro dicitur,
aut verum definite, aut falsum est definite, omnia
ex necessitate fieri, et nihil casu, nihil judicio,
nihil possibilitate ea convenienti, ordine monstrat,
et hoc posito, unam veram, alteram definite falsam
esse, omnia ex necessitate contingere. Ex consensu
rerum propositionem demonstrat hoc modo. Proponit
enim hanc conditionem, et hanc veram esse, ex
rerum ipsarum necessitate confirmat. Est autem
conditio, si omnis affirmatio vel negatio in futurum
ducta, vera vel falsa est definite, et omne quidquid
fit ex necessitate fieri, et nihil, neque casu, neque
propria et libera voluntate atque judicio, nec vero
aliqua possibilitate, quae omnia utrumlibet vocabulo
nuncupavit. Ponit enim hanc conditionem dicens:
<pb n="0496D"/>
Nam si omnis affirmatio vel negatio vera vel falsa
est, subaudiendum est definite, et omne necesse est
esse vel non esse; si hic quidem dicat futurum aliquid,
ille vero non dicat hoc idem ipsum, manifestum
est, quoniam necesse est verum dicere, alterum
ipsorum, si omnis affirmatio vel negatio vera
vel falsa est, utraeque enim non erunt simul in talibus.
Ergo sensus hujusmodi est: Si omnis, inquit, affirmatio
vel negatio vera, vel falsa est definite, et omne
necesse est, aut esse, aut non esse, quod vel affirmatio
ponit, vel negatio perimit. Nam si quilibet
dixerit esse aliquid, et alius dixerit idem ipsum non
esse, unus quidem affirmat, alius vero negat; sed in
affirmatione et negatione, quae in contradictione ponuntur,
<pb n="0497A"/>
una semper vera est, altera falsa. Neque enim
fieri potest ut utraeque sint verae, non enim nunc
sermo est, aut de subcontrariis, aut de indefinitis.
Namque subcontrariae, id est particularis negatio et
affirmatio particularis, et indefinitae utraeque verae
in eodem esse poterant. Contradictoriae autem minime,
neque enim fieri potest ut hae quae vel in singularibus
contradictiones sunt, vel in universalibus angulariter
opponuntur, simul unquam verae sint. Hoc
enim est quod ait, utraeque enim non erunt simul in
talibus, id est, utraeque enuntiationes non erunt
verae in enuntiationibus contradictoriis, posita ergo
hac conditione, si omnis affirmatio definite vera vel
falsa sit, omnia ex necessitate evenire. Hanc ipsam
rerum ipsarum, et propositionum consequentiam, et
<pb n="0497B"/>
similitudinem monstrare contendit, dicens: Nam si
verum est dicere quoniam album, vel non album est,
necesse est esse album, vel non album; et si est
album, vel non album, verum est affirmare vel negare,
et si non est, mentitur, et si mentitur, non
est: quare necesse est affirmationem vel negationem
veram esse vel falsam. Omnis, inquit, affirmatio
omnisque negatio cum rebus ipsis, vel vera, vel
falsa est. Hujus autem rei exempla ex praesentibus
sumit. Nam sicut se habent secundum necessitatem
in praesenti tempore enuntiationes, ita se habent, et
in futuro. Speculemur igitur in praesenti, quae sit rerum
propositionumque necessitas. Si qua enim propositio
de qualibet re dicta vera est, illam rem quam
dixit, esse necesse est. Si enim dixerit, quoniam nix
<pb n="0497C"/>
alba est, et hoc verum est, veritate propositionis
sequitur necessitas rei. Necesse est enim nivem esse
albam, si propositio quae de eadem re praedicata est,
vera est. Quod si dixerit quis non esse albam picem,
et haec vera est, manifestum est rem quoque propositionis
consequi veritatem. Amplius quoque propositiones
rerum necessitates sequuntur; si enim est
aliqua res, verum est de ea dicere quoniam est, et
si non est aliqua res, verum est de ea dicere quoniam
non est, ita secundum veritatem affirmationis
vel negationis necessitas rei substantiam sequitur,
et rerum necessitas propositionum comitatur necessitatem,
atque hoc quidem in veris, in falsis quoque
idem est, econtrario. Nam si falsa est affirmatio,
rem de qua loquitur non esse necesse est, ut si falsa
<pb n="0497D"/>
est affirmatio quae dicit picem esse albam, non esse
albam picem necesse est. Rursus si falsa est negatio
quae dicit nivem non esse albam, nivem esse albam
necesse est. Rursus si res non est, affirmatio quoque
de ea re necessario falsa est. Quod si rursus res
non sit, id quod potest dicere, falsa negatio sine ulla
dubitatione, illa negatio falsa est, et hoc esse necesse
est, ut quoniam de nive potest dicere falsa negatio,
quoniam alba non est, hoc ipsum quod falsa
negatio dicit, id est albam non esse, non est. Nix
enim non alba non est. Quare rerum necessitati
falsitas utraque convertitur, nam si est aliquid, vere
de eodem dicitur, quoniam est, et si vere dicitur illam
rem de qua vere aliquid praedicatur esse necesse est;
<pb n="0498A"/>
quod si non est id quod dicitur, falsa enuntiatio est,
et si enuntiationes falsae sunt, res non esse necesse
est. Quod si haec ita sunt, positum est autem omnem
affirmationem et negationem veram esse definite,
quoniam propositionum veritatem vel falsitatem rerum
necessitas secundum esse vel non esse consequitur:
esse quidem secundum veritatem, ut dictum
est, non esse secundum falsitatem. Nihil sit casu,
neque libera voluntate, neque aliqua possibilitate.
Haec enim quae utrumlibet vocamus talia sunt, quae
cum nondum sunt facta et fieri possunt, et non fieri.
Si enim facta sunt, non fieri potuerunt, ut hodie me
librum Virgilii legere, quod nondum feci, potest quidem
non fieri, potest etiam fieri, quod si fecero, potui
non facere. Haec igitur hujusmodi sunt quaecunque
<pb n="0498B"/>
utrumlibet dicuntur. Utrumlibet autem quid sit
ipse planius demonstrat, dicens:</p>
          </div3>
<div3>
            <head>Utrumlibet enim nihil magis sic vel non sic se habet, ...</head>
<p> <hi>Utrumlibet enim nihil magis sic vel non sic se habet,
aut habebit.</hi> </p>
<p>Est enim utrumlibet quod, vel ad esse, vel ad non
esse aequaliter se habet, id est neque illud esse necesse
sit, neque non esse necesse sit. Putaverunt autem
quidam, quorum stoici quoque sunt, Aristotelem
dicere, in futuro contingentes nec veras, nec falsas,
quod enim dixit nihil se magis ad esse habere quam
ad non esse, hoc putaverunt tanquam nihil eas interesset
falsas an veras putari, neque veras enim neque
falsas esse arbitrari sunt, sed falsum est; non
enim Aristoteles hoc dicit, quod utraeque nec verae,
nec falsae sint, sed quod una quidem ipsarum quaelibet
<pb n="0498C"/>
aut vera aut falsa est. Non tamen quemadmodum
in praeteritis definite, nec quemadmodum in praesentibus,
sed enuntiativarum vocum duplicem, quodammodo
esse naturam, quarum quaedam essent in quibus
non modo verum et falsum inveniretur, sed in
quibus, etiam unam esse definite veram, alteram definite
falsam, in aliis vero una quidem vera, altera
falsa, sed indefinite, et commutabiliter, et hoc per
suam naturam, non ad nostram ignorantiam atque
notitiam. Quocirca recte dictum est, si omnis affirmatio
vel negatio vera definite esset, nihil fieri neque
esse, vel casu, vel a communi nomine utrumlibet,
nec esse aut non esse contingenter, sed aut esse, aut
non esse definite, sed magis ex necessitate omnia.
Hoc enim consequitur eum qui dicit, aut eum qui
<pb n="0498D"/>
affirmat verum esse, aut eum qui negat; quod si hoc
verum esset, similiter cum veritate, vel fieret, vel
cum falsitate non fieret, et quod vere falseve ab
enuntiationibus dicebatur. Quod si hoc impossibile
est, et sunt quaedam res quae necessitate non sunt.
Videmus aut quasdam esse casu, quasdam ex voluntate,
quasdam ex propria possibilitate naturae, frustra
putatur sicut in praeteritis, ita quoque in futuris
enuntiationibus, unam esse veram, alteram falsam
definite. Quare hic quidem una fuit ejus argumentatio,
aliam vero quasi ipse sibi opponens aliquam
quaestionem ingreditur validiore tractatu.</p>
          </div3>
<div3>
            <head>Amplius si est album nunc, verum erat dicere prius, ...</head>
<p> <hi>Amplius si est album nunc, verum erat dicere prius,
quoniam erit album, quare semper fuit verum dicere,
<pb n="0499A"/>
quodlibet eorum quae facta sunt, quoniam est, vel erit.
Quod si semper fuit dicere, quoniam est vel erit, non
potest hoc non esse, vel non futurum esse. Quod autem
non potest non fieri, impossibile est non fieri. Et
quod impossibile est non fieri, necesse est fieri. Omnia
ergo quae futura sunt, necesse est fieri, nihil igitur
utrumlibet, neque casu erit, nam si casu, non ex necessitate.</hi> </p>
<p>Ad astruendum non esse omnes enuntiationes veras
definite in futuro vel falsas, ex eadem argumentationis
virtute, et ex eodem possibilitatis eventu,
diversam tamen ingreditur argumentationis viam.
Dudum enim ex his quae nondum erant facta, si vere
futura esse praedicerentur, in rebus necessitatem
solam esse posse collegit. Nunc autem ex his rebus
<pb n="0499B"/>
quae factae sunt, argumentationem capit, si vere antequam
fierent praedicerentur, necessitatis nexu
evemus rerum omnium contineri; arbitrantur enim
hi qui dicunt contingentium quoque propositionum
stabilem esse enuntiationis modum secundum veritatem
scilicet atque mendacium, quod omnia quaecunque
facta sunt, inquiunt, potuere praedici, quoniam
fient. Hoc enim in natura quidem fuit ante,
sed nobis hoc rei ipsius patefecit eventus. Quare
si omnia quaecunque evenerint sunt, et ea quae
sunt futura esse praedici potuerunt, necesse est omnia
quae dicuntur, aut definite vera esse, aut definite
falsa, quoniam definitus eorum eventus secundum
praesens tempus est. Quare in omnibus in quibus
aliquid evenit, verum erat dicere, quoniam
<pb n="0499C"/>
eventurum est, et si nondum adhuc factum est. Hoc
autem illa res probat verum fuisse tunc dici, quoniam
evenit id quod praedici potuerat, quod si praedictum
esset, res eventura definita veritate praediceretur.
Hoc Aristoteles sumens ad idem impossibile
validissima ratione perducit, et praesentis temporis
naturam cum futuri enuntiatione conjungit. Ait enim
simile esse de praesentibus enuntiare secundum veritatis
necessitatem et de futuris. Nam si verum est
dicere, quoniam est aliquid, esse necesse est, et si
verum est dicere, quoniam erit, futurum esse sine
dubio necesse est. Omnia igitur ex necessitate futura
sunt, ad idem, scilicet, impossibile argumentationem
trahens. Sumit autem hujus impossibilitatis
ordinem ex his propositionibus quae faciliores quidem
<pb n="0499D"/>
ad intellectum sunt, idem tamen valent hoc
modo: Si semper, inquit, verum est dicere, quoniam
est, vel erit, quidquid enim tunc verum fuit
praedicere, illud non potest non esse, nec non futurum
esse, quemadmodum enim id quod in praesenti
vere dicitur esse, hoc non potest non esse, et vera
de ea propositio fuit, quae dicebat esse, ita quoque
in futuro quae dicit aliquid futurum esse, illa si vera
est, non potest non futurum esse quod praedicit.
Quod si non potest non fieri quod a vera propositione
praedicitur, impossibile est non fieri. Idem enim est
dicere, non potest non fieri, quod dicere, impossibile
est non fieri. Quod autem impossibile est non
fieri, necesse est fieri. Impossibile enim idem necessitati
<pb n="0500A"/>
valet contrarie praedicatum, ut ipse post
docuit. Nam quod impossibile est esse, necesse
est non esse. Quod necesse est ut sit, possibile
non est illud non esse, quod enim ut sit possibile
non est, non esse necesse est. Quod si hoc est,
et contrari se eodem modo habebunt. Quod est impossibile
non esse, hoc esse necesse est. Sed dictum
est ea quae vere praedicantur impossibile esse non
esse, hoc autem est ex necessitate esse. Ea igitur
quae praedicuntur ex necessitate futura sunt. Nihil
igitur utrumlibet, neque casu, neque omnino secundum
liberum arbitrium, quod utrumlibet significatio
totum clausit. Nam quod dicit utrumlibet, possibilitatem,
et casum, et liberum in significatione arbitrium
tenet. Ergo nihil fit casu. Nam si quaedam
<pb n="0500B"/>
fieri casu dicat, ille rursus in ea re perimit necessitatem,
quod enim casu est, non ex necessitate est,
nihil autem fit casu, quoniam omnia ex necessitate
proveniunt, quaecunque enuntiatio vera praedixit.
Evenit autem hujusmodi impossibilitas ex eo quod
concessum est prius, omnia quaecunque facta sunt
definite vere praedici potuisse. Nam si ex necessitate
contingit id quod evenit, verum fuit dicere quoniam
erit, quod si ex necessitate non contingit, sed contingenter,
non potius verum fuit dicere quoniam erit,
sed magis quoniam contingit esse; nam qui dicit erit,
ille quamdam necessitatem in ipsa praedicatione ponit.
Hoc inde intelligitur, quod si vere dicat futurum esse
id quod praedicitur, impossibile fit non fieri. Hoc autem
ex necessitate sit fieri, ergo qui dicit quoniam
<pb n="0500C"/>
erit aliquid eorum quae contingenter eveniunt, in eo
quod futurum esse dicit, id quod contingenter evenit,
fortasse mentitur; vel si contigerit res illa quam
praedicit, ille tamen mentius est, non enim eventus
falsus est, sed modus praedicationis. Namque ita
oportuit dicere, cras bellum navale contingenter
eveniet, hoc est dicere, ita eveniet si evenerit, ut
potuerit non evenire. Hoc ergo qui dicit, verum dicit.
Eventum enim contingenter praedixit. Qui autem
ita dicit, cras erit bellum navale, quasi necesse
sit, ita pronuntiat, quod si evenerit, non jam idcirco
quia praedixit, verum dixerit, quoniam id quod contingenter
eventurum erat, necessarie futurum esse
praedixit. Non ergo in eventu est falsitas, sed in praedicationis
modo. Quemadmodum enim si quis Socrate
<pb n="0500D"/>
ambulante dicat: Socrates ex necessitate ambulat,
ille mentitus est non in eo quod Socrates ambulat,
sed in eo quod ille ex necessitate eum ambulare praedicavit,
ita quoque in hoc: Qui dicit quoniam erit
aliquid, etiam si hoc fiat, ille tamen falsus est, non
in eo quod factum est, sed in eo quod non ita factum
est, ut ille praedixit futurum. Quod si verum esset
definite, ex necessitate esset futurum. Igitur ex necessitate
futurum esse praedixit, quodcunque sine
ullo alio modo eventurum pronuntiavit. Quare non
in eventu rei, sed in praedicationis enuntiatione, falsitas
invenitur. Oportet enim in contingentibus ita
aliquid praedicere, si vera erit enuntiatio, ut dicat
quidem futurum esse aliquid, sed ita, ut rursus relinquat
<pb n="0501A"/>
esse possibile, ut futurum non sit. Haec autem
est contingentis natura, contingenter in enuntiatione
praedicare. Quod si quis simpliciter id quod
fortasse contingenter eveniet, futurum esse praedixerit,
ille rem contingentem necessarie futuram praedixit.
Atque ideo etiam si evenerit id quod dicitur,
tamen ille mentitus est, in eo quod hoc quidem contingenter
evenit, ille autem ex necessitate futurum esse
praedixerat. Cum ergo sint quatuor enuntiationum veritatis
et falsitatis modi, de his scilicet propositionibus
quae in futuro praedicantur. Aut quoniam erit, et non erit
id quod dicitur, id est, ut et affirmatio et negatio vera
sit, aut quoniam nec erit, nec non erit, id est, ut
affirmatio et negatio falsae sint, aut quoniam erit
aut non erit, una tamen definite vera, altera falsa,
<pb n="0501B"/>
aut rursus quoniam erit aut non erit, utrisque secundum
veritatem et falsitatem indefinitis, et aequaliter
ad veritatem mendaciumque vergentibus docuit
quidem supra, et esse et non esse fieri non posse,
cum dixit. Utraeque enim simul non erunt in talibus.
Docuit etiam aliquantisper aut esse aut non esse definite,
in contingentibus et futuris propositionibus
esse non posse. Nunc illud addit: Quod neque esse,
neque non esse, id est quod nec illud dici vere possit,
posse utrasque inveniri falsas, quae dicuntur in
futuro propositiones. Quod si neque utraeque verae
sunt, nequo utraeque falsae, neque una definite vera,
falsa altera definite. Restat ut una quidem vera sit,
altera falsa, non tamen definite, sed utrumlibet et instabili
modo, ut hoc quidem aut hoc evenire necesse
<pb n="0501C"/>
sit, ut tamen una res quaelibet quasi necessarie et
definite proveniat aut non proveniat fieri non possit.
Quemadmodum autem utrasque falsas non esse demonstraret,
hic inchoat.</p>
          </div3>
<div3>
            <head>At vero nec quoniam verum est, neutrum contingit ...</head>
<p> <hi>At vero nec quoniam verum est, neutrum contingit
dicere, ut quoniam neque erit, neque non erit. Primum
enim cum sit affirmatio falsa, erit negatio non vera, et
cum haec fit falsa, contingit affirmationem esse non veram.
Adhaec si verum est dicere, quoniam album est
et magnum, oportet esse utrumque; si vero erit cras,
oportet esse cras, si autem neque erit neque non erit
cras, non erit utrumlibet, ut navale bellum, oportet
enim neque fieri navale bellum, neque non fieri.</hi> </p>
<p>Sensus argumentationis hujusmodi est: Nec illud,
inquit, dici poterit, quod contingentium propositionum
<pb n="0501D"/>
neutra vera sit in futuro. Hoc autem nihil differt
dicere quam si quis dicat utrasque esse falsas,
hoc enim impossibile est in contradictionibus. Nam
utraeque falsae inveniri non possunt, hoc enim proprium
contradictoriarum est, ut proprietatem contrariarum
fugiant, propositiones ergo contradictoriae,
ut proprietatem subcontrariarum fugiunt in eo quod
simul verae esse non possunt, ita quoque contrariarum
proprietatem vitant, in eo quod simul falsae non
reperiuntur. Habent ergo propriam naturam, ut neque
falsae simul sint, neque verae, quare una ipsarum
semper vera, semper altera falsa. Impossibile
est igitur cum sit falsa negatio, non veram esse affirmationem,
et rursus cum sit falsa affirmatio, negationem
<pb n="0502A"/>
esse non veram. Igitur nec hoc est dicere,
quod utraeque non verae sint. Quod per hoc dixit
quod ait, at vero nec quoniam neutrum verum est,
contingit dicere, id est, non nobis contingit dicere,
hoc est impossibile est dicere, quoniam neutrum verum
est dicere, scilicet quod in affirmationibus et
negationibus, quae proponuntur, contingentibus scilicet
et futuris. Qui autem Aristotelem arbitrati sunt,
utrasque propositiones in futuro falsas arbitrari, si
haec quae nunc dicit diligentissime perlegissent, nunquam
tantis laberentur erroribus. Neque enim idem
est dicere neutra vera est quod dicere neutra vera
est definite. Futurum enim esse cras navale bellum,
et non futurum, non dicitur, quoniam utraeque omnino
falsae sint, sed quoniam neutra vera sit definite,
<pb n="0502B"/>
aut quaelibet ipsarum definite sit falsa, sed haec quidem
vera, illa vero falsa, non tamen una ipsarum
definite, sed quaelibet illarum contingenter. His autem
adjecit aliud quiddam dicens, si propositionum
veritas ex rerum substantia pendet, ut quidquid verum
est in propositionibus dicere, hoc esse necesse
est, si verum est dicere, quoniam erit album aliquid,
veritatem propositionis sequitur rei necessarius
eventus. Quod si quis dicat quamlibet illam rem
cras albam futuram, si hoc vere dixerit, cras ex necessitate
alba futura est. Sic igitur si quis verum
dicat neutram esse veram propositionum earum quae
in futuro dicuntur, necesse est id quod dicitur, et
significatur ab illis propositionibus, nec esse, nec
non esse, falsa enim et affirmatione et negatione, nec
<pb n="0502C"/>
quod affirmatio dicit fieri potest, nec quod negatio,
ergo ex necessitate neutrum fit, quod vel affirmatio
dicit, vel negatio. Ergo si dicat affirmatio cras bellum
navale futurum, quoniam falsa est, non erit cras
bellum navale. Rursus si idem neget negatio dicens,
non erit cras bellum navale, quoniam haec quoque
falsa est, erit cras navale bellum. Quare neque erit
bellum navale, quia affirmatio falsa est, nec non erit
bellum navale, quia negatio falsa est. Sed hanc ineptiam,
nec animus sibi ipse fingere potest. Quis
enim unquam dixerit, rem aliquam ex necessitate
nec esse, nec non esse? quod ille scilicet dicit, qui
dicit utrasque propositiones in futuro falsas existere.</p>
          </div3>
<div3>
            <head>Quae ergo contingunt inconvenientia, haec sunt et ...</head>
<p> <hi>Quae ergo contingunt inconvenientia, haec sunt et
<pb n="0502D"/>
alia hujusmodi, si omnis affirmationis et negationis, vel
in his quae de universalibus dicuntur universaliter, vel
in his quae sunt singularia, necesse est, oppositarum
hanc quidem veram esse, illam vero falsam. Nihil autem
utrumlibet esse in his quae fiunt, sed omnia esse et
fieri ex necessitate. Quare non oportebit neque consultare,
neque negotiari, ut si hoc facimus, erit hoc, si
vero non hoc, non erit hoc. Nihil enim prohibet in millesimum
annum hunc quidem dicere hoc futurum esse,
illum vero non dicere. Quare ex necessitate erit, quodlibet
eorum, quod tum ab eo verum erat dicere.</hi> </p>
<p>Omnia in futuro vel vera vel falsa esse definite in
propositionibus arbitrantes, impossibilitas ista consequitur.
Nihil enim neque ex libero voluntatis arbitrio,
<pb n="0503A"/>
neque ex aliqua possibilitate, neque ex casu
quidquam fieri potest, sed omnia necessitati subjecta
sunt, quanquam quidam non dubitaverunt dicere,
omnia ex necessitate esse, et quibusdam artibus conati
sunt id quod in nobis est cum rerum necessitate
conjungere. Dicunt enim quidam quorum sunt stoici,
omnia quaecunque fiunt, fati necessitate provenire,
omnia quae fatalis agit ratio, sine dubio ex necessitate
contingere. Sed illa esse sola in nobis, et ex
voluntate nostra, quaecunque per voluntatem nostram,
et per nos ipsos vis fati complet ac perficit,
neque enim, inquiunt, voluntas nostra in nobis est,
sed idem volumus idemque nolumus, quidquid fati
necessitas imperavit, ut voluntas nostra quoque ex
fato pendere videatur, ita quoniam per voluntatem
<pb n="0503B"/>
nostram quaedam ex nobis fiunt, et ea quae fiunt in
nobis fiunt, quoniamque voluntas ipsa ex necessitate
fati est, et quae nos nostra facimus voluntate, quia
necessitas imperavit, ea ipsa impulsi facimus necessitate.
Quare hoc modo significationem liberi arbitrii
permutantes, necessitatem et id quod in nobis
est conjungere impossibiliter et copulare contendunt.
Illud enim in nobis est liberum arbitrium,
quod sit omni necessitate vacuum, et ingenuum, et
suae potestatis, quorum nos domini quodammodo
sumus vel faciendi, vel non faciendi; quod si voluntates
quoque nostri fati nobis necessitas imperet, in
nobis voluntas ipsa non erit, sed in fato, nec erit
liberum arbitrium, sed potius serviens necessitati.
Unde fit ut qui omnes actus eventuum necessitate
<pb n="0503C"/>
constringunt, dicant poplitem quoque nos non flectere
nisi fatalis necessitas jusserit. Caput quoque
non scalpere, quare nec lavare, nec agere aliquid.
His etiam adjiciam vel aliquid feliciter, vel aliquid
infeliciter facere, vel pati, unde fit ut neque casum,
neque liberum arbitrium, nec possibile in rebus ullum
esse contendant, quamvis liberum destruere
metuentes arbitrium, aliam ei fingant significationem,
per quam nihilominus libera hominis voluntas
evertitur. Aristotelica vero auctoritas, ita haec in
rebus posita, et constituta esse confirmat, ut non
exponat nunc quid sit casus, quidve possibile, quidve
in nobis, nec ea esse in rebus probat atque demonstrat,
sed in tantum apud illum haec in rebus esse
manifestum est, ut opinionem qua quis arbitratur,
<pb n="0503D"/>
enuntiationes in futuro omnes veras esse, per hoc
impossibilem esse dicat, quod casum et possibilitatem,
liberumque evertat arbitrium. Haec enim id rebus
ita constituta putat, ut non de his ulla opus sit
demonstratione, sed impossibilis ratio judicetur,
quaecunque vel possibile, vel casum, vel id quod in
nobis est conatur evertere. Et casum quidem quemadmodum
definita in propositionibus futuris destruat,
veritas supra monstravit. Nunc autem quemadmodum
eadem ipsa veritas definita futurarum et contingentium
propositionum tollat liberi arbitrii facultatem,
maxima vi argumentationis exsequitur dicens:
Hujusmodi cuncta contingere impossibilia,
si quis unam enuntiationis partem definite veram
<pb n="0504A"/>
vel falsam esse confingat. Sed nos secuti Porphyrium
cum hujus disputationis expositionem cepimus, id
quod prius dixit in singularibus et futuris ob hoc dixisse
praediximus, quod facilior sit intellectus disputationis,
si haec prius in singularibus perspicerentur, de quibus
singularibus diligentissime praelocutus, nunc de universalibus
universaliter praedicatis, et de his quae in
eis fiunt contradictiones loquitur. Ita enim dicit: Si
omnis affirmationis et negationis vel in his quae
in universalibus dicuntur universaliter, vel in his
quae sunt singularia, necesse est oppositarum hanc
quidem esse veram, illam vero falsam. Alexander
autem in singularibus et futuris dixisse eum arbitratur,
tanquam si diceretur, in his futuris quae in generatione
et corruptione sunt. Sunt enim quaedam
<pb n="0504B"/>
futura quae in generatione et corruptione non sunt,
ut quod de sole et luna et de caeteris coelestibus pronuntiatur,
haec vero quae sunt in rebus his quarum
est, et nasci et corrumpi natura, unam semper non
necesse est veram esse, alteram falsam. Sed neutram
ego improbo expositionem. Utraeque enim verissima
ratione firmantur. Omnis autem sensus talis est
quod necessitatem solam in rebus imperare destruit
Aristoteles, omne enim quod natura est, non frustra
est. Consiliari autem homines naturaliter habent.
Quod si necessitas in rebus sola dominabitur, sine
causa est consiliatio. Sed consiliatio frustra non
est. Natura enim est. Non igitur in rebus potest cuncta
necessitas. Ordo autem se sic habet: Quae ergo,
inquit, contingunt inconvenientia, haec sunt et
<pb n="0504C"/>
hujusmodi alia, scilicet quoniam qui est in rebus
casus evertitur. Alia vero quoniam possibilitas et
liberi arbitrii voluntas amittitur. Et haec quomodo
contingunt, ipse secutus est dicens: Si omnis affirmationis
et negationis vel in his quae in universalibus
dicuntur universaliter, vel in his quae sunt singularia,
necesse est oppositarum hanc quidem veram
esse, illam vero falsam. Nihil autem utrumlibet esse
in his quae fiunt, sed omnia esse et fieri ex necessitate.
Tunc enim inconvenientia illa contingunt, si
omnis affirmatio et negatio definite vera vel falsa
est, aut in his contradictionibus quae in universalibus
angulariter fiunt, sive in singularibus. Tunc enim
nihil est utrumlibet, sed ex necessitate omnia, quoniam
veritatem et falsitatem propositionum rerum
<pb n="0504D"/>
eventus ex necessitate consequitur. Quare (ut ipse
ait) non oportebit neque consiliari neque negotiari,
quoniam si hoc facimus, erit hoc, si vero non, hoc
non erit hoc. Evertitur enim consiliatio, si frustra
est, frustra autem eam dicit esse, quisquis in rebus
solam ponit fati necessitatem. Cur enim quis consilium
habeat si nihil ex eo quod consiliatur efficiet,
cum administret cuncta necessitas? Quare non oportebit
consiliari, vel si quis consiliatur, negotiari non
debet. Negotiari autem est, actu aliquid et negotio
agere, non lucrum, sed aliquam causam vel actum.
Nihil enim ipse per actum suum consiliumque expediret,
nisi fati necessitas jubeat. Docuit autem quid
esset consiliatio per id quod ait, quoniam si hoc facimus,
<pb n="0505A"/>
erit hoc, si vero non hoc, non erit hoc. Ita
enim semper fit consiliatio, ut si sit Scipio, ita consiliabitur.
Si in Africam exercitum ducam, cladem
Hannibalis ab Italia removebo; si vero non ducam,
non eripietur Italia. Hoc est enim dicere: Si hoc
faciam, ut si in Africam exercitum ducam, erit hoc,
id est eripietur Italia; si vero non hoc, id est si hic
mansero, non erit hoc, id est non eripietur Italia. Et
in aliis omnibus rebus eodem modo. Simul autem
monstravit in consiliis non esse necessitatem. Si
enim hoc, inquit, faciam, hoc erit, et si non, hoc
non erit; quod si necessitas esset in rebus, sive hoc
quis faceret, sive non faceret, quod necesse esset
eveniret. Quare quod consilii ratione fit, non fit violentia
necessitatis. Adjunxit autem ei quod est consiliari
<pb n="0505B"/>
negotiari, et est ordo hoc modo. Quare non
oportebit, neque consiliari, quoniam si hoc facimus,
erit hoc. Si vero non hoc, non erit hoc, nihil enim
prohibet in millesimum annum hunc quidem dicere,
hoc futurum esse, hunc vero non dicere. Quare ex
necessitate erit, quodlibet eorum verum erat dicere
tunc. Neque negotiari, id est actum incipere atque
negotium gerere, prior est enim consiliatio, posterius
negotium, sed negotium post consiliationem
posuit, et cuncta quae ad consiliationis naturam addi
oportebat, post negotiationis subdidit interpositionem.
Est autem ordo hoc modo: Si omnia, inquit,
necessitas agit, non oportet consiliari, quoniam si hoc
facimus proveniet hoc nobis, si vero hoc non facimus,
non proveniet. Nihil enim prohibet frustra
<pb n="0505C"/>
unum dicere, alterum negare dicentem: Si hoc facimus,
hoc erit aut non erit, quod enim venturum est
fiet, sive ille per consilium conjectet hoc posse fieri,
etiam si quid aliud fecerit, sive ille per consilium
neget hoc posse fieri, etiam si hoc quod dixit faciat.
Ex necessitate enim futurum est, quidquid unus
ipsorum verum dixerit. Quod si consiliari omnino
non oportet, nec negotiari oportebit, id est nullum
incipere negotium. Sive enim quis incipiat, sive non
incipiat, quidquid ex necessitate est, sine ulla dubitatione
proveniet. Quare nihil alter homo distabit ab
altero homine. Eo enim meliores homines judicamus,
quod meliores sunt in consilio, sed ubi consiliatio
frustra est cuncta necessitate faciente, homines quoque
inter se nihil differunt. Ipsa enim consiliatio
<pb n="0505D"/>
nihil differt, utrum bona an mala sit, cum proventus
necessitas in fati administratione consistat. Quare si
boni consilii homines laude digni sunt, mali consilii
vituperatione. Non aliter hoc erit juste, nisi vel malus
actus malumque consilium, et econtrario bonum
in nostra sit potestate et non in fato. Cum enim nulla
ex necessitate constringatur eventus rei, tunc et liberum
voluntatis arbitrium est, ut non sit fatali serviens
necessitati. Ergo neque qui in hoc mundo simplices
rerum ordines posuere, recipiendi sunt, et hi
qui impermista hac mundana mole, non permistas
quoque actorum causas accipiunt, repudiandi. Nam
neque qui casu omnia evenire dicunt, recte arbitrantur,
neque qui omnia necessitatis violentia fingunt,
<pb n="0506A"/>
sana opinione tenentur, neque enim omnia ex libero
esse arbitrio manifestum est, sed horum omnium, et
causae mistae sunt, et eventus. Sunt enim quaedam
ex casu, sunt aliqua ex necessitate, quaedam etiam
videmus libero teneri judicio, et actuum quidem nostrorum
voluntas in nobis est. Nostra enim voluntas
domina quodammodo est nostrorum actuum, et totius
vitae rationis, sed non eodem modo eventus quoque
in nostra est potestate. Pro alia namque re aliquid
ex libero arbitrio facientibus ex eisdem veniens
causis casus interstrepit, ut cum scrobem demittens
quis, ut infodiat vitem, si thesaurum inveniat, scrobem
quidem demittere ex libero venit arbitrio, invenire
autem thesaurum solus attulit casus, eam tamen
causam habens casus, quam voluntas attulit. Nisi
<pb n="0506B"/>
enim foderet scrobem, thesaurus non esset inventus.
Quidam autem eventus nostris voluntatibus suppetit.
Quosdam impedit quaedam violenta necessitas.
Prandere enim et legere, et alia hujusmodi sicut ex
nostra voluntate sunt, ita quoque eorum, saepe ex
nostra voluntate pendet eventus. Quod si nunc imperare
Persis velit Romanus, arbitrium quidem voluntatis
in ipso est, sed hunc eventum durior necessitas
retinet, et ad perfectionem vetat adduci. Itaque
omnium rerum et casus, et voluntas, et necessitas
dominantur. Nec una harum res in omnibus ponenda
est, sed trium mista potentia, unde fit ut peccantium
animus magis consideretur potius quam eventus,
et puniatur animus non perfectio, idcirco quod
voluntas quidem nobis libera est, sed aliquoties
<pb n="0506C"/>
perfectionis ordo retinetur. Quod si omnia vel casu
vel necessitate fierent, nec laus digna bene facientibus,
nec ultio delinquentibus, nec leges ullae essent
justae, quae aut bonis praemia, aut malis restituerent
poenas. Venio nunc ad illud quod multis quaeritur
modis, an divinatio maneat, si non omnia in rebus ex
necessitate contingant. Nam quod in vera praedicatione
est, idem est in scientia. Et sicut cum quis verum praedicit,
quod vere praedicitur esse necesse est. Ita quod
quis futurum novit, illud futurum esse necesse est. Sed
divinatio non novit sic omnia ut ex necessitate futura
pronuntiet. Atque idcirco frequenter ita divinatur,
quod facillime in veterum libris agnoscitur. Hoc quidem
eventurum est. Sed si hoc fit, non eveniet
Quasi interdici possit, et alio modo evenire. Quod si
<pb n="0506D"/>
ita est, necessitate non evenit. Utrum autem si
omnia futura sciat Deus, omnia esse necesse est, ita
quaeramus. Si quis dicat Dei scientiam de futuris
eventuum subsequi necessitatem, is profecto conversurus
est, si omnia ex necessitate non contingunt,
omnia Deum scire non posse. Nam scientiam Dei sequitur
eventuum necessitas, si necessitas eventuum
non sit, divina scientia perimitur. Et quis tam impia
ratione animo torqueatur, ut hoc de Deo dicere audeat?
Sed fortasse quis dicat, quoniam evenire non
potest ut Deus omnia futura non noverit, hinc evenire
ut omnia ex necessitate sint, quoniam Deo notitiam
rerum futurarum tollere nefas est. Sed si quis
hoc dicat, illi videndum est, quod Deum dum omnia
<pb n="0507A"/>
scire conatur, efficere omnia nescire contendit. Binarium
enim numerum esse imparem si quis se scire
proponat, non ille noverit, sed potius nescit. Ita quoque
non est potentiae nosse, sed id arbitrari nosse
potius impotentiae est. Qui ergo dicit Deum cuncta
nosse et ob hoc cuncta ex necessitate esse futura, is
Deum dicit ex necessitate cuncta ventura credere,
quaecunque ex necessitate non eveniunt. Nam si omnia
ex necessitate ventura novit Deus, in notione sua fallitur,
non enim omnia ex necessitate eveniunt, sed aliqua
contingentur. Ergo si quae contingenter eventura sunt,
ex necessitate eventura noverit, in propria providentia
falsus est. Novit enim futura Deus, non ut ex necessitate
evenientia, sed ut contingenter, ita ut etiam aliud
posse fieri non ignoret, quod tamen fiat ex ipsorum
<pb n="0507B"/>
hominum et actuum ratione persciscat. Quare si quis
omnia ex necessitate fieri dicat, Deo quoque benevolentiam
subripiat necesse est, nihil enim illius
benignitas parit, quandoquidem cuncta necessitas
administrat, ut ipsum Dei benefacere ex necessitate
quodammodo sit, et non ex ipsius voluntate, nam si
ex ipsius voluntate quaedam fiunt, ut ipse nulla necessitate
claudatur, non omnia ex necessitate contingunt.
Quis igitur tam impie sapiens Deum quoque
necessitate constringat? qui si omnia ex necessitate
fieri dicat, ista quoque vis impossibilitas eveniet.
Quare ponendum in rebus est casu quaedam posse, et
voluntate effici, et necessitate constringi. Et oratio
quae utrumvis horum subruit, impossibilis judicanda
est. Non igitur immerito Aristoteles ad impossibilem
<pb n="0507C"/>
rationem perducit dicens, et possibilitatem, et casum,
et liberum arbitrium deperire, quod fieri nequit,
si omnium futurarum enuntiationum una semper
vera est definite, falsa semper altera definite.
Harum enim veritatem et falsitatem necessitas consequitur,
quae et casum de rebus et liberum subducat
arbitrium. Unde nunc quoque idem repetit dicens:
Nihil impedire utrum aliquis ante mille annos
aliquid futurum esse dicat, an alius neget, non est
enim ut propter dicere vel negare cuncta facienda
sint vel non facienda, sed si necesse est, dicentem
vel negantem, res quoque affirmatas vel negatas subsequi,
etiam si illi non dicant quae illis dicentibus
evenire necesse erat, etiam non dicentibus evenire
necesse est, dicit autem hoc modo:</p>
<p>
              <pb n="0507D"/> <hi>At vero neque hoc differt, si aliquis dixerit contradictionem,
vel non dixerit, manifestum est enim quoniam
sic se habent res, etiam si non hic quidem affirmaverit,
ille vero negaverit. Non enim propter negare
vel affirmare, erit vel non erit, nec in millesimum annum
magis quam in quantolibet tempore. Quare si in
omni tempore sic se habebat, ut unum diceretur vere,
necesse erat hoc fieri, et unumquodque eorum quae
fiunt, sic semper se habebat, ut ex necessitate fieret.
Quando enim vere dicit quis quoniam erit, non potest
non fieri, et quod factum est, verum erat dicere semper
quoniam erit. Quod si haec non sunt possibilia, videmus
enim esse principium futurorum, et ab eo quod consultamus,
atque agimus aliquid.</hi> </p>
<p>Eventum necessarium rerum Aristoteles non ex
praedicentium veritate, sed ex ipsarum rerum natura
considerans ait, quod licet necesse sit quisquis de re
aliqua vere praedixerit, rem quam ante pronuntiaverit
evenire, non tamen idcirco rerum necessitas ex
praedictionis veritate pendet, sed divinandi veritas
ex rerum potius necessitate perpenditur. Non enim
idcirco necesse est esse, quoniam verum aliquid
praedictum est, sed quoniam necessario erat futurum,
idcirco de ea re potuit aliquid vere praedici, quod si
ita est, eveniendi rei vel non eveniendi non est causa
is qui praedicit rem futuram esse vel negat. Non enim
propter affirmationem vel negationem esse necesse
est, sed idcirco ea esse necesse est quae futura sunt,
quoniam in natura propria quamdam habent necessitatem,
<pb n="0508B"/>
in qua si quis incurrerit, verum est quod
praedicit. Ergo si quaecunque nunc facta sunt, verum
de his fuisset dicere quoniam erunt, sive ille dixisset,
sive non dixisset. Haec quaecunque facta nunc
sunt, erant ex necessitate futura, non enim propter
dicentem vel negantem in rebus necessitas est, sed
propter rerum necessitatem veritas in pronuntiatione
vel falsitas invenitur. Quare si etiam ea quae nunc
facta sunt vere potuissent praedici quoniam erunt, et
his ita positis rem necesse esset evenire, sive illi
praedicerent sive non praedicerent, necesse est omne
quod fit ex necessitate esse futurum, et nihil omnino
utrumlibet in rebus est; namque si nihil necessitatem
rerum adjuvat divinatio, et nihil interest
utrum quis praedicat futurum esse aliquid, an neget,
<pb n="0508C"/>
an nullus omnino aliquid, nec in affirmatione nec in
negatione praedicat, manifestum est quoniam nec de
eo ulla distantia est: sive enim quis ante quamlibet
multum tempus aliquid eventurum vere esse praedixerit,
sive ante quamlibet paucos dies vel horas,
vel momenta, nihil interest: sive enim quis
ante mille annos praediceret, quod ex necessitate
esset futurum, sive ante annum vel mensem, vel
diem, vel horam, vel momentum de necessitate rei
eventurae nihil moveret; quid enim interesset utrum
praediceretur an non prediceretur? nihil quoque interest
an juxta praedicatur an longius. Quod si haec
ita sunt, et omnia quaecunque evenerunt futura fuisse
necesse est, totum liberum arbitrium perit, totus
casus absumitur, rerum possibilitas propter necessitatem
<pb n="0508D"/>
omnis excluditur. Simul autem Aristoteles
praenuntiationem eventumque contingens, rerum necessitatem
ex ipsa propositionem veritate confirmat
dicens: Si haec ita sunt, ut in omni tempore se sic
haberet unumquodque quod factum est, ut hoc ipsum
vere praediceretur, necesse esset hoc fieri, id est
necesse esset quod praedictum est vero evenire,
unumquodque enim eorum quae fiunt et vere praedicuntur
sic se habet, ut ex necessitate est. Hoc autem
cur fiat haec ratio est, quod enim vere quis dicit, fieri
necesse est. Illa enim veritas ex necessitate rerum
procreatur. Quod si etiam id quod factum est veraciter
praenuntiaretur futurum, nulla esset dubitatio
omnia ex necessitate provenire. Quod si hoc, inquit,
<pb n="0509A"/>
impossibile est (videmus enim quasdam res ex principio
liberi arbitrii et ex nostrorum actuum fonte
descendere), quid dubitamus frivolam rationem omnium
rerum necessitatis excludere? et delectum humanae
vitae interpositione necessitatis non absumere?
quae enim erit ulla discretio inter homines, si liberi
arbitrii judicium perit? Cur postremum leges conditae?
Cur reipublicae jura? Cur responsa sunt? Cur
instituta? Cur mores publici et privati actus constitutionibus
principum et judiciorum nexibus continentur,
si certum est nihil humanis licere propositis,
frustra enim cuncta sunt, si liberum arbitrium non
est, leges enim et caetera ad continendos animos
hominum conditas scimus. Quod si seipsi animi non
regunt, et eos aliqua quaedam violentia necessitatis
<pb n="0509B"/>
impellit, dubium non est quin vacuae istae leges sunt,
quae nihil sponte facientibus proponuntur. Sed haec
quam sint impossibilia ipse Aristoteles probat, cujus
recta sententia neque casum, neque necessitatem,
neque possibilitatem in utraque parte naturae, neque
liberum tollit arbitrium, sed cuncta permiscens, rebus
pluribus arbitratur mundum compositum non simplici
vel casu, vel necessitate, vel liberae voluntatis judicio
contineri. Quod si haec non sunt possibilia, videmus
enim esse principium futurorum et ab eo
quod consiliamur atque agimus aliquid. Impossibilia,
inquit, ista sunt ut omnia ex necessitate proveniant.
Sumus enim quorumdam nos ipsi quoque principia,
et animus noster ratione formatus, actionesque nostrae
ea ratione directae quarumdam rerum principium
<pb n="0509C"/>
tenent. Sic enim id quod in nobis est se habere
dicitur, nulloque extra impediente vel cogente ad
quod nobis videtur ratione judicante prosilimus. Nec
omnia necessitatibus surripienda sunt. Omnium namque
animalium genus in eo quod animalia sunt subjectum
est aliud naturae, aliud coelestibus siderum
cursibus, aliud rationi quoque mentis et animi cogitationi.
Arbores namque et quaedam animalia irrationabilia.
Illa quidem tantum naturae subjecta sunt.
Pecudes vero quia liberum non habent arbitrium
coelestium etiam decretis. Homines autem et naturae
et sideribus et propriae voluntati subjecti sunt. Multa
enim natura dominante vel facimus, vel patimur, ut
mortem vel hujusmodi habitudinem corporis. Multa
etiam secum rerum ipsarum necessitas trahit, ut ea
<pb n="0509D"/>
quae cum facere volumus, non tamen facere valeamus.
Multa autem dat voluntatis liberum arbitrium, quae
nobis volentibus fiunt, quae non fierent nisi vellemus,
unde fit ut natura quae motus est principium et liberi
arbitrii falcultate, et animi quoque ratione participet.
Anima vero velut alligata corporibus, quibus natura
dominatur, imaginationibus et cupiditatibus et iracundiae
ardoribus caeterisque, quae afferunt corpora,
ex ipsa cui illigata est natura participat. Cuncti autem
divinae providentiae subjecti, ex illa quoque divinorum
voluntate pendemus, itaque nec coelestium necessitas
tota subruitur, nec casum disputatio haec de rebus
eliminat, et liberum firmat arbitrium, sed haec majora
sunt quam ut nunc digne pertractari queant. Sumus
<pb n="0510A"/>
igitur nos quoque rerum principia, et ex nostris
consiliis atque actibus in rebus plura consistunt. Quod
si ea quae per hanc rationem afferuntur, perspicua
sunt, quod vero ponitur, id est, affirmationem et negationem
omnem in futuro veram esse, non aeque
perspicuum est, cur dubitamus mendacem subterfugere
rationis viam, et tenere ea quae cum vera, tum
manifesta sunt, repudiatis his quae nec veritate ulla
firma sunt, nec perspicue clarescunt? Et quoniam
jam supra dixerat, quare non oportebit neque consiliari,
neque negotiari, nunc hoc reddidit ad id quod
ait neque consiliari, dicens nos esse principium futurorum,
et ab eo quod consiliamur, ad id quod ait, neque
negotiari reddidit id quod subjecit, atque agimus
ut aliquid. Quare tanta brevitate oratio constricta est,
<pb n="0510B"/>
ut in ea teneatur rationis ordinisque necessitas.</p>
          </div3>
<div3>
            <head>Et quoniam est omnino in his quae non semper actu ...</head>
<p> <hi>Et quoniam est omnino in his quae non semper actu
sunt, possibile esse et non esse similiter, in quibus
utrumque contingit, et esse et non esse. Quare fieri et
non fieri. Ac multa nobis manifesta sunt sic se habentia,
ut quod hanc vestem possibile est incidi et non incidetur,
sed prius exteretur, similiter autem et non incidi
possibile est. Non enim esset possibile eam prius
exteri, nisi possibile esset non incidi. Quare et in aliis
fiendis quae secundum potentiam hujusmodi dicuntur.
Manifestum igitur est, quoniam non omnia ex necessitate
vel sunt vel fiunt, sed alia quidem utrumlibet, et
non magis vel affirmatio vel negatio vera est, alia vero
magis quidem et in pluribus alterum, sed tamen contingit
fieri et alterum, alterum vero minime.</hi> </p>
<p>
              <pb n="0510C"/>Continuus quidem sensus ex superioribus hoc
modo. Supra enim ait quod si haec non sunt possibilia,
id est ut omnia necessitas administret. Videmus
enim a nobis quoddam esse principium futurorum
et a nostris actibus, atque consiliis, his illud
addit, quoniam sunt aliqua quae possibilia sunt esse
cum non sint, et non esse cum sint, haec jam simul
auferentur si necessitas in omnibus dominetur, et
sensus quidem cum superioribus ita conjunctus est.
Quid autem habeat argumentationis tota sententia,
hoc modo perspiciendum est. Possibile esse dicitur
quod in utramque partem facile naturae suae ratione
vertatur, ut cum non sit, possibile sit esse, nec cum
sit, ut non sit res ulla prohibeat, ita ergo et quod
possibile dicimus a necessitate sejungimus. Aliter
<pb n="0510D"/>
enim dicitur possibile me esse ambulare cum sedeam,
aliter solem nunc esse in Sagittario et post
paucos dies in Aquarium transgredi. Ita enim possibile
est ut etiam esse necesse sit. Possibile autem
dicere solemus, quod et cum non sit, esse possit, et
cum sit, non esse iterum possit. Si quis ergo omnia
necessitati subjecerit, ille naturam possibilitatis intercipit.
Tres ergo sunt sententiae de possibilitate
Philo enim dicit possibile esse, quod natura propria
enuntiationis suscipiat veritatem, ut cum dico me
hodie esse Theocriti Bucolica relecturum, hoc si nihil
extra prohibeat, quantum in se est potest veraciter
praedicari. Eodem autem modo idem ipse Philo necessarium
esse definit, quod cum verum sit, quantum
<pb n="0511A"/>
in se est nunquam possit susceptivum esse mendacii,
non necessarium autem idem esse determinat, quod
quantum in se est, possit suscipere falsitatem. Impossibile
vero secundum propriam naturam, nunquam
possit suscipere veritatem. Idem tamen ipse et contingens
et possibile unum esse confirmat. Diodorus
possibile esse determinat, quod aut est aut erit, impossibile
quod cum falsum sit, non erit verum, necessarium
quod cum verum sit non erit falsum. Non
necessarium, quod aut jam est aut erit falsum. Stoici
vero possibile quidem posuerunt, quod susceptibile
esset verae praedicationis, nihil his prohibentibus quae
cum extra sint, cum ipso tamen fieri contingunt.
Impossibile autem quod nullam unquam suscipiat
veritatem, aliis extra eventum ipsius prohibentibus.
<pb n="0511B"/>
Necessarium quod cum verum sit, falsam praedicationem
nulla ratione suscipiat. Sed si omnia ex necessitate
fiunt, in Diodori sententiam non rectam
sine ulla dubitatione veniendum est. Ille enim arbitratus
est si quis in mari moreretur, eum in terra
mortem non potuisse suscipere, quod neque Philo
neque Stoici dicunt. Sed quanquam ista non dicant,
tamen si unam partem contradictionis eventu necessitatis
metiuntur, idem cum Diodoro sentire coguntur.
Nam si quis in mari mortuus est, illum necesse
fuit in mari necari, impossibile enim eum fuit mortem
in terra suscipere, quod perfalsum est. Atque
haec omnia impossibilia subire coguntur. Quicunque
enim definite alteram contradictionis partem in futuro
veram esse contendunt, solam necessitatem in
<pb n="0511C"/>
rebus inducunt. Neque enim si quis naufragio periit
in pelago, idcirco si nunquam navigasset, immortalis
in terra futurus fuisset. At vero non ex eventu rerum,
sed ex natura eventus ipsos suscipientium propositionum
contradictiones judicandae sunt. Si enim mihi
omnia suppetunt nunc ut Athenas eam, etiamsi non
vadam, posse me tamen ire manifestum est, et cum
iero potuisse non ire. Id quoque apud eos qui eventus
ex rerum natura recta ratione dijudicant indubitatum
est. Non ergo id est possibile ut sit necessarium.
Sed quanquam quod necessarium est, possibile
sit, est tamen alia quaedam extrinsecus possibilitatis
natura, quae et ab impossibili et a necessitate sejuncta
est. Aristoteles enim hanc habens opinionem de his
quae semper necesse esse est, ea putat nullam habere
<pb n="0511D"/>
ad contraria cognationem, ut nix, quoniam semper
est frigida, nunquam calori conjuncta est. Ignis quoque
nunquam frigori cognatus est. Idcirco quoniam
semper in frigoris contrarietate versatur, id est in
calore. Ergo omnia quaecunque sunt necessaria,
nullam ad contrariam qualitatem, quam ipsa retinet,
habent cognationem. Quod si quam cognationem
haberet ignis ad frigus, frustra esset illa cognatio,
nunquam igni se in frigoris qualitatem vertente, sed
novimus nihil proprium natum frustra naturam solere
perficere. Ergo illa sunt posita necessaria quaecunque
ad contraria nullam habent cognationem,
quaecunque autem habent, illa non sunt necessaria.
Sed quoniam ad utramque partem contrarietatis naturali
<pb n="0512A"/>
quadam cognatione videntur esse conjuncta,
idcirco ad utramque partem eorum eventus possibilis
est, ut lignum hoc potest quidem secari, sed nihilo
tamen minus habet ad contraria cognationem. Potest
enim non secari. Et aqua potest quidem calescere,
sed nihil eam prohibet frigori quoque esse conjunctam.
Et universaliter dicere est, quaecunque neque
semper sunt, neque semper non sunt, sed aliquoties
sunt, aliquoties non sunt, ea per hoc ipsum quod
sunt, et non sunt, habent aliquam ad contraria cognationem.
Haec autem impossibilium et necessariorum
media sunt. Impossibile enim nunquam esse
potest. Necessarium nunquam non esse, inter haec
propria quorumdam natura est, quae horum utrorumque
sit media, quae et esse, scilicet possit et non
<pb n="0512B"/>
esse. Ergo hoc nunc dicit: Videmus, inquit, in his,
quae non semper actu sunt. Illa vero non semper sunt
actu, quae ad utraque contraria habent cognationem:
ignis semper actu calidus est, aqua vero non semper.
Quocirca videmus in his, quae non semper actu
sunt, esse quaedam possibilia, et non, id est, ut et
sint et non sint, quod in his evenit in quibus utrumque
contingit, id est; et esse et non esse, ut aquam
et esse calidam et non esse calidam, fieri quoque
calidam et non fieri. Multaque nobis perspicua sunt,
ita sese habentia, ut in utramque partem eventus
sine ullo alicujus rei impedimento vertatur, ut vestem
quam possibile est quidem secari, sed fortasse
ita contingit, ut non ante ferro dividatur, quam eam
exterat vetustas, et hoc fieri potest, ut quaelibet vestis
<pb n="0512C"/>
non ferro potius minuatim pereat, quam usu ipso
exteratur. Similiter autem non solum eam secari
possibile est, sed eam prius exteri quam secari, non
enim esset eam possibile non secari, nisi prius
possibile esset exteri. Cum enim exteritur, non
secatur, hoc autem in quibus eveniat universaliter
monstrat. Evenit hoc enim, inquit, in facturis.
Facturae autem sunt, in quibuscunque generatio est
atque corruptio. Sive enim quod natura fiat sive arte,
in his a faciendo facturam dixit. In his ergo facturis
alia quidem potestate sunt, alia actu, ut aqua calida
quidem est possibilitate. Potest enim fieri calida,
frigida vero actu est. Est enim frigida actu, hoc
autem actu et potestate fieri ex materia venit. Nam
cum sit materia contrarietatis susceptrix, et ipsa in
<pb n="0512D"/>
se utriusque contrarietatis habeat cognationem, si
ipsa per se cogitetur, nihil eorum habet quae in se
suscipit, et ipsa quidem nihil actu est, omnia tamen
potestate. Suscipiens autem contraria, quanquam
unam habeat contrarietatem, habet tamen et alteram
simul, sed non actu, ut in eadem aqua. Hujus enim
materia et caloris susceptrix est et frigoris. Sed cum
utrumlibet horum susceperit vel calorem vel frigus,
est quidem, si ita contingit, calida, est etiam simul
frigida, sed non eodem modo. Nam fortasse actu
calida est, frigida potestate. Ergo quod potestate est
in rebus, ex materia venit. Alioqui divinis corporibus
nihil omnino est potestate, sed omne actu, ut soli
nunquam est lumen potestate, sed actu, nec potestate
<pb n="0513A"/>
quidem ulla obscuritas, vel toto coelo nulla quies. Ita
ergo sese habent ex materia, ut omnia ipsa essent
potestate, nihil autem actu introducta, sed natura
quae in ipsa materia est, singulos pro ratione distribuit
motus, et singulas qualitatum proprietates singulis
materiae partibus ponit, ut alias quidem natura ipsa
necessarias ordinaverit, ita ut quandiu res illa esset
ejus, in ipsa proprietas permaneret, ut igni calor.
Nam quandiu ignis est, tandiu ignem calidum esse
necesse est, aliis vero rebus tales qualitates apposuit,
quibus carere possint. Et illa quidem necessaria
qualitas informat uniuscujusque substantiam. Illa
enim ejus qualitas cum ipsa materia ex natura
conjuncta est. Istae vero aliae qualitates extra sunt,
quae et admitti possunt et non admitti, atque hinc est
<pb n="0513B"/>
generatio et corruptio. Ex natura ergo et ex materia
ista in rebus possibilitas venit, qua in re casus quoque
aliquando subrepit, quae est indeterminata causa et
sine ulla ratione cadens, neque enim casus natura
est, quae frustra nihil efficit. Nec liberum est casus
arbitrium quod in judicio et ratione consistit. Sed extra
est casus, qui propter aliam rem quibusdam factis
ipse subitus et improvisus exoritur. Et ex hac autem
quae est utrumlibet possibilitate etiam illa liberi arbitrii
ratio venit. Si enim non esset fieri aliquid possibile,
sed omnia aut ex necessitate essent, aut ex necessitate
non essent, liberum arbitrium non maneret.
Recte igitur nec omnia casu, ut Epicurus, nec necessitate
omnia, ut Stoicus, nec rursus omnia libero
arbitrio fieri proposuit. Sed cuncta permiscens,
<pb n="0513C"/>
in permisto mundo permistas quoque rerum
causas esse proposuit, ut aliae quidem ex necessitate,
aliae vero casu, vel libero arbitrio, vel postremo possibilitate
contingerent. Quorum omnium unum nomen
est, utrumlibet, vel in casu, vel in voluntate, vel in
possibilitate. Sed horum divisionem facit. Nam eorum
quae sunt utrumlibet, alia sunt quae aequaliter ad affirmationem
et negationem se habent, ut est lecturum
me esse hodie Virgilium et non lecturum. Utroque
enim modo utrumque est, hoc est enim quod ait, Et
non magis vel affirmatio vel negatio est. Aequaliter
enim et possum legere Virgilium nunc, et possum non
legere. Alia vero sunt quae non se aequaliter habent,
sed quanquam in una re frequentius eveniat,
non tamen prohibitum est in altera provenire, ut in
<pb n="0513D"/>
eo quod est hominem in senecta canescere. In pluribus
quidem hoc contingit, sed contingit fieri et
alterum, id est ut non canescat. Alterum vero minime,
id est ut canescat. Ita ergo et possibilitate, et casu, et
libero arbitrio, contradictionem in una parte de futuro
definite non esse veram vel falsam, per firmissimam
et validissimam argumentationem constituit.
His autem adjicit hoc</p>
          </div3>
<div3>
            <head>Igitur esse quod est, quando est, et non esse quod non ...</head>
<p> <hi>Igitur esse quod est, quando est, et non esse quod non
est, quando non est, necesse est. Sed non omne quod est,
necesse est esse, nec omne quod non est, necesse est non
esse. Non enim idem est omne quod est, necessario esse
quando est, et simpliciter esse ex necessitate. Similiter
autem et in eo quod non est.</hi> </p>
<p>
              <pb n="0514A"/>Duplex modus necessitatis ostenditur, unus qui cum
alicujus accidentis necessitate proponitur, alter qui
simplici praedicatione profertur, ut cum dicimus solem
moveri necesse est, non enim solem quia nunc movetur,
sed quia nunquam non movebitur, idcirco in solis
motu necessitas venit. Aliter vero qui cum conditione
dicitur talis est, ut cum dicimus, Socratem sedere
necesse est, cum sedet, et non sedere necesse est,
cum non sedet. Nam cum idem eodem tempore sedere
et non sedere non possit, quicunque sedet non potest
non sedere, tunc cum sedet, igitur sedere necesse
est, ergo tunc quando quis sedet, eum sedere necesse
est; fieri enim non potest ut cum sedet, non sedeat.
Rursus quando quis non sedet, tunc cum non sedet,
non sedere eum necesse est. Non enim potest idem
<pb n="0514B"/>
sedere et non sedere, et potest ista esse cum conditione
necessitas, ut cum sedet aliquis, tunc cum
sedet, ex necessitate sedeat, et cum non sedet, tunc
cum non sedet, ex necessitate non sedeat. Sed ista
cum conditione quae proponitur necessitas, non illam
simplicem secum trahit. Non enim quicunque sedet,
simpliciter eum sedere necesse est, sed cum adjectione
ea quae est, tunc cum sedet, sicut solem dicimus
necesse est moveri. Nec hoc addimus, ut solem
moveri necesse sit cum movetur, sed tantum simpliciter
dicimus solem moveri necesse est, et haec necessitas
simplex de sole dicta, veritatem in oratione
perficiet. At vero illa quae cum conditione dicitur,
ut cum dicimus Socratem sedere necesse est, tunc
cum sedet, id quod dicimus, tunc cum sedet, et hanc
<pb n="0514C"/>
conditionem temporis, si a propositione dividamus,
de tota propositione veritas perit. Non enim possumus
dicere quoniam ex necessitate Socrates sedet. Potest
enim et non sedere. Habet enim quamdam convenientiam
et cognationem potestas Socratis sicut ad
sedendum, sic etiam ad non sedendum. Ergo id quod
dicimus ex necessitate Socratem sedere, tunc cum
sedet, ad accidens respicientes proponimus. Nam
quando accidit Socrati sedere, eo tempore quo accidit,
ei non accidisse non potest. Sic enim fiet ut
eidem eadem res accidat et non accidat uno eodemque
tempore, quod impossibile est. Idcirco accidens ejus
inspicientes dicimus, necesse est Socratem sedere,
sed non simpliciter, sed tunc cum sedet. Et sicut
simpliciter Aethiopem dicere esse candidum falsum
<pb n="0514D"/>
est, verum tamen est in aliquo esse candidum (In
oculis enim et dentibus illi candor inest), ita quoque
falsum est Socratem ex necessitate sedere simpliciter.
Verum autem est hanc necessitatem in aliquo quodam
ponere, et non simpliciter praedicari, ut dicamus tunc
cum sedet. Quemadmodum enim in sole dicimus,
quoniam solem moveri necesse est simpliciter, si ita
dicamus, Socratem sedere necesse est, falsum est.
Sin vero marmoreum Socratem dicamus, quoniam
marmoreum Socratem sedere necesse est, si fortasse
sedens formatus sit, verum est, et simpliciter de tali
Socrate necessitas poterit praedicari. De ipso autem
Socrate simpliciter talis necessitas non dicitur. Neque
enim fieri potest ut Socrates ex necessitate sedeat
<pb n="0515A"/>
nisi fortasse cum sedet, tunc enim cum sedet, quoniam
sedet et non potest non sedere, ex necessitate
sedet alioqui simpliciter et non ex necessitate sedet,
sed contingenter. Potest enim surgere. Quod autem
ex necessitate simpliciter est, illam non potest permutare
necessitatem, ut quoniam simpliciter solem
moveri necesse est, sol stare nulla ratione potest.
Hoc igitur Aristoteles dicit, omne quod est quando
est, et omne quod non est, quando non est, esse
cum conditione et non esse, necesse est, sed non sine
conditione aut esse aut non esse simpliciter. Haec
enim solis illis necessitatibus attributa sunt quaecunque
nullius potentiae aut cognationis ad opposita
sunt, ut sol ad quietem, vel ignis ad frigus. Neque
enim idem est, inquit, Aristoteles, ex necessitate
<pb n="0515B"/>
esse aliquid quando est in conditione, vel non esse
quando non est, et simpliciter dicere omnia ex necessitate
esse, vel non esse. Illud enim conditio verum
fecit, in hoc simplicitatis natura efficit veritatem.
Similiter autem, inquit, et in eo quod non est, idem
est. Non enim omne quod non est, non esse necesse
est, sed tunc cum non est, tunc non esse necesse
est, et hoc in conditione rursus, non simpliciter.
Duabus igitur his necessitatibus demonstratis, una
scilicet conditionali, altera simplici. Rursus ad contradictionem
de futuro contingentique revertitur.</p>
          </div3>
<div3>
            <head>Et in contradictione eadem ratio est. Esse quidem ...</head>
<p> <hi>Et in contradictione eadem ratio est. Esse quidem
vel non esse omne, necesse est, et futurum esse vel non.
Non tamen dividentem dicere alterum necessarium.
Dico autem ut necesse est quidem esse futurum bellum
<pb n="0515C"/>
navale cras, vel non futurum esse, sed non necesse est
futurum esse cras bellum navale, vel non futurum esse.
Futurum autem vel esse vel non esse necesse est.</hi> </p>
<p>Planissime quae sententia haberetur de contingentibus
propositionibus et futuris exposuit dicens: In
his quidem totam contradictionem dictam unam
quamlibet partem veram habere, alteram falsam, sed
non ut aliquis dividat atque respondeat. Hanc quidem
ex necessitate esse veram, illam vero ex necessitate
alteram falsam, ut in eo quod dicimus, sol hodie
occidet, sol hodie non occidet, facillime in his aliquis
dividens dicit, quoniam solem hodie occidere,
ex necessitate verum est, non occidere, ex necessitate
falsum. Ita sese habet divinorum corporum ratio
et natura, ut in his nulla cognatio sit ad opposita,
<pb n="0515D"/>
atque ideo vel quod sunt, ex necessitate sunt, vel
quod non sunt, ex necessitate non sunt. Ea vero
quae in generatione et corruptione sunt, non ita sunt,
habent enim hoc ipso quod et gignuntur et corrumpuntur
ad opposita cognationem, atque ideo in his
non est unam partem contradictionis assumere, et
eam necessario esse praedicare, et rursus aliam necessario
non esse proponere, quamvis totius contradictionis
una quaelibet pars vera sit, altera falsa,
sed incognitae et indefinitae, et non nobis. Verum
quia natura ipsarum rerum quae proponuntur dubitabilis
est, ut in ea propositione quae est, Socrates
hodie lecturus est, Socrates hodie lecturus non est,
totius quidem contradictionis una vere est, altera
<pb n="0516A"/>
falsa, aut enim lecturus est, aut non lecturus, et hoc
confuse et in tota oratione perspectum. Sed nullus
potest dividere et respondere, quoniam vera est et lecturum
eum esse, vel certe quoniam vera est non eum
esse lecturum. Hoc autem non quod audientes de futuro
nesciamus, sed quod eadem res et esse possit et
non esse. Alioqui si ex nostra scientia hoc eveniret,
et non ex ipsarum rerum variabili et indefinito proventu,
illa rursus impossibilitas contingeret, ut omnia
necessitas administraret. Non enim propter scientiam
nostram quod ex necessitate est, eventurum est.
Sed etiamsi nos nesciamus, erit tamen ejus rei eventus
constitutus, et indubitanter illam rem futuram
esse necesse est. Ergo quoniam hoc fieri nequit, et
sunt quaedam quae non ex necessitate proveniant, sed
<pb n="0516B"/>
contingenter, in his quanquam totius contradictionis
in qualibet ejus parte veritas inveniatur aut falsitas,
non tamen ut aliquis dividat et dicat hanc quidem
veram esse, illam vero falsam, quod hujusmodi monstravit
exemplo. Cras enim bellum navale fieri, aut
non fieri necesse est, non tamen ex necessitate fiet
cras, aut necessitate cras non fiet. Ut possit aliquis
dividere et praedicare dicens, eras fiet, ut hoc vere
dicat, et ita ex definito contingat, vel rursus cras non
fiet, et hoc eodem modo proveniat, hoc fieri non potest,
sed tantum indefinite quaecunque una pars contradictionis
vera est, altera falsa, sed quae evenerit.
Eventus autem ipsorum indiscretus est, et illud
enim et illud poterit evenire. Hoc autem idcirco est
quoniam non est ex antiquioribus quibusdam causis
<pb n="0516C"/>
pendens rerum eventus. Ut quaedam quodammodo
necessitatis catena sit, sed potius haec ex nostro arbitrio
et libera voluntate sunt, in quibus est nulla
necessitas. Quod si, inquit, similiter orationes verae
sunt quemadmodum et res, hoc sumpsit a Platone,
qui dixit similiter se habere orationes rebus, et cognatas
quodammodo esse in ipsa significatione, ut si
sint res impermutabiles et ratione stabili permanentes,
oratio quoque de his vera esset et necessaria. Sin
vero esset res quae varietate naturae nunquam perpetuo
permaneret, in orationibus quoque fixa veritas
non esset, et nulla per hujusmodi orationes demonstratio
proveniret. Hoc ergo sumens Aristoteles ut
optime dictum, sic ait:</p>
          </div3>
<div3>
            <head>Quare quoniam orationes similiter verae sunt, quemadmodum ...</head>
<p> <hi>Quare quoniam orationes similiter verae sunt, quemadmodum
<pb n="0516D"/>
et res, manifestum est quoniam quaecunque
sic se habent, ut utrumlibet sint, et contraria ipsorum
contingere possint, necesse est similiter se habere
et contradictionem. Quod contingit in his quae
non semper sunt, et non semper non sunt.</hi> </p>
<p>Quoniam, inquit, orationes similiter sese habent
quemadmodum et res manifestum est, quoniam quaecunque
res ita sunt ut utrumlibet sint et contraria
ipsorum contingere possint, necesse est contradictionem
ita se habere, quae de illius naturae instabilibus
atque indefinitis rebus est. Quod si res sint dubitabiles
et indefinito variabilique proventu, contradictio
quoque quae de his rebus fit, variabili et indefinito
proventu sit. Quae autem essent hujusmodi res,
<pb n="0517A"/>
quarum eventus varius indefinitusque constaret, planissime
demonstravit dicens, quod contingit in his
quae non semper sunt et non semper non sunt. Ea
enim sunt in quibus contingit utrumlibet, quae neque
semper sunt (possunt enim corrumpi), neque semper
non sunt, possunt enim generari et fieri. Haec enim
sunt quae habent ad opposita cognationem, sicut in
ipsa propria substantia rerum ipsarum eventus docet.
Nam esse et non esse oppositum est. Quod autem
non fuit, et generatur, et fit, ex eo quod non fuit
est. Habuit igitur in hoc ad esse et non esse, id est
ad opposita cognationem. Sin vero idem ipsum quod
est corrumpatur, ex eo quod fuit non erit. Habebit
igitur rursus ad opposita cognationem. Quare sicut
harum quae sunt in generatione et corruptione rerum
<pb n="0517B"/>
proventus indefinitus est, ita quoque et contradictionum
partes, quanquam in tota contradictione una
vera sit, altera falsa. Indefinitum enim et indiscretum
est, quae una harum vera sit, quae altera
falsa.</p>
          </div3>
<div3>
            <head>Horum enim necesse est alteram partem contradictionis ...</head>
<p> <hi>Horum enim necesse est alteram partem contradictionis
veram esse vel falsam. Nam tamen hoc vel illud,
sed utrumlibet, et magis quidem alteram veram, non
tamen jam veram vel falsam. Quare manifestum est
quoniam non est necesse omnis affirmationis et negationis
oppositarum hanc quidem veram, illam vero
falsam esse.</hi> </p>
<p>Docuit supra nos in his quae utrumlibet sunt rebus
contradictionis unam partem non esse definite veram,
falsam vero alteram definite, nunc a frequentiori et
<pb n="0517C"/>
a rariori argumentum trahit. Supra namque monstravit
esse quasdam res quae frequentius quidem
contingant, non tamen interclusum sit, ut et opposita
aliquando contingant. Contingit enim ut rarius
infrequentiusque contingant. Ergo si in his quaecunque
in pluribus eveniunt, non necesse est unam veram
esse, alteram falsam. Idcirco quoniam quicunque
dixerit hominem in senecta canescere, et hoc ex
necessitate esse protulerit, mentietur. Potest enim
et canescere. Si in his ergo non est definite una
vera, altera falsa, in quibus una res frequentius evenit,
rarius altera, multo minus in his in quibus oppositorum
eventus aequalis est, et verum est quidem
dicere, quoniam hoc contingit frequentius, non tamen
<pb n="0517D"/>
omnino, quoniam ita contingit, idcirco, licet
<pb n="0518A"/>
rarius, non contingit oppositum. Quod si neque in his
quae in pluribus praedicantur, una definite vera est,
altera falsa, et multo minus in his quorum aequaliter
indiscretus eventus est, manifestum est in futuris et
contingentibus propositionibus non esse veram unam,
alteram falsam. Hoc enim in principio, ut monstraret
validissima argumentatione, contendit.</p>
          </div3>
<div3>
            <head>Neque enim quemadmodum in his quae sunt, sic se ...</head>
<p> <hi>Neque enim quemadmodum in his quae sunt, sic se
res habet etiam in his quae non sunt, possibilibus
tamen esse vel non esse, sed quemadmodum dictum
est.</hi> </p>
<p>Ad divisionem temporum in principio factam totam
revocat quaestionem. Ait enim eas prius propositiones
quae fierent, aut in praesenti, aut in futuro,
aut in praeterito praedicari, et eas quidem quae de
<pb n="0518B"/>
praeterito vel praesenti dicerentur, definitam veritatem
vel falsitatem habere, sive in sempiternis et
divinis rebus dicerentur, sive in nascentibus et morientibus,
in quibus utrumlibet contingeret, ut haberent
ad opposita cognationem, in futuris vero, si de
divinis quidem rebus aliquis et immutabilibus loqueretur,
eodem modo unam veram definite, alteram
falsam esse definite. Non enim habent hujusmodi
naturae ad opposita cognationem. In his autem quae
in generatione et corruptione essent de futuro praedicatis
vel affirmative vel negative, non eumdem
esse modum veritatis definite, sed totius quidem
contradictionis unam partem veram esse, alteram
falsam, definite autem unam veram, definite alteram
falsam, minime. Nunc autem non utraque tempora
<pb n="0518C"/>
posuit, praesens scilicet et praeteritum. Sed tantum
praesens; dixit enim: Neque enim quemadmodum in
his quae sunt, id est in his quae praesentia. Quod vero
ait in his quae non sunt, possibilibus tamen esse, de
futuris loquitur, quae cum non sint tamen esse possunt.
Non enim sic se habet in praesenti praedicta
propositio, quemadmodum in futuro in his scilicet
quae utrumlibet sunt, et in generatione et corruptione
consistunt. In illis enim, id est, praesentibus et praeteritis
definite una vera est, altera falsa. In his vero,
id est futuris et contingentibus, veritas et falsitas
propositionum nulla definitione constringitur. Sed
quoniam de futuris propositionibus Aristotelicam
sententiam, quantum facultas fuit, diligenter expressimus,
<pb n="0518D"/>
prolixitatem voluminis terminemus.
</p>
          </div3>
        </div2>
      </div1>

<div1>
        <head>LIBER QUARTUS.</head>

<pb n="0517"/>
<p>
          <pb n="0517D"/>Est siquidem libri hujus, qui de Interpretatione
apud Latinos, apud Graecos vero <foreign xml:lang="greek">Περὶ ἐρμηνείας</foreign> inscribitur,
obscura oratione series, obscuris adjecta
sententiis, atque ideo non hanc magnis expedissem
voluminibus, nisi etiam nihil labori concedens, quam
possem planissime quod in prima editione altitudinis
et subtilitatis omiseram, secunda commentatione
complerem. Sed danda et prolixitati venia, et operis
longitudo libri obscuritate pensanda est. Sunt tamen
gradus apud nos satisfacientes lectoris et diligentiae
<pb n="0518D"/>
et studio, cupientis facillime magna cognoscere. Hujus
enim libri post has geminas commentationes
quoddam breviarium faciemus, ita ut in quibusdam
et fere in omnibus Aristotelis ipsius verbis utamur,
tantum quod ille brevitate dixit obscure, nos aliquibus
additis dulciorem seriem adjectione faciamus,
ut quasi inter textus brevitatem, commentationisque
diffusionem, medius ingrediatur stylus, diffuse dicta
colligens, et angustissime scripta diffundens, atque
haec posterius. Nunc vero quoniam ab Aristotele supra
<pb n="0519A"/>
monstratum est, in futuro contingentium propositionum
veritatem et falsitatem non stabili neque
definita ratione esse divisam, et quidquid supra latissima
disputatione complexa est, nunc ejus haec intentio
est, ut categoricarum propositionum numerum
tradat, quaecunque cum diffinito vel infinito nomine
simpliciter fiunt. Primo enim volumine dictum
est nomen esse, ut homo; infinitum nomen vero,
ut non homo. Praedicativae autem et categoricae propositiones
sunt quae duobus tantum simplicibus terminis
constant. Hae, sive cum finito nomine sunt, ut
est, homo ambulat, sive cum nomine infinito, ut est,
non homo ambulat. Harum igitur propositionum categoricarum
atque simplicium tradere numerum
contendit, quaecunque fiunt adjectione nominis infiniti.
<pb n="0519B"/>
Sed quoniam propositiones omnes aut secundum
qualitatem differunt, aut secundum quantitatem.
Secundum qualitatem quod haec quidem affirmativa
est, illa vero negativa. Secundum quantitatem vero,
quod haec quidem plura complectitur, illa vero pauca,
secundum quam differentiam hae propositiones, quae
dicuntur, homo ambulat, et rursus, non homo ambulat,
a se differunt, aut secundum quantitatem, aut
secundum qualitatem. Nam quod dico, homo ambulat,
qualitatem quamdam substantiae, id est hominem
ambulare designat, et rem definitam atque substantiam,
quae unam speciem ambulabilem esse pronuntiat.
Quod autem dico, non homo ambulat, hominem
quidem rem definitam tollo, innumerabilia vero significo,
quare illa quidem quae dicit, homo ambulat
<pb n="0519C"/>
secundum qualitatem, quae vero non homo ambulat
videbitur secundum quantitatem potius discrepare.
An certe illud magis est verius, ut quod dico, homo
ambulat, homo simplex nomen quasi affirmationi est
proximum, quod vero dico, non homo ambulat, non
homo infinitum nomen negationi videtur esse consimile.
Sed affirmatio et negatio secundum qualitatem
differunt. Haec autem affirmationi sunt negationique
consimilia. Qualitate igitur potius quam nulla discrepant
quantitate. An magis illud est verius, quod
quemadmodum se habet propositio quae dicit, Socrates
ambulat, ad eam quae dicit, quidam homo ambulat. Ita
sese habet homo ambulat, ad eam quae dicit, non homo
ambulat. Propositio namque quae est quidam homo
ambulat, si plures ambulant, necesse est ut vera sit.
<pb n="0519D"/>
Si autem plures ambulent, ut Socrates ambulet non est
necesse. Possunt enim plures ambulare, et Socrates
non ambulare. Sed cum plures ambulant, quidam
homo ambulat, hoc autem ideo evenit. Quia quod dicimus,
quidam homo ambulat, particularitatem jungimus
universalitati, id est homini, et si qui sub
ipsa universalitate sunt, id est sub homine ambulantes
sunt, eam quae dicit quidam homo ambulat
veram esse necesse est. At vero cum dicitur, Socrates
ambulat, quoniam Socrates circa unius cujusdam
proprietatem est. Nisi ipse Socrates ambulaverit,
quanquam omnes homines ambulent, non est verum
dicere Socrates ambulat. Sicut ergo quidam homo
ambulat, definite verum est, si plures ambulant. Non
<pb n="0520A"/>
autem Socrates ambulat, quamvis plures ambulent,
nisi ipse Socrates ambulet, sic etiam in eo quod est
homo et non homo, qui dicit homo ambulat, dicit
quoniam quoddam animal ambulat, et hoc nomine
et qualitate determinat, dicens, homo ambulat. Qui
vero dicit non homo ambulat, non quidem omnia subruit,
sed hominem tantum. Caetera vero animalia
ambulabilia esse pronuntiat. Ergo sive equus, sive
bos, sive leo ambulat, verum est, non homo ambulat,
sed non est verum homo ambulat, si non homo
ipse ambulet. Quare quemadmodum se habet quidam
homo ambulat, ad Socratem ambulat. Quod illic si
plures homines ambularent, verum erat, quidam
homo ambulat. Non etiam Socrates ambulat, nisi
ipse Socrates ambularet, ita quoque in eo quod est,
<pb n="0520B"/>
homo ambulat, et non homo ambulat, dici potest.
Nam si plures qui sunt non homines ambulent, verum
est dicere, quoniam non homo ambulat, non
autem verum est dicere quoniam homo ambulat, nisi
ipse homo ambulet, secundum definitionem ergo potius
et proprietatem videntur discrepare, quam secundum
aliquam totam quantitatem, vel partem
quantitatis, vel rursus secundum aliquam qualitatem.
Nam sicut posterius demonstrabitur ea quae dicit,
non homo ambulat, affirmatio potius quam negatio
est, atque haec hactenus praedixisse sufficiat.</p>
<div2>
          <head>DE ENUNTIATIONIBUS INFINITIS.</head>

<div3>
            <head>Quoniam autem est affirmatio de aliquo significans ...</head>
<p> <hi>Quoniam autem est affirmatio de aliquo significans
aliquid, hoc autem est vel nomen vel innominatum.
Unum autem oportet esse, et de uno, id quod est in
<pb n="0520C"/>
affirmatione. Nomen autem dictum est, et innominatum
prius, non homo enim nomen quidem non dico, sed
nomen infinitum. Unum enim significat quodammodo
infinitum nomen. Quemadmodum et non currit, non
verbum dico, sed infinitum. Erit omnis affirmatio et
negatio, vel ex nomine et verbo, vel ex infinito nomine
et verbo. Praeter verbum autem nulla affirmatio vel negatio
est, est enim, vel erit, vel fuit, vel fit, vel quaecunque
alia hujusmodi verba, ex his sunt quae sunt posita,
consignificant enim tempus. Quare prima erit affirmatio
et negatio, est homo, non est homo, deinde, est non
homo, non est non homo. Rursus, est omnis homo, non
est omnis homo, est omnis non homo, non est omnis
non homo, et in extrinsecus temporibus eadem est ratio.</hi> </p>
<p>In secundo (ut arbitror) libro praediximus omnem
<pb n="0520D"/>
enuntiationem simplicem, id est, praedicativam ex
subjecto et praedicato consistere. Quorum semper
praedicatio aut verbum esset, aut quod idem posset,
tanquam si verbi dictio poneretur, ut cum dicimus,
homo ambulat, verbum ponitur; cum vero dicimus,
homo rationalis, subaudiatur hic verbum est, ut totus
intellectus sit homo rationabilis est. Quocirca necesse
est aut verbum semper esse praedicatum, aut quod fit
verbo consimile, idemque in enuntiationibus possit.
Quod vero subjectum esset, aut omnino nomen esset,
aut quod vice nominis fungeretur. Quocirca illud
maxime colligendum est, omne in categorica propositione
subjectum, esse nomen, omne vero praedicatum,
verbum. Sed quoniam cum de nomine loqueretur,
<pb n="0521A"/>
aliud quoddam nomen introduxit, ut simpliciter
quidem et per se nomen non esset, infinitum tamen
nomen vocaretur, id quod cum negativa particula
profertur. Omnis autem propositio ex nominis subjectione
consistit. Est autem categorica propositio
quae aliquid de aliquo praedicat vel negat, et de quo
praedicat quidem nomen est. Quandoque in nomine
infinitum etiam nomen dicitur, necesse est semper
categoricam propositionem aut nomen habere subjectum,
aut illud quod infinitum dicitur. Infinitum
vero nomen est quod ipse nunc innominatum vocat.
Omnis ergo propositio praedicativa in duas dividitur
species: aut enim ex infinito nomine subjectum est,
aut ex simplici et finito. Ex infinito quidem quemadmodum
cum dico, non homo ambulat, ex finito autem
<pb n="0521B"/>
et simplici, ut homo ambulat. Hujus autem quae
ex finito et simplici est, species sunt duae, quae aut
universale nomen subjicit, ut homo ambulat, aut
singulare, ut Socrates ambulat. Quare ita fit divisio.
Omnium enuntiationum simplicium, quae duobus terminis
constant, aliae sunt ex infinito nomine subjecto,
aliae vero ex finito et simplici. Earum quae simplex
habent subjectum, aliae sunt quae universale simplex
subjiciunt, aliae quae singulare. Supra vero docuit
quae sint differentiae propositionum, simplex nomen
in subjecto ponentium. Quod aliae sunt universales,
aliae sunt particulares, aliae sunt indefinitae, et secundum
quantitatem quidem hoc modo differunt. Secundum
qualitatem vero, quod aliae affirmativae sunt,
aliae negativae. Idem quoque in his propositionibus
<pb n="0521C"/>
quae ex infinito nomine subjecto enuntiantur. Aliae
namque earum indefinitae sunt, aliae definitae. Definitarum
aliae sunt universales, aliae particulares, hic
quoque secundum quantitatem, nec minus secundum
qualitatem eaedem infinitorum quoque nominum, in
propositionibus differentiae sunt. Dicimus enim alias
esse affirmativas, alias negativas; subjecta vero descriptio
docet, quae sint affirmativae simplices, et quae
sunt negativae, et rursus quae sunt affirmativae ex infinito
nomine, et quae negativae, easque omnes in
propriis determinationibus adjunximus, nec minus
etiam indefinitas in utraque specie propositionum
posuimus, singulare habentibus subjectum, simplicibus
propositionibus rejectis. Sunt enim infinitae propositiones
simplices hae: homo ambulat, homo non
<pb n="0521D"/>
ambulat; contra eas vero divisae secundum nomen
infinitum hae: non homo ambulat, non homo non
ambulat; universales ex simplici subjecto nomine sunt
hae: omnis homo ambulat, nullus homo ambulat.
Contra has vero divisae ex infinito nomine universales:
omnis non homo ambulat, nullus non homo ambulat.
Rursus particulares ex simplici nomine subjecto
sunt hae: quidam homo ambulat, quidam homo
non ambulat. Rursus particulares contra has divisae
ex infinito nomine subjecto sunt hae: quidam non
homo ambulat, quidam non homo non ambulat. Hoc
autem subjecta descriptione declaratur.</p>
<p>Indefinitae ex simplici nomine subjecto.</p>
<p>Homo ambulat Homo non ambulat</p>
<p>
              <pb n="0522A"/>Indefinitae ex infinito nomine subjecto.</p>
<p>Non homo ambulat Non homo non ambulat</p>
<p>Universales ex simplici nomine subjecto.</p>
<p>Omnis homo ambulat Nullus homo ambulat.</p>
<p>Universales ex infinito nomine subjecto.</p>
<p>Omnis non homo ambulat Nullus non homo ambulat</p>
<p>Particulares ex simplici nomine subjecto.</p>
<p>Quidam homo ambulat Quidam homo non ambulat</p>
<p>Particulares ex infinito nomine subjecto.</p>
<p>Quidam non homo amb. Quidam non homo non amb.</p>
<p>Haec ergo partiens, et de propositionibus ex duobus
terminis constitutis faciens propositionem, inquit
omnes ex subjecto fieri nomine propositiones, et eas
tantum ad divisionem sumit quae ex infinito nomine,
et finito nomine fiunt, faciens hujusmodi divisionem
principalem, ut sit: Propositionum aliae sunt ex finito
nomine, aliae ex finito. Oportuerat quidem volentem
<pb n="0522B"/>
cuncta partiri ad differentias propositionum non solum
infinita sumere nomina, sed etiam verba. Sed quoniam
noverat nomen quidem infinitum conservare
propositionem quam invenisset, ut si in affirmativa
diceretur, affirmativam servaret enuntiationem, ut est
non homo ambulat. Si negativa, negativam servaret
enuntiationem, negativa autem est, ut est non homo
ambulat. Verba vero quae sunt infinita juncta in propositione
non affirmationem, sed perficere negationem,
idcirco de his reticuit. Quod hae magis quae ex
verbo infinito sunt ad unam qualitatem pertinent
propositionis, id est ad negativam. Semper enim fit
ex infinito verbo negatio. Haec igitur colligens ait.
Quoniam autem est de aliquo subjecto affirmatio
significans aliquid, id est praedicans, hoc est quoniam
<pb n="0522C"/>
omnis propositio est ex subjecto et praedicato, quod
autem subjectum est, vel nomen, vel innominatum.
Innominatum autem est quod propositum nomen subruit,
ut est non homo. Nomen enim quod est homo
differt nominis infiniti privatione, quod est non homo,
atque ideo et innominatum vocavit. Qualis autem
debeat esse propositio de qua tractat, ostendi dicens,
unum autem oportet esse et de uno hoc quod est in
affirmatione, id est ex duobus terminis propositionem
oportere consistere. Commemorat quoque quid sit
innominatum se supra dixisse, quoniam quod dicimus
non homo, nomen quidem Aristoteles non diceret,
sed quod nomen simpliciter non vocaret, hoc addito
infinito nomen diceret infinitum, idcirco quoniam
unum quidem significat, sed infinitum, nomen enim
<pb n="0522D"/>
quod ipsam significationem ejus quod dicimus homo
tollit, id est non homo, unum est, et unam per se
significationem subripiens. Multa sunt quae intelligentium
sensibus relinquuntur, commemorat etiam quoniam,
non currit verbum superius infinitum vocavit,
et non simpliciter verbum. Quoniam ergo aliquid de
aliquo affirmatio est, hoc autem quod subjectum est,
aut nomen esse oportet, aut innominatum, id est infinitum
nomen. Duplex propositionis species invenitur.
Omnis enim affirmatio vel ex finito nomine est
et verbo, vel ex infinito nomine et verbo, eodem
quoque modo et negatio. Neque enim reperietur unquam
ulla affirmatio, cujus negatio inveniri non
possit. Quod si duplex est species affirmationum,
<pb n="0523A"/>
duplex quoque est species negationum, illud quoque
commemorat quod supra jam dixit. Nam licet ex
nomine et verbo, et rursus ex eo quod non est nomen,
sed infinitum nomen, et verbo fit affirmatio et
negatio praedicativa, id est categorica, ut autem sit
praeter verbum ulla affirmatio atque negatio, aut praeter
id quod idem significet verbum vel in subauditione,
vel aliquo alio modo, fieri non potest. Ponit
quoque verba quae pene in omnibus propositionibus,
aut ipsa cadant, aut quae idem valeant. Est enim,
inquit, vel erit, vel fuit, vel quaecunque alia consignificant
tempus, verba sunt, ut doceri ex his possumus
quae ante posita sunt, atque concessa, cum
diffinitio verborum, daretur, verba esse quae consignificarent
tempus. Quare si haec consignificant
<pb n="0523B"/>
tempus, non est dubium quin verba sint; sed praeter
haec aut praeter idem valentia, nulla propositio est.
Recte igitur dictum est praeter verba praedicativam
propositionem non posse constitui. Juste tamen aliquis
quaestionem videatur opponere, cur jam dixerit
praeter verbum enuntiationes nulla ratione posse
constitui, nunc idem repetit, quasi nihil de hoc antea
praedixisset, sed superfluum videri non debet. Quoniam
enim finitum nomen cum negativa particula,
nomen est infinitum, idcirco putaretur fortasse negatio
esse, quod dicimus non homo. Quod si haec est
negatio, homo est affirmatio. Ne in hunc ergo quisquam
laberetur errorem, hoc dixit, et congrue repetivit,
quoniam praeter verbum enuntiatio esse non
potest, tanquam si diceret, nemo arbitretur infinitum
<pb n="0523C"/>
nomen esse negationem, nec nomen affirmationem.
Praeter verbum enim affirmatio et negatio nulla
potest unquam ratione constitui. In hoc illud quoque
notaverat quod verbum infinitum et negationem
significaret, et infinitum verbum. Id enim quod dicimus
non ambulat et infinitum verbum est, et negatio,
sed per se quidem si dicatur simplex sine aliquibus
aliis adjectionibus infinitum verbum est. Sin
vero cum nomine aut cum infinito nomine proferatur,
non jam verbum infinitum, sed negatio accipitur,
ut non, negativa particula, juncta cum ambulat
infinitum verbum efficiat non ambulat, sed in propositione
quae est homo non ambulat, hominem non
ambulare designat, atque ideo ait subjecta quidem
in propositionibus posse esse vel nomina, vel infinita
<pb n="0523D"/>
nomina, praedicata vero praeter verba esse non
posse. Nam sive in affirmationibus quis ponat, id verbum
sine dubio praedicavit, sive in negationibus, est
non infinitum verbum, sed tantum verbum, cui addita
non particula totam qualitatem propositionis
ex affirmativa in negativam commutat. Quare recte
nullam differentiam propositionum de infinitis verbis
fecit. Infinita enim verba tunc sunt infinita, cum sola
sunt. Si vero cum infinito nomine jungantur aut
finito nomine, non infinita verba jam sunt, sed
finita. Cum negatione tamen in tota propositione
intelliguntur. Si ergo, quemadmodum Stoici volunt,
ad nomina negationes ponentur, ut esset non
homo ambulat negatio, ambiguum esse posset, cum
<pb n="0524A"/>
dicimus non homo, an infinitum nomen esset, an
vero finitum cum negatione conjunctum. Sed quoniam
Aristoteli placet verbis negationes oportere
conjungi, infinita magis verba ambigui intellectus
sunt, an infinita videantur, an cum negatione finita.
Atque ideo ita discernitur sumptum cum nomine
infinitum verbum negatio fit et negativa propositio,
ut est, homo non ambulat. Per se vero dictum infinitum
verbum est, ut non ambulat. Atque ideo hic
solam differentiam nominum et infinitorum nominum
in propositionibus dedit, non etiam infinitorum
verborum, idcirco quod de conjunctis loquebatur,
scilicet de nominibus vel infinitis nominibus atque
verbis. In qua conjunctione id quod per se infinitum
verbum dicitur, negatio est. Neque enim oportet sicut
<pb n="0524B"/>
omnis propositio aut ex finito nomine aut ex infinito
constat, id quoque aut ex finito verbo, aut ex
infinito constare. Infinitum enim verbum in propositionibus
non est, sed quoties aliquid (ut dictum est)
tale per se ponitur, finitum quidem verbum est, sed
illi conjuncta negatio totam propositionem privat ac
destruit, et verbum quidem infinitum junctum nominibus
negationem ut faciat necesse est, nomen vero
infinitum junctum verbo non necesse est ut faciat
negationem. Quod enim dicimus non homo ambulat,
affirmatio, non negatio est. Ergo quoniam affirmationem
oportet aliquid de aliquo significare, nomen
autem infinitum est aliquid, quoties dicimus, non
homo ambulat, ambulationem, id est aliquid de non
homine, id est de aliquo praedicamus. Sed si dicamus
<pb n="0524C"/>
non ambulat, non potius de aliquo praedicamus
aliquid, sed ab aliquo tollimus. Qui enim dicit homo
non ambulat, ambulationem ab homine tollit, non
de homine praedicat. Quare negatio potius quam affirmatio
est. Si enim affirmatio esset, id est si verbum
esset infinitum, aliquid de aliquo praedicaret.
Nunc autem aliquid ab aliquo tollit. Non est igitur
verbum infinitum, sed potius negatio, quoties in tota
sumitur propositione. Numerum vero propositionum,
quas nos supra quoque descripsimus, ipse subjecit,
et infinitas quidem prius, post vero contrajacentes;
quod si quis ad illa revertitur vel hic intendit animum,
in quo vel nostra vel Aristotelis dispositio discrepet,
diligenter agnoscit. Nos enim et contrarias
proposuimus et subcontrarias. Aristoteles vero solum
<pb n="0524D"/>
contradictorie sibimet contrajacentes oppositasque
proposuit; sed Aristoteles non solum in praesenti tempore
easdem propositionum dicit esse differentias
quas proposuit, sed etiam in aliis quoque duobus
temporibus quae extrinsecus sunt: extrinsecus autem
tempora vocat quae praeter praesens sunt, praeteritum
scilicet et futurum.</p>
          </div3>
<div3>
            <head>Quando autem est tertium adjacens praedicatur, dupliciter ...</head>
<p> <hi>Quando autem est tertium adjacens praedicatur, dupliciter
tunc dicuntur oppositiones. Dico autem, ut est
justus homo. Est tertium dico adjacere nomen vel verbum
in affirmatione. Quare quatuor erunt istae, quarum
duae quidem ad affirmationem et negationem sese
habebunt secundum consequentiam, ut privationes, duae
vero minime. Dico autem quoniam est, aut justo adjacebit,
<pb n="0525A"/>
aut non justo. Quare etiam negatio. Quatuor
ergo erunt. Intelligimus vero quod dicitur ex iis quae
subscripta sunt, est justus homo. Hujus negatio, non
est justus homo. Est non justus homo. Hujus negatio,
non est non justus homo. Est enim hoc loco et non est,
justo et non justo adjacet. Haec igitur, quemadmodum
in resolutoriis dictum est, sic sunt disposita.</hi> </p>
<p>Quod autem dicitur perobscurum est et expositum
a pluribus incurate, quorum cum judicio competenti
enumerabo sententias. Postquam de his propositionibus
expedivit, quae duobus constiterant terminis,
et subjectum habuerant aut nomen, aut (ut ipse
ait) innominatum, id est infinitum nomen. Nunc ad
eas transit in quibus est tertium adjacens praedicatur
uno subjecto duobus praedicatis, ut in eo quod
<pb n="0525B"/>
dicimus, homo justus est, homo subjectum est, et
justus et est, utraque praedicantur. Ergo in hoc duo
sunt praedicata, unum vero subjectum, et fortasse
aliquis inquirat cur ita dixerit. Quando autem est
tertium adjacens praedicatur, non enim tertium praedicatur,
sed secundum. Duo enim sunt quae praedicantur,
unum vero subjectum est. Sed non ita dictum
est quasi est in propositione quae dicit, homo
justus est, tertium praedicaretur. Sed quoniam adjacet
tertium et praedicatur, ergo quod dicitur tertium,
ad adjacere refertur; etenim in ea ipsa propositione
quae dicit, homo justus est, est tertium adjacet,
praedicatum autem jam non tertium, sed secundum.
Ergo tertium numeratum adjacet, secundum vero numeratum
praedicatur, hoc est igitur quod ait. Quando
<pb n="0525C"/>
est tertium adjacens praedicatur, non quoniam tertium
praedicatur, sed praedicatur tertium adjacens,
id est tertio loco. Facit igitur nunc in his propositionibus
considerationem in quibus est tertium adjacens
est, secundum praedicatum, et sicut in his in
quibus tantum praedicatur est, non etiam adjacens
praedicabitur, ut homo est de subjecto considerationem
fecit, quot modis subjectum sumptum differentias
faceret propositionum. Aut enim nomen dicebat
esse subjectum, aut infinitum nomen. Ita hic nunc de
praedicato loquitur, et de praedicati differentiis tractat.
In his enim propositionibus in quibus est tertium
adjacens praedicatur, sumptum praedicatum alias nomen,
alias infinitum nomen facit differentias propositionum.
Praedicatum autem dico in ea propositione
<pb n="0525D"/>
quae proponit, homo justus est, justus, hoc enim
praedicatum de homine est, est autem non praedicatur.
Sed tertium adjacens praedicatur, id est secundo
loco, et adjacens justo, tertium vero in tota propositione
praedicatur, non quasi quaedam pars totius
<pb n="0526A"/>
propositionis. Sed potius demonstratio qualitatis,
hoc enim quod dicimus est, non constituit propositionem
totam, sed qualis sit, id est quoniam est affirmativa
demonstrat, atque ideo non dixit tertium
praedicatur tantum, sed tertium adjacens praedicatur.
Non enim positum est tertium praedicatur solum. Sed
adjacens tertium secundo loco, et (quemadmodum
dictum est) accidenter praedicatur. Potest autem et
sic intelligi, idcirco dixisse Aristotelem est in his
tertium adjacens praedicari, quoniam possit aliquoties
et per se praedicari, ut si quis dicat Socrates
philosophus est, ut propositio haec hoc sentiat: Socrates
philosophus vivit. Est enim pro vivit positum est.
Si quis ergo sic dicat, duo inveniuntur subjecta. Est
vero solum praedicatur, non etiam adjacens. Quod
<pb n="0526B"/>
enim dicimus Socrates philosophus, utraque subjecta
sunt. Est enim praedicatur solum; si quis autem
dicat sic: Socrates philosophus est, ut non jam Socratem
philosophum esse atque vivere, sed Socratem
philosophari et philosophum esse enuntiatione significet,
tunc invenitur unum subjectum et duo praedicata.
Socrates enim subjectum est, philosophus
autem et est praedicata, quorum philosophus quidem
principaliter praedicatur. Est autem adjacens nomini,
quod est philosophus, et ipsum praedicatur,
sed non simpliciter praedicatur, sed adjacens.
Sunt autem aliae propositiones hoc modo: Socrates
in Lycaeo disputat. Et sunt hae ex tribus terminis.
Sed de hac interim propositionum natura
nihil tractat, sed de his solum in quibus est tertium
<pb n="0526C"/>
adjacens praedicatur, ut est homo justus est,
sed de his duas quidem oppositiones. Quocirca recte
duae oppositiones quatuor propositionum sunt. Hoc
autem hujusmodi est. Quando est tertium adjacens
praedicatur, quod principaliter praedicatur aut nomen
erit, aut infinitum nomen. Et haec aut affirmative
praedicanda sunt, aut negative. Quocirca simplicis
nominis affirmatio et simplicis nominis negatio,
una est oppositio, et duae propositiones. Finitum autem
et infinitum hic non subjectum, sed sumitur
praedicatum, ut in eo quod est, homo justus est, justus
praedicatur, hoc autem nomen erit, aut infinitum
nomen. Fiunt ergo ex his duae affirmationes et negationes,
homo justus est, homo est non justus, non
est non justus homo, non est justus homo. Atque
<pb n="0526D"/>
hoc quidem in indefinitis. Posterius autem monstrabitur
hoc etiam in his esse, quae determinationem habent
universalitatis vel particularitatis. Nunc autem
horum ordo subjectus numerum oppositionemque
declarat.
<list>
<item>
<pb n="0525"/>Affirmatio simplex. Negatio simplex.</item>
<item>Homo justus est. Oppositio una. Homo justus non est.</item>
<item>Affirmatio ex infinito. Negatio ex infinito.</item>
<item>Homo non justus est. Oppositio una. Homo non justus non est.</item>
              </list>

<pb n="0525D"/>
Simplices in supraposita descriptione propositiones
vocavi, in quibus nomen praedicatur, ut homo justus
est, homo justus non est. Ex infinitis autem in quibus
nomen infinitum principaliter praedicatur, ut homo
non justus est, homo non justus non est. Sive
<pb n="0526D"/>
est primo praedicatur sive postea, idem est. Nec hoc
turbet quod Aristoteles est, primum dixit, nos vero
postremum; sed idem est, fiunt igitur oppositiones
duae, propositiones vero quatuor, et hae quatuor propositiones
ex senario propositionum numero ad pauciora
<pb n="0527A"/>
reductae sunt. Si enim simplices et ex duobus
terminis fuissent, hoc modo essent, homo est, homo
non est, justus est, justus non est, non justus est, non
justus non est, et essent hae sex propositiones. Posset
quidem adjici hoc etiam, ut de infinito nomine subjecto
fierent propositiones, ut est, non homo est, non
homo non est. Sed de his posterius dicit. Nunc autem
sex illae simplices in quatuor reductae sunt, idcirco
quod res simplices junctae naturaliter redeunt pauciores.
Conjunctio enim ipsa numerum minuit, ut si
sint decem res, et singulae singulis jungantur, ut binae
fiant, quinarius numerus conjunctionis redit. Ita enim
hoc modo sex erant propositiones (ut supra docui)
quae et simpliciter dicerentur, sed hae astrictae sunt et
conjunctione diminutae sunt. Nam quod proposuerunt
<pb n="0527B"/>
istae quatuor, homo est, homo non est, justus est,
justus non est. Hae conjunctiones in duas reductae sunt,
junctus enim homo cum justo duas propositiones fecerunt,
homo justus est, homo justus non est. Rursus
ad eumdem ipsum hominem infinitum cum praedicatur.
Aliae duae propositiones ex infinito praedicato
rationabiliter oriuntur, homo non justus est, homo
non justus non est, quarum duae oppositiones sunt,
propositiones vero quatuor. Ita igitur ex sex propositionibus,
id est homo, non est homo, est justus, non
est justus est non justus, non est non justus. Quae
cum sint sex propositiones, tres tantum habent oppositiones,
homo justo et homo non justo subjectus
quatuor solas propositiones fecit, duplicem vero oppositionem.
Qui vero dixerunt numerosiores fieri propositiones
<pb n="0527C"/>
ex his in quibus est adjacens praedicatur,
quam ex his quae duobus terminis constarent, illos
non intellexisse rerum naturam manifestum est, quae
ita fert, ut semper ex pluribus simplicibus rariores
redeant res paucioresque conjunctae. Ait igitur in his
in quibus est tertium adjacens praedicatur, ut hoc
quod ait tertium non ad praedicationem referatur potius
quam ad ordinem, ut ipse distinxit dicens: Dico
autem ut est justus homo, est tertium dico adjacere
nomen vel verbum in affirmatione, non, inquit, tertium
praedicari. Sed adjacere tertium, sed ad ordinem
scilicet, non ad praedicationem refert ut tertium
quidem adjaceret. Adjacens autem praedicaretur, id
est non simpliciter praedicaretur. Neque enim superius
est terminatum, ut in propositione, est, sit terminus.
<pb n="0527D"/>
Atque ideo si quis resolvere praepositiones
velit in suis terminis, ille non resolvit in est. Sed in
eo quod est homo et justus, et erunt duo termini subjectus
quidem, homo, praedicatus vero, justus. Est
autem quod adjacens praedicatur et tertium adjacens
non in terminis, sed in qualitate potius propositionis
(ut dictum est) accipitur. Nomen autem vel verbum
ait est propter hanc causam, tertium enim nomen
adjacere dixit est, ut doceret prima duo esse,
homo scilicet et justus, idcirco autem ait nomen vel
verbum, quoniam verba quoque nomina sunt. Hoc
autem prius dixit dicens, ipsa quidem secundum se
dicta verba nomina sunt. Postquam igitur dixit, quid
vellet ostendere per id quod ait, est tertium adjacens
<pb n="0528A"/>
praedicatur. Quoniam quantum ad ordinem non ad
praedicationem refertur, subter exposuit quot fierent
propositiones dicens: Quare quatuor istae erunt?
Dixit autem in his quatuor communem accidentiam,
quam paulo post diligenter exponam. Quod autem
accidit hoc est: Cum sint quatuor propositiones,
quas positurus est, duae ipsarum sese ad affirmationem
et negationem ita habebunt secundum consequentiam,
ut privationes, duae vero minime. Sed
hanc in his propositionibus accidentiam paulo post
demonstrabo. Nunc autem illud respiciamus, quemadmodum
ipsae quatuor fieri propositiones dicat. Ait
enim, Dico autem quoniam est aut justo adjacebit, aut
non justo. Fiet enim duplex propositio. Si aut justo
aut non justo est adjacet hoc modo, est justus homo,
<pb n="0528B"/>
est non justus homo. Quare, inquit, si est affirmativo
modo positum, nunc quidem cum justo, nunc autem
cum non justo geminas fecit propositiones scilicet affirmativas,
idem quoque est cum negatione conjunctum,
id est non, geminas quoque facit negationes,
eas scilicet quae sunt, non est homo justus, non est
homo non justus; hoc est autem quod ait: Dico autem
quoniam est, aut justo aut non justo adjacebit.
Si enim adjacet justo, facit hanc affirmationem, est
justus homo; si adjacet non justo, facit hanc affirmationem,
est non justus homo. Quare etiam negatio
juncta cum est idem facit. Haec igitur negatio quae
est non, copulata justo et non justo, duas faciet negationes
contra eas, quas supra diximus, propositiones.
Si enim addatur justo, talem facit negationem,
<pb n="0528C"/>
non est justus homo, si non justo, non est non justus
homo. Hoc autem cur evenit, quoniam est et non est
justo, et non justo adjacet, est cum justo et non justo
duas faciens propositiones. Non est iterum negatio cum
justo et non justo alias duas negationes. Ex quibus
quatuor duae oppositiones sunt, ut ait supra. Quando
est tertium adjacens praedicatur, dupliciter dicuntur
oppositiones. Quare sensus sese totus hoc modo
habet: Sed quoniam est quoque alia descriptio loci quae
sic dicit: Dico autem quoniam est aut homini adjacebit,
aut non homini, quare et negatio; quatuor ergo
propositiones erunt. Intelligimus autem quod diximus
ex his quae subscripta sunt. Est justus homo, hujus
negatio, non est justus homo. Est non justus homo,
hujus negatio, non est non justus homo, est enim
<pb n="0528D"/>
hoc loco et non est, homini et non homini adjacet,
turbabat expositores, et dubitabant quid hoc esset
quod cum supra dixisset: Dico autem quoniam est
aut homini adjacebit, aut non homini, in eorum
exemplo et dispositione est non apposuit homini, aut
non homini, sed justo non justo dicens. Intelligimus
vero quod dicitur ex iis quae subscripta sunt, est justus
homo, hujus negatio, non est justus homo. Est
non justus homo, hujus negatio, non est non justus
homo, et postquam justo et non justo est et non est
apposuit quod ante non dixit, sed ad hominem et non
hominem est adjacere proposuit. Postea infert: Est
autem hoc loco homini adjacet, et non homini, qui
posuerat justo et non justo, est et non est adjacere.
<pb n="0529A"/>
Unde Alexander quoque dicit scripturae esse culpam,
non philosophi recte dicentis, et emendandam esse
scripturam, sed non eum oportuit confundi, si pro
homine et non homine justum et non justum intulit.
Haec enim exempla sunt potius quam propositionum
necessitas, quod enim dixit est homini et non homini
adjacere ita sumpsit, tanquam si homo praedicaretur,
ut in eo quod est Socrates homo est, vel rursus
Socrates non homo est. Ergo volens sumere quodcunque
praedicatum, nunc quidem simplex, nunc autem
infinitum, intulit justum et non justum indifferenter
habens, an homo et non homo praedicaretur,
an justus et non justus, solum in praedicato alias sumeretur
nomen, alias infinitum nomen. Non ergo
oportuit Alexandrum conturbari. Aliosque in hac
<pb n="0529B"/>
scriptione in qua nos philosophus exercere voluit,
sicut Porphyrium, et Herminum non turbabat, qui
dicunt exempla hic esse finiti praedicati et infiniti, in
quibus quod liber praedicatum sit, aeque accipi oportere,
vel sic cum dixisset homini et non homini adjacere,
est et non est, album et non album, postea
intulisset sufficeret. Hoc enim et illud praedicatum,
alias finitum, alias infinitum sumere in quibuscunque
nominibus aeque oportet, et quod homini ait et non
homini adjacere est, et postea intulit justo et non
justo, et subjecit hominem, non ita putandum est
tanquam de subjectis, id est homine, et non homine
loqui voluerit, et postea per errorem intulerit in praedicato
justo et non justo, sed potius ipsum homini et
non homini ita sumpsit, tanquam in aliquo praedicaretur,
<pb n="0529C"/>
ut sicut dictum est, Socrates homo est, Socrates
non homo est, hic ergo homo et non homo praedicatur.
Rursus si quis dicat homo justus est, homo
non justus est, nihil differt. Eodem enim modo
praedicatum in una propositione simplex sumptum
est. In altera infinitum, velut si dicam nix alba est,
nix non alba est, eodem modo, non ergo culpanda
est scriptura quae cum prius proposuisset homini et
non homini adjacere est justum et non justum intulit.
Nihil enim interest sive justum aut non justum praedicetur,
sive homo aut non homo, dummodo praedicationem
alias infinitam, alias sumat finitam, tunc
cum est tertium adjacens praedicatur. Exercere igitur
intelligentiam nostram actionemque philosophus
voluit rerum omnium solertissimus, non scriptura
<pb n="0529D"/>
falsa confundere; quando autem ea quae supra
dixit colligens ait: Est enim hoc loco, et non est,
homini adjacet, hoc sentit, quoniam in hac propositione,
quae dicit, homo justus est, quam supra proposuerat;
justus de homine praedicatur. Est autem
adjacens justo adjacebit et homini, et in ea quae dicit,
homo justus non est, quoniam justus praedicatur
de homine, non est autem adjacet. Non est ergo homini
quoque adjacebit. Hoc enim est, quod ait, est
enim hoc loco et non est homini adjacet. Nam si justus
praedicatur de homine, est autem et non est adjacet
justo, et homini quoque adjacebit, ut dictum
est. Hanc quoque scripturam emendandam esse
Alexander opinatur, faciendumque esse hoc modo,
<pb n="0530A"/>
sicut prius quoque exposuimus: Est enim hoc loco
et non est, justo et non justo adjacet. Sed ordo quidem
totius sententiae diligenter expositus est, sive
illa scriptio sit, sive illa, neutra enim mutanda est.
Et una quidem plus habet exercitii, altera vero facilitatis,
sed ad unam intelligentiam utraque perveniunt.
Restat igitur ut quod ait: Quare idcirco quatuor
istae erunt, quarum quidem duae ad affirmationem
sese habent secundum consequentiam, ut privationes,
duae vero minime, diligentius exponamus.
Locus enim magna brevitate constrictus est, et nimia
subtilitate ac obscuritate difficilis, et hunc quidem in
prima editione hujus operis transcurrentes exposuimus,
atque in eo brevissimam, ut in aliis quoque dedimus
expositionem. Nunc autem quid in se sensus
<pb n="0530B"/>
habeat veri, quidve hac brevitate latitet, quantum
facultas suppetit, nos ipsi patefaciemus, et quantum
valet animum lector intendat. Cui si forte paulo obscuriora
videntur, rerum imputet difficultati, si vero
planiora quam putaverit, suo gratiam debebit acumini.
Sed prius quid de hoc loco Herminus arbitretur,
quam possibiliter expediam. Ait Herminus tribus
modis cum infinito nomine propositiones posse proferri,
aut enim infinitum subjectum habent, ut non
homo justus est, aut infinitum praedicatum, ut homo
non justus est, aut infinitum subjectum et infinitum
praedicatum, ut non homo non justus est. Harum igitur,
inquit, quaecunque ad praedicatum terminum habent
nomen infinitum, similes sunt his quae aliquam
denuntiant privationem. Denuntiant autem privationem
<pb n="0530C"/>
hae quae dicunt, homo injustus est, homo injustus
non est; ergo istiusmodi, quae proponunt,
homo injustus est, homo justus non est. Illae,
inquit, consentiunt quae sunt ex infinito praedicato,
ut ea quae est homo non justus est,
homo non justus non est. Idem enim est, inquit,
esse hominem injustum, quod hominem non justum.
Illae vero quae habent aut subjectum infinitum,
ut est, non homo justus est, aut utraque infinita, ut
est, non homo non justus est, non consentiunt ad
privatoriam propositionem, quae est homo injustus
est. Nulla enim similitudo est ejus propositionis quae
est, non homo justus est, et ejus quae dicit, homo injustus
est. Nec vero ejus quae proponit non homo non
justus est, et ejus quae enuntiat, homo injustus non
<pb n="0530D"/>
est. Namque illae quae infinitum nomen habent in praedicatione,
hae privatoriis consentiunt. Illae vero propositiones
quae aut subjectum habent infinitum, aut
utraque infinita, privatoriis longe diversae sunt. Sed
hic Herminus longe a toto intellectum et ratione sententiae
discrepans has interposuit, quae aut ex utrisque
infinitis, aut ex subjecto fierent infinito. Quod autem
esset quod ait secundum consequentiam, vel quae
duae haberent se secundum consequentiam ut privationes,
quae vero non exponent nihil planum fecii, et
sensus nihilo magis ante expositionem Hermini quam
post expositionem obscurum est. Nos autem Porphyrium
sequentes, eique doctissimo viro consentientes
hoc dicimus, esse quatuor propositiones, quarum duae
<pb n="0531A"/>
quidem ex finitis nominibus sunt, duae vero ex infinitis
nominibus praedicatis. Sunt autem ex finitis nominibus
hoc modo, affirmatio, est justus homo, negatio,
non est justus homo. Ex infinitis vero nominibus
praedicatis, affirmatio est quae dicit, est non
justus homo, negatio quae proponit, non est non
justus homo. Sed has ex infinitis nominibus praedicatis
propositiones in reliquo sermone infinitas vocabimus,
ut affirmatio infinita sit in hac expositione,
ea quae dicit, est non justus homo, negatio infinita,
ea quae dicit, non est non justus homo, ut quod dicturi
eramus propositionem ex infinito nomine praedicato,
hanc infinitam nominemus, illas autem duas
quae nullum nomen habent infinitum, nec subjectum
nec praedicatum, simplices vocemus. Sunt ergo simplices
<pb n="0531B"/>
propositiones hae, est homo justus, non est
homo justus. Privatorias autem propositiones voco
quaecunque habent privationem. Privatoriae autem
sunt hoc modo, est injustus homo, haec enim justitia
subjectum privat, et rursus non est injustus homo,
haec rursus injustitia subjectum privat. Ergo cum
sint duae propositiones simplices, una affirmativa altera
negativa, et sint aliae duae privatoriae, earum
<pb n="0532A"/>
quoque una affirmativa, altera negativa, nec non
etiam sint aliae duae infinitae, affirmativa rursus et
negativa, dico quoniam quemadmodum se privatoriae
propositiones, affirmatio scilicet et negatio, ad affirmationes
et negationes simplices habuerint, sic se
habebunt et quae sunt infinitae ad easdem ipsas simplices,
id est secundum consequentiam; quod autem
dico tale est, disponantur prius duae simplices, id est
affirmatio quae dicit, est justus homo, et rursus negatio
quae dicit, non est justus homo. Sub his autem
disponantur privatoriae, sub affirmatione quidem
simplici privatoria negativa, sub negativa simplici affirmativa
privatoria, ut sub ea quae dicit, est homo
justus, ponatur quae dicit non est homo injustus, et
sub ea quae dicit non est homo justus, ponatur ea
<pb n="0532B"/>
quae proponit est homo injustus. Rursus sub privatoriis
disponantur infinitae, sub affirmatione affirmatio,
sub negatione negatio. Sub affirmatione quidem privatoria,
quae dicit est injustus homo, disponatur affirmativa
infinita, est non justus homo; sub negativa
vero privatoria quae dicit non est injustus homo, ponatur
negativa infinita, quae dicit, non est non justus
homo. Hoc autem subjecta descriptio docet:</p>
<p>
              <pb n="0531B"/>Affirmatio: Est justus homo. Simplices. Non est justus homo. Negatio.</p>
<p>Negatio. Non est justus homo. Privatoriae. Est justus homo. Affirmatio.</p>
<p>Negatio. Non est non justus homo. Infinitae. Est non justus homo. Affirmatio.</p>
<p>His igitur ita dispositis dico quoniam quemadmodum
se habent privatoriae, id est, affirmatio et negatio,
quae dicunt est injustus homo, non est injustus homo,
<pb n="0531C"/>
ad simplices quae proponunt est justus homo, non
est justus homo, secundum consequentiam sic se
habebunt etiam infinitae propositiones affirmatio et
negatio, hae scilicet quae sunt, est non justus homo,
non est non justus homo, ad easdem simplices quae
sunt, est justus homo, non est justus homo. Videamus
quae sit simplicium et privatoriarum consequentia,
ut utrum se sic habeant infinitae ad simplices,
quemadmodum se habent privatoriae ad easdem simplices,
cognoscamus. Dispositae igitur sunt in primo
quidem ordine simplices propositiones, affirmatio
simplex quae dicit, est justus homo, et negatio simplex
quae dicit, non est justus homo. Sub his, id est
sub affirmatione simplici, duae negationes, una privatoria
quae est non est injustus homo, et altera
<pb n="0531D"/>
infinita quae est non est injustus homo. Sub negatione
vero simplici quae dicit, non est justus homo,
duae affirmationes, una privatoria quae dicit, est injustus
homo, altera infinita quae dicit, est non justus
homo. Illud quoque in descriptione videndum est
quod angulariter se affirmationes negationesque respiciunt,
nam affirmatio quae est simplex, est justus
homo, angulariter se contra utrasque respicit affirmationes,
infinitam scilicet et privatoriam, quae sunt,
est non justus homo, est injustus homo. Rursus negatio
simplex quae est, non est justus homo, angulariter
respicit duas negationes, infinitam scilicet et
privatoriam, et in veritate simplicem affirmationem
privatoriam negatio sequitur, nam si verum est dicere
quoniam est justus homo, verum est dicere
<pb n="0532B"/>
quoniam non est injustus homo, nam qui justus est
homo, non est injustus homo. Sequitur ergo affirmationem
simplicem privatoria negatio, ut si vera
<pb n="0532C"/>
fuerit affirmatio simplex, vera quoque sit negatio privatoria,
et affirmationis simplicis veritatem negationis
privatoriae veritas consequatur. At vero non
econverso est, neque enim affirmatio simplex negationem
sequitur privatoriam. Nam si verum est dicere,
quoniam non est injustus homo, non omnino verum
est dicere quoniam est justus homo. Potest
enim vere de equo dici quoniam equus non est injustus
homo, neque enim omnino homo est. Et ideo
nec injustus homo est, sed non potest dici de equo,
quoniam equus est justus homo; ita ergo veritatem
privatoriae negationis non sequitur veritas simplicis
affirmationis, atque ideo nec continua propositio
hinc et conjuncta proponi proferrique potest. Non
enim vera propositio est si quis dicat, si non est
<pb n="0532D"/>
injustus homo, est justus homo, de equo enim verum
est (ut dictum est) quia non est injustus homo,
non tamen verum est esse justum hominem equum.
Quare negationem privatoriam simplex affirmatio
non sequitur. Monstratum est igitur quoniam affirmationem
simplicem negatio privatoria sequeretur,
negationem vero privatoriam simplex affirmatio non
sequeretur. Rursus videamus et in opposita parte
qualis sit consequentia, in diversa enim parte affirmationem
quidem privatoriam sequitur negatio simplex,
negationem vero simplicem affirmatio privatoria
non sequitur. Nam si verum est dicere quoniam
est injustus homo, verum est dicere quoniam non est
justus homo, qui enim injustus est, justus non est, et
affirmativae privatoriae, ejus scilicet quae dicit, est
<pb n="0533A"/>
injustus homo, veritatem sequitur negativa simplex
quae est, non est justus homo, hoc autem non convertitur.
Neque enim simplicem negativam sequitur
privatoria affirmativa. Nam si verum est dicere quoniam
non est justus homo, non est omnino verum
quoniam est injustus homo, de equo enim verum est
dicere quoniam equus non est justus homo, nam qui
omnino homo non est, nec justus homo est. Sed
non de eodem equo potest dici vere quoniam equus
est injustus homo, nam qui homo non est, nec injustus
homo esse potest. Quare veritatem negativae
simplicis non sequitur veritas privatoriae affirmationis,
veritatem autem affirmationis privatoriae sequitur
ex necessitate veritas simplicis negativae. Quocirca
monstratum est hoc in utrisque, quoniam affirmationem
<pb n="0533B"/>
quidem simplicem sequeretur negatio
privatoria, negationem vero privatoriam non sequitur
affirmatio simplex. Rursus affirmationem privatoriam
sequitur negatio simplex, negationem simplicem
non sequitur affirmatio privatoria. His ergo
ita positis de infinitis privatoriisque tractemus. Privatoriae
namque et infinitae affirmationes affirmationibus,
negationes consentiunt negationibus hoc
modo. Affirmatio enim privatoria quae dicit, est injustus
homo, consentit infinitae affirmationi, quae
dicit non est justus homo, idem enim significant
utraeque privatoria affirmatio et infinita affirmatio,
et quanquam in aliqua sermonis prolatione discrepent,
tamen significatione nil discrepant, nisi tantum
quod quem illa injustum ponit, id est privatoria
<pb n="0533C"/>
haec ponit esse non justum, et rursus negatio privatoria
quae est, non est injustus homo, consentit
atque concordat ei negationi quae est infinita, non
est non justus homo. Hae quoque, id est negationes
quod sibi in consequentia consentiunt manifestum
est. Sequitur autem simplicem affirmationem ea
quae dicit, est justus homo, privatoria negatio quae
dicit, non est injustus homo, sequitur ergo eadem
ipsam simplicem affirmationem infinita negatio,
id est eam quae dicit est justus homo, ea quae proponit
non est non justus homo. Nam sibi privatoria
negatio et infinita consentiunt, si eam sequitur privatoria
negatio, eamdem quoque infinita negatio
consequitur, sed affirmationem simplicem quae proponit
est justus homo, privatoria negatio sequitur
<pb n="0533D"/>
quae dicit, non est injustus homo. Quare sequitur
etiam eamdem simplicem affirmationem quae enuntiat
est justus homo, infinita negatio quae dicit, non
est non justus homo. Rursus e diversa parte idem
evenit, quoniam affirmationem privatoriam quae dicit,
est injustus homo, sequebatur negativa simplex
quae proponit non est justus homo. Sequitur quoque
infinitam affirmationem quae dicit, est non justus
homo, simplex negatio quae proponit, non est justus
homo, nam si privatoria affirmatio et infinita consentiunt,
quae propositio sequitur privatoriam, eadem
sequitur infinitam. Sed privatoriam affirmationem,
quae dicit, est injustus homo, sequitur simplex
negatio, quae proponit, non est justus homo, sed
<pb n="0534A"/>
privatoria affirmatio et infinita affirmatio idem significant,
sibique consentiunt. Sequitur ergo simplex negatio
quae est, non est justus homo, infinitam affirmationem
quae dicit, est non justus homo, sed hoc
econverso non evenit. Nunc enim demonstratum
est quod simplicem affirmationem sequeretur infinita
negatio, et simplex negatio veritatem infinitae affirmationis
sequeretur, sed non est conversio, ut rursus infinitam
negationem sequatur finita affirmatio, et simplicem
negationem infinita rursus affirmatio consequatur.
Nam si idem privatoria negatio quae est, non est
injustus homo, et infinita negatio significant, quae est
non est non justus homo, quoniam affirmatio simplex
quae dicit est justus homo, non sequitur privatoriam
negationem quae est, non est justus homo, ut supra
<pb n="0534B"/>
monstravimus, eadem ipsa simplex affirmatio quae
proponit, est justus homo, non sequitur infinitam
negationem quae enuntiat, non est non justus homo.
Rursus in parte altera si affirmatio privatoria quae
proponit est injustus homo, idem significat cum infinita
affirmatione, quae dicit, est non justus homo:
privatoria autem affirmatio quae proponit est injustus
homo, non sequebatur simplicem negationem,
quae dicit non est justus homo, nec eamdem quoque
simplicem negationem quae proponit non est justus
homo, sequitur indefinita affirmatio quae dicit, est
non justus homo. Sed quanquam hic ratio consequentiae
et necessitas monstret, nos tamen id quod
demonstravimus ratione, exemplis quoque doceamus.
Dico enim affirmationem simplicem quae dicit est justus
<pb n="0534C"/>
homo, sequi infinitam negationem quae dicit, non
est non justus homo, sicut eamdem quoque simplicem
affirmationem sequebatur privatoria negatio,
quae proponit non est injustus homo, nam si verum
est dicere quoniam est justus homo, verum quoque
de eodem est dicere quoniam non est non justus
homo. Nam qui justus est, non est non justus, sicut
verum erat dicere, quoniam idem qui justus est,
non est injustus, quare simplicem affirmationem sequitur
infinita negatio, sicut eamdem quoque simplicem
privatoria negatio sequebatur. Sed hoc non
convertitur, neque statim verum est, quoniam non
est non justus homo eumdem esse justum, equus
enim non est non justus homo, neque enim omnino
homo est. Quod autem omnino homo non est, non
<pb n="0534D"/>
poterit esse homo non justus, sed de equo, de quo
verum est dicere quoniam non est non justus homo,
non est de eo verum dicere quoniam est justus
homo. Sicut et de eodem equo verum esset dicere
privatoriam negationem quae proponit, non est injustus
homo. Haec enim poterat etiam de equo dici,
nec erat verum quoniam sequeretur hanc, id est
privatoriam negationem simplex affirmatio quae dicit,
est justus homo. Quare non sequitur infinitam
negationem quae est, non est non justus homo simplex
affirmatio quae proponit, est justus homo, sicut
nec illam quidem quae consentit infinitae negationi,
id est privatoriam negationem quae proponit, non
est injustus homo, ea quae dicit, est justus homo
<pb n="0535A"/>
simplex affirmatio sequebatur. Concludenti igitur
dicendum est quoniam affirmationem quidem simplicem
sequitur infinita negatio, sicut eam privatoria
sequebatur. Infinitam vero negationem non sequitur
simplex affirmatio, sicut nec negationem privatoriam
sequebatur. Rursus in parte altera idem
econverso evenit. Affirmationem enim infinitam sequitur
negatio simplex, sicut privatoriam quoque affirmationem
eadem simplex negatio sequebatur; nam
qui est non justus homo, ille ex necessitate non est
justus, sicut etiam qui est injustus homo, ille ex necessitate
non est justus homo. At vero si verum est
dicere quoniam non est justus homo, non omnino
necesse est illum esse non justum hominem. Equus
enim non est justus homo, nam qui omnino homo
<pb n="0535B"/>
non est, nec justus homo esse potest, sed nullus de
eodem dicere potest quoniam equus est non justus
homo; quod enim homo non est, nec non justus
homo esse potest, sicut etiam cum diceremus, non
est justus homo, non sequebatur privatoria affirmatio
quae dicit, est injustus homo, equus namque non
est justus homo, sed de eodem equo nemo dicit quoniam
est injustus homo. Iterum igitur concludenti
dicendum est affirmationem infinitam sequi simplicem
negationem, sicut affirmatio quoque privatoria
sequebatur, sed non convertitur. Neque enim sequitur
simplicem negationem infinita affirmatio, sicut
eam nec privatoria affirmatio sequebatur. Sic ergo
cum sint quatuor propositiones, duae simplices, duae
infinitae sunt, quarum quatuor duae simplices sunt,
<pb n="0535C"/>
est justus homo, non est justus homo, duae vero infinitae,
est non justus homo, non est non justus
homo. Et harum quatuor duae quidem, id est negatio
infinita et negatio simplex, sequuntur duas, id est
negatio infinita simplicem affirmationem, ea quae
dicit, non est non justus homo, eam quae dicit est
justus homo, affirmationem vero infinitam sequitur
negatio simplex. Affirmationem enim infinitam quae
dicit, est non justus homo, sequitur ea quae proponit,
non est justus homo negativa simplex, duae vero
aliae, id est affirmatio simplex et affirmatio infinita,
non sequuntur negationem infinitam et simplicem
negationem. Hoc autem etiam in privatoriis evenit,
ut affirmatio privatoria non sequatur simplicem negationem,
cum illa simplex negatio sequatur, et rursus
<pb n="0535D"/>
negatio privatoria sequatur affirmationem simplicem,
cum simplex affirmatio non sequatur privatoriam
negationem. Recte igitur dictum est, harum
quatuor, id est duarum simplicium propositionum
et duarum infinitarum, duas duabus esse consequentes,
et habere quamdam consequentiam ad alias,
sicut infinita negatio et simplex negatio sequuntur
simplicem affirmationem et infinitam affirmationem,
sicut privationes quoque, nam et privatoria negatio
sequebatur simplicem affirmationem, et simplex negatio
sequebatur privatoriam affirmationem. Ergo
duae habent consequentiam, id est infinita negatio et
simplex negatio ad simplicem et infinitam affirmationes,
sicut privationes quoque, namque et privationes
<pb n="0536A"/>
similiter sunt, ut saepe supra monstravi, duae
vero minime habent consequentiam. Neque enim
negativam infinitam simplex sequitur affirmativa,
aut infinita affirmativa simplicem negativam sequitur,
sicut in privationibus quoque fuit. In privationibus
namque nec affirmatio simplex privatoriam negationem
sequebatur, nec simplicem negationem
privatoria affirmatio consecuta est. Sensus ergo hujusmodi
est: Quatuor istae erunt, id est quatuor
propositiones, ex quibus duplicem fieri oppositionem
dixerat, quatuor autem istae sunt duae simplices, affirmativa,
est justus homo, negativa, non est justus
homo, et duae infinitae, affirmativa, est non justus
homo, negativa, non est non justus homo. Quarum,
inquit, duae, negativa scilicet infinita et negativa
<pb n="0536B"/>
simplex, sic se habebunt ad affirmationem et negationum
secundum consequentiam, id est ita alias
duas affirmationes, simplicem et infinitam, ipsae duae
negationes sequuntur, ut eas privationes sequebantur.
Duae vero minime, id est simplex affirmatio et
infinita affirmatio, non sese habebunt secundum
consequentiam, ipsae duae affirmationes ad duas negationes,
infinitam scilicet et simplicem, quas non
sequebantur, sicut nec dudum has negationes privatoriae
quoque affirmationes secutae sunt. Quod vero
ait secundum consequentiam ad affirmationem et
negationem, non ita intelligendum est, quasi una sit
affirmatio aut una negatio. Sed quoniam in quatuor
propositionibus, in quibus duae quidem affirmationes
erunt, duae vero negationes, affirmationes simplex
<pb n="0536C"/>
quidem est justus homo, infinita autem est non justus
homo, negationes autem simplex quidem, non
est justus homo, infinita autem, non est non justus
homo. Quoniam affirmationes duas simplicem quidem,
est justus homo, infinitam autem, est non justus
homo, duae negationes sequebantur, simplex
negatio quae est, non est justus homo, infinitam affirmationem
quae dicit, est non justus homo, et rursus
infinita negatio simplicem affirmationem sequebatur.
Quoniam ergo (ut dictum est) duas affirmationes
et simplicem et infinitam, duae negationes
simplex et infinita sequebantur, hoc autem et in privationibus
erat, idcirco dictum est ad affirmationem
et negationem secundum consequentiam sic se habere
harum quatuor propositionum duas, sicut etiam
<pb n="0536D"/>
se privationes haberent. Ad affirmationem autem et
negationem dixit, quod duas affirmationes duae negationes
consequerentur, duae vero minime, id est
duae affirmationes negationes duas non sequerentur,
neque enim sequebatur negationem infinitam
simplex affirmatio, aut simplicem negationem finita
affirmatio, sicut nec in privationibus erat, quod saepe
supra monstratum est. Ne quis autem nos arbitretur
de eodem genere propositionum dicere, sequi
negationes affirmationes. Neque enim dicimus negationem
simplicem sequi affirmationem simplicem.
Hoc enim impossibile est, nunquam enim sibi consentiunt
simplex affirmatio, simplexque negatio, nec
rursus infinita negatio, et infinita affirmatio, neque
<pb n="0537A"/>
enim fieri potest ut aut negatio quae dicit, non est
justus homo, affirmationi quae proponit, est justus
homo, consentiat, aut affirmatio quae dicit, est non
justus homo, consentiat negationi quae dicit, non
est non justus homo. Eam enim quae dicit, est justus
homo simplicem affirmationem sequitur privatoria
negatio quae dicit, non est injustus homo, sed
negativam inquiunt infinitam quae est, non est non
justus homo, non sequitur affirmativa simplex quae
dicit, est justus homo. Ergo quemadmodum negativa
privatoria quae est, non est injustus homo, sequitur
affirmativam simplicem quae dicit, est justus homo,
non eodem modo eadem simplex affirmatio, quae
dicit, est justus homo, sequitur infinitam negationem
quae dicit, non est non justus homo. Quibus
<pb n="0537B"/>
dicendum est non eos hanc consequentiam recte
intelligere, nec quidquam in hac hujusmodi propositionum
consequentia discrepare. Cur enim hoc non
notaverunt, quod non sequitur negationem infinitam
quae est, non est non justus homo, finita
affirmatio quae dicit, est justus homo? Nam hoc nihil
mirabile debet videri. Idcirco enim simplex affirmatio
quae dicit, est justus homo, non sequitur infinitam
negationem quae dicit, non est non justus homo,
quoniam nec antea privatoriam sequebatur. Neque
enim sequebatur eadem simplex affirmatio quae dicit,
est justus homo, privatoriam negationem, quae dicit
non est injustus homo, et ea causa est cur infinitam
quoque non sequitur. Infinita enim et privatoria (ut
supra saepe jam dictum est) sibi consentiunt. Quare
<pb n="0537C"/>
nulla est discrepantia, nam si simplex affirmatio
negationem privatoriam sequeretur, eodem quoque
modo infinitam negationem sequeretur, nunc autem
quoniam simplex affirmatio privatoriam negativam
non sequitur, nec infinitam quoque sequitur negativam.
Illi autem qui sumpserunt quoniam sequeretur
privatoria negatio simplicem affirmationem, et in
eadem consequentia discrepare dixerunt, quod simplex
affirmatio non sequeretur infinitam negationem,
non ita oportuit discrepantiam sumere, sed magis si
quemadmodum privatoria negatio sequeretur affirmationem
simplicem, sic infinita negatio non sequeretur
simplicem affirmationem, tunc in consequentia
discreparet, nunc autem nulla est omnino discrepantia.
Atque in hac quidem parte nihil omnino discrepant
<pb n="0537D"/>
atque discordant; videamus nunc in altera parte,
quam illi esse discrepantiam dicunt infinitarum consequentiae
et privatoriarum ad simplices, ut in ea
quoque si quid vere discrepent, videamus. Dicunt
enim affirmationi quidem privatoriae, quae dicit, est
injustus homo, consentientem esse et concordantem
simplicem negativam quae dicit, non est justus homo,
et sicut negatio privatoria sequitur simplicem affirmationem,
aiunt quoniam non ita sequitur simplicem
negationem quae dicit, non est justus homo, infinita
affirmatio quae dicit, est non justus homo. Haec enim
illam non sequitur. Quibus dicendum est rursus,
quoniam idcirco infinita affirmatio quae dicit, est non
justus homo, non sequitur simplicem negationem
<pb n="0538A"/>
quae proponit, non est justus homo, quoniam privatoria
affirmatio quae dicit, est injustus homo, non sequitur
simplicem negationem quae proponit, non est
justus homo. Quod si privatoria affirmatio sequeretur
simplicem negationem, sequeretur sine dubio
infinita quoque affirmatio eamdem simplicem negationem.
Nunc autem quoniam privatoria affirmatio
simplicem negationem non sequitur, nec infinita
affirmatio simplicem sequitur negationem, affirmatio
enim privatoria et affirmatio infinita sibimet consentiunt.
Illi vero qui discrepantiam ostendere voluerunt
infinitarum et privatoriarum consequentiae ad simplicem,
quod cum negatio simplex sequeretur affirmationem
privatoriam, non eodem modo affirmatio
infinita sequeretur simplicem negationem, non ita
<pb n="0538B"/>
oportuit colligi discrepantiam, sed potius, si quemadmodum
affirmativa privatoria quae dicit, est injustus
homo, non ita infinita affirmatio quae enuntiat, est
non justus homo, non sequeretur simplicem negationem
quae est, non est justus homo, tunc oportuerat
dicere aliquid discrepare consequentiam privatoriarum
et infinitarum ad simplices. Nunc autem cum
eodem modo privatoria affirmatio non sequatur simplicem
negationem, quo infinita affirmatio non sequitur
eamdem simplicem negationem, manifestum
est nullam esse in his discrepantiam, imo in omnibus
simillimam consequentiam, et illos nihil per hanc
rationem, quam volunt addere recte disserere, imo
potius majoribus obscuram sententiam obscuritatibus
implicare, sed potius ita intelligendum est, ut id
<pb n="0538C"/>
quod ait: Quarum duae quidem ad affirmationem et
negationem sese habebunt secundum consequentiam,
ut privationes, duae vero minime, ita accipiamus
tanquam si ita dixisset, quatuor propositionum duarum
simplicium, duarum vero infinitarum, duas
affirmationes, id est simplicem et infinitam, sequuntur
duae negationes, simplex et infinita scilicet, sicut
privationes quoque. In privationibus enim affirmativam
simplicem sequebatur privatoria negatio, et
simplex negatio privatoriam affirmationem, reliquae
vero duae, id est simplex affirmatio et infinita affirmatio,
nullam habent consequentiam ad negationes,
id est ad simplicem et infinitam, sicut nec privationes
quoque, nam affirmatio privatoria non sequebatur
negationem simplicem, nec simplex affirmatio privatoriam
<pb n="0538D"/>
negationem, ut dicamus hoc modo. Quare
quatuor istae erunt duae simplices, duae infinitae,
quarum, id est duarum simplicium et duarum infinitorum,
duae quidem, id est negationes simplex et
infinita ad duas affirmationes sequuntur, id est simplicem
et infinitam. Hoc est enim quod ait, ad affirmationem
et negationem sic se habebunt secundum
consequentiam, id est consequuntur negationes ad
eas quae sunt affirmationes, sicut in privationibus
quoque dicebatur, duae vero, id est affirmationes
simplex et infinita non habent se secundum consequentiam
ad duas negationes, id est simplicem et
infinitam, sicut privationes quoque se secundum consequentiam
non habebant, nam privatoriam negationem
<pb n="0539A"/>
non sequebatur affirmatio simplex, nec simplicem
negationem privatoria affirmatio. Est alia
quoque simplicior expositio, quam Alexander post
multas alias expositiones, in quibus animadvertit,
edidit hoc modo: Cum sint, inquit, quatuor propositiones,
quarum duae sunt infinitae, duae vero simplices,
duae, inquit, infinitae aequaliter se habent secundum
affirmationem et negationem ad privatorias, duae
vero simplices ad easdem privatorias se similiter
non habent hoc modo: Affirmativa enim infinita
consentit affirmativae privatoriae. Ea enim quae dicit
infinita affirmatio, est non justus homo, ei consentit
affirmationi privatoriae quae dicit, est injustus homo,
ea vero infinita negatio quae dicit, non est non justus
homo, privatoriae negationi consentit quae dicit, non est
<pb n="0539B"/>
injustus homo, atque hae quidem duae, id est infinita
affirmatio et infinita negatio, ita sese habent ad affirmationem
et negationem, ut privationes, id est eadem
affirmant vel negant, quae privationes affirmant vel negant,
duae vero minime, id est duae simplices, minime
ita se habent ad affirmationem et negationem sicut
privationes, nam omnino non contingit simplex affirmatio
privatoriam affirmationem. Ea enim quae dicit,
est justus homo, non consentit ei quae dicit, est injustus
homo, nec rursus negatio simplex privatoriae
negationi consentit. Ea enim quae dicit, non est justus
homo, quae est simplex negatio, plurimum dissidet
ab ea quae dicit, non est injustus homo, quae est privatoria
negatio; ergo cum sint quatuor, affirmatio
simplex et negatio simplex, affirmatio infinita et
<pb n="0539C"/>
negatio infinita, harum duae, id est affirmatio infinita
et negatio infinita, ita aliquid affirmant vel negant ut
privationes. Hoc est enim quod ait, ita sese habent
ad affirmationem et negationem, ut privationes, duae
vero minime. Neque enim ita affirmant et negant
duae simplices, sicut duae privatoriae, affirmatio
namque simplex ab affirmatione privatoria discrepat,
et rursus negatio simplex a negatione privatoria longe
dissidet atque discordat, sed haec (ut diximus) Alexandri
expositio est post multas alias simplicior, non tamen
repudianda, sed illa superior verior esse videtur,
quod Aristoteles ipse testatur, ait enim paulo
post: Haec igitur, quemadmodum in resolutoriis dictum
est, sic sunt disposita. Hanc enim consequentiam
quam supra in superiori expositione memoravi privatoriarum
<pb n="0539D"/>
et infinitarum ad simplices in primi libri
priorum resolutoriorum, quae <foreign xml:lang="greek">ἀναλυτικὰ</foreign> Graeci vocant,
fine disposuit; dicit autem Porphyrius fuisse quosdam
sui temporis, qui hunc exponerent locum, et
quoniam ab Hermino vel Aspasio vel Alexandro expositiones
singulas proferentes multa contraria, et
in expositionibus male ab illis editis dissidentia repererunt,
arbitratos fuisse librum hunc Aristotelis
ut dignum esset, exponi omnino non posse, multosque
illo tempore viros totam hujus libri praeteriisse
doctrinam, quod inexplicabilem putarent esse caliginem.
Nos autem brevissime hunc locum in prima
editione praeterivimus, sed quod illic pro intellectus
simplicitate breviter posuimus, hic omni latitudine
<pb n="0540A"/>
totam sententiae vim et prolixitatem digessimus,
quare quoniam superiore digne (ut mihi videtur)
expressimus, sequentis textus ordinem sententiamque
videamus</p>
          </div3>
<div3>
            <head>Similiter autem se nabent, et si universalis nominis ...</head>
<p> <hi>Similiter autem se nabent, et si universalis nominis
sit affirmatio, ut omnis est homo justus. Negatio, non
omnis est homo justus, omnis est homo non justus, non
omnis est homo non justus. Sed non similiter angulares
contingit veras esse, contingit autem aliquando.</hi> </p>
<p>De infinitis quaedam propositionibus praelocutus,
nunc de iis quae determinatae sunt secundum universalitatis
et particularitatis adjectionem dicit, quod
etiam ipsae similiter se habeant sicut illae quoque
quae sine nulla determinatione dicebantur, simplex
scilicet propositio atque infinita. Quod vero ait: Similiter
<pb n="0540B"/>
autem se habent et si universalis nominis
affirmatio sit, alii ita intellexerunt, ut quod ait, Similiter
referatur ad numerum propositionum et oppositionum.
Nam sicut in his quae infinitae sunt et
indeterminatae duae sunt oppositiones, una simplicis
negationis et simplicis affirmationis, altera infinitae
affirmationis et infinitae negationis. Quatuor autem
propositiones, quod supra jam dictum est, ita quoque
in iis quae determinationem secundum universalitatem
particularitatemque habent, quatuor fiunt propositiones
et oppositio duplex. Oppositio enim una
est universalis affirmationis simplicis, et particularis
negationis simplicis, ut est, omnis homo justus est,
non omnis homo justus est, et haec est quidem una
oppositio. Alia vero infinitae universalis affirmationis,
<pb n="0540C"/>
et infinitae particularis negationis, ut est, omnis
homo non justus est, non omnis homo non justus
est. Quare hic quoque cum duae sint oppositiones,
erunt sine dubio propositiones quatuor, sicut in his
de quibus supra dixerat, quae scilicet, determinatione
carebant. Alii vero qui Aristotelis animum penitus
inspexerint, non aiunt similiter solum se habere determinatas
propositiones, ad numerum oppositionum
et propositionum, sed etiam ad consequentiam, nam
quae est consequentia negationum ad affirmationes
in his propositionibus simplicibus et infinitis, quae
praeter determinationem dicuntur, eadem similitudo
habetur, et in iis quae cum determinatione proferuntur.
Sed quoniam non in omnibus omnia similia habent,
idcirco addidit notans, sed non similiter angulares
<pb n="0540D"/>
contingit esse veras, contingit autem aliquando.
Sensus autem hujusmodi est: Similiter, inquit, se
habent hae propositiones quae secundum determinationem
dicuntur infinitae ad simplices, et simplices
ad infinitas, quemadmodum illae quoque se habebant,
quae sine determinatione indefinitae dicebantur. Sed
habent quamdam dissimilitudinem, quod angulares
propositiones in iis quae cum determinatione dicuntur,
non eodem modo verae sunt, quomodo illae quae
sine determinatione proferebantur, vel infinitae vel
simplices. Videamus ergo prius an eadem in iis quae
determinatae sunt sit consequentia quae in iis est quae
indefinite proferuntur. Post videamus quae sit in angularibus
dissimilitudo; disponantur ergo non solum
<pb n="0541A"/>
hae quae simplices vel infinitae sunt, sed etiam quae
sunt privatoriae, et prius quidem disponantur hoc
modo: Simplex affirmatio simplexque negatio. Et hae
quidem indefinite, id est praeter universalitatis aut
particularitatis adjectionem, sub his, id est sub affirmatione
quidem simplici ponatur negatio privatoria,
sub negatione vero simplici affirmatio privatoria. Hae
quoque rursus indefinite; ponatur autem sub affirmatione
privatoria, et sub simplici negatione affirmatio
infinita. Sub privatoria autem negatione et simplici
affirmatione ponatur negativa infinita, et hae quoque
indefinite et indeterminate sine ulla particularitate
vel universalitate. Sub his autem disponantur hae
<pb n="0542A"/>
quas determinatas, vel universalitatis quantitate vel
particularitatis vocamus, et primo quidem affirmatio
universalis simplex, contra hanc negatio particularis
simplex. Sub affirmatione autem universali simplici
ponatur negatio particularis privatoria, sub negatione
autem particulari simplici, universalis affirmatio
privatoria. Rursus sub negatione particulari privatoria,
et sub affirmatione universali simplici ponatur
negatio particularis infinita. Sub affirmatione
vero universali privatoria, et sub negatione simplici
particulari ponatur universalis affirmatio infinita,
erit autem hujusmodi descriptio:</p>
<p>
              <emph>Indefinitae.</emph>
            </p>
<p>
              <emph>Definitae</emph>
<table>
<row>
                  <cell>Affirmatio simplex.</cell>
                  <cell>Homo justus est.</cell>
                </row>
<row>
                  <cell>Negatio privatoria.</cell>
                  <cell>Homo injustus non est.</cell>
                </row>
<row>
                  <cell>Negatio infinita.</cell>
                  <cell>Homo non justus non est.</cell>
                </row>
<row>
                  <cell>Homo justus non est.</cell>
                  <cell> Negatio simplex</cell>
                </row>
<row>
                  <cell>Homo injustus est.</cell>
                  <cell>Affirmatio privatoria.</cell>
                </row>
<row>
                  <cell>Homo non justus est.</cell>
                  <cell>Affirmatio infinita.</cell>
                </row>
<row>
                  <cell>Affirmatio universalis simplex.</cell>
                  <cell>Omnis homo justus est.</cell>
                </row>
<row>
                  <cell>Negatio particularis privatoria.</cell>
                  <cell>Non omnis homo injustus est.</cell>
                </row>
<row>
                  <cell>Negatio particularis infinita.</cell>
                  <cell>Non omnis homo non justus est.</cell>
                </row>
<row>
                  <cell>Non omnis homo justus est.</cell>
                  <cell>Negatio particularis simplex.</cell>
                </row>
<row>
                  <cell>Omnis homo injustus est.</cell>
                  <cell>Affirmatio universalis privatoria.</cell>
                </row>
<row>
                  <cell>Omnis homo non justus est.</cell>
                  <cell>Affirmatio universalis infinita.</cell>
                </row>
</table>

<pb n="0541B"/>
In hoc ordine propositionum quem supra descripsimus,
quae sint angulares manifestum est. Sunt namque
affirmationes quidem affirmationibus, negationes
vero negationibus, et in his quidem quae indefinitae
sunt eodem modo angulares sunt affirmationes. Simplex
quidem affirmatio quae dicit, est homo justus,
privatoriae affirmationi quae dicit, est homo injustus,
et infinitae affirmationi quae proponit, est homo non
justus, angularis est. Negatio vero simplex quae est,
non est homo justus, negationi privatoriae quae dicit,
non est homo injustus et negationi infinitae quae est,
non est homo non justus, angularis est. Item si quis
ad definitas propositiones aspiciat, idem sine aliqua
dubitatione reperiet. Affirmatio enim universalis
simplex quae est, omnis homo justus est, affirmationi
<pb n="0541C"/>
universali privatoriae quae enuntiat, omnis homo
injustus est, et affirmationi universali infinitae quae
dicit, omnis est homo non justus, angularis est. Item
negatio particularis simplex quae est, non omnis est
homo justus, negationi particulari privatoriae quae
dicit, non omnis est homo injustus, et negationi particulari
infinitae quae proponit, non omnis est homo
non justus, angulares sunt igitur affirmationes affirmationibus,
et negationes negationibus, angulares
sunt et in ordine indefinitarum propositionum et in
ordine definitarum, quocirca de earum consequentia
speculandum est. Dictum est enim prius quod affirmationem
indefinitam simplicem sequeretur privatoria
et infinita negatio, eas vero simplex affirmatio
non sequeretur, rursus infinitam affirmationem, privatoriamque
<pb n="0541D"/>
affirmationem sequitur simplex negatio,
hae vero negationem simplicem non sequuntur. Rursus
si quis ad ordinem definitarum respiciat, idem inveniet,
affirmationem namque universalem simplicem
sequitur particularis privatoria negatio et particularis
<pb n="0542B"/>
infinita negatio. Nam si vera est universalis affirmatio
simplex quae dicit, omnis est homo justus, vera est
etiam particularis privatoria negatio quae dicit,
non omnis est homo injustus; hoc autem idcirco
evenit quod ea quae dicit, non omnis homo injustus
est, idem potest quod simplex, et similis est ei
quae proponit, quidam homo justus est, particulari
simplici affirmationi; nam si non omnis
homo injustus est, quidam homo justus est, sed particularis
affirmatio simplex sequitur universalem
affirmativam simplicem. Quando enim vera est universalis
affirmatio quae dicit, omnis homo est justus,
vera est et particularis affirmativa quae proponit,
quidam homo justus est, sed ei quae dicit, quidam
homo justus est, consentit particularis negatio privatoria
<pb n="0542C"/>
quae proponit, non omnis homo est injustus.
Quocirca etiam particularis negatio privatoria universali
simplici affirmationi consentit. Sequitur igitur
eam quae dicit, omnis est homo justus universalem
scilicet simplicem affirmationem, ea quae proponit,
non omnis est homo injustus, particularis
negatio privatoria, sed huic particulari negationi privatoriae,
quae dicit, non omnis est homo injustus,
consentit particularis infinita negatio, quae dicit, non
omnis est homo non justus, et verum est si non omnis
est homo injustus, quoniam non omnis est homo
non justus, idem enim est esse injustum quod non
justum, sed particularis privatoria negatio sequitur
simplicem universalem affirmationem. Infinita igitur
negatio particularis sequitur simplicem affirmationem
<pb n="0542D"/>
universalem, eique consentit, si prius affirmatio universalis
vera sit. Quocirca eam quae dicit, omnis est
homo justus, universalem simplicem affirmationem
sequuntur sine dubio particularis negatio privatoria,
non omnis est homo injustus, et particularis negatio
<pb n="0543A"/>
infinita non omnis est homo non justus. Quare hic
quoque affirmationem negationes sequuntur, sed hoc
non convertitur; quoniam enim (ut dictum est) negatio
particularis privatoria quae dicit, non omnis est
homo injustus, consentit particulari affirmationi simplici,
ei scilicet quae dicit, quidam homo justus est.
Hanc autem particularem affirmationem non sequitur
universalis affirmatio, neque enim si verum est
quemdam hominem esse justum, idcirco jam et omnem
esse hominem justum necesse est. Quare non
sequitur affirmatio universalis simplex, omnis est
homo justus, affirmationem particularem, quidam
homo est justus, potest enim hac vera, id est particulari
universalis esse falsa, sed particularis affirmatio
simplex particulari negationi privatoriae consentit,
<pb n="0543B"/>
quare nec privatoriam particularem negationem simplex
affirmatio sequitur universalis. Eam igitur quae
dicit, non omnis est homo injustus, non sequitur
affirmatio universalis simplex quae proponit, omnis
homo justus est, sed particularis privatoria negatio
consentit particulari negationi infinitae, universalis
igitur affirmatio simplex non sequitur particularem
negationem infinitam. Ea igitur quae dicit, omnis est
homo justus, affirmatio universalis simplex non sequitur
eam quae dicit, non omnis est homo non justus
particularem infinitam negationem. Duae igitur negationes
infinita et privatoria particulares sequuntur
universalem affirmationem simplicem, sicut in his
quoque erat quae sunt indefinitae. Duae enim negationes
infinita et privatoria indefinitae simplicem
<pb n="0543C"/>
affirmativam sequebantur indefinitam, sed non econverso,
affirmatio enim universalis simplex non sequitur
negationes particularem infinitam et privatoriam,
sicut nec indefinita quoque affirmatio simplex
indefinitas sequebatur negationes privatoriam atque
infinitam. Quare in hoc uno ordine similiter se habent
definitae his quae sunt indefinitae; aequaliter enim
affirmationibus veris verae sunt negationes, negationum
veritatem affirmationum veritas non sequitur,
nec in his consentit. Rursus in alteram partem perspiciamus
quemadmodum affirmationes universales,
privatoriam scilicet et infinitam, particularis negatio
simplex sequatur, namque universalem affirmationem
privatoriam, omnis est homo injustus, sequitur particularis
negatio simplex, non omnis est homo justus,
<pb n="0543D"/>
ea enim quae dicit, omnis est homo injustus, consentit
simplici universali negationi quae dicit, nullus
homo justus est, nam si omnis est homo injustus,
nullus est homo justus. Sed hanc, id est universalem
simplicem negativam, sequitur particularis simplex
negatio, nam si vera est quoniam nullus homo justus
est, vera est quoniam non omnis homo justus est, sed
universalis negatio simplex universali privatoriae
affirmationi consentit. Sequitur ergo particularis
simplex negatio quae est, non omnis est homo justus,
universalem affirmationem privatoriam quae proponit,
omnis est homo injustus, sed haec universali affirmationi
infinitae consentit, idem enim significat omnis
est homo injustus, et omnis est homo non justus.
<pb n="0544A"/>
Quare sequitur quoque particularis negatio simplex
quae est, non omnis est homo justus, universalem
affirmationem infinitam quae dicit, omnis est homo
non justus, hic quoque affirmationes universales
privatoriam atque infinitam sequitur particularis negatio
simplex quae est, non omnis est homo justus,
sed non convertitur. Etenim quoniam simplicem negationem
particularem quae dicit, non omnis est homo
justus, non sequitur universalis negatio quae proponit,
nullus homo justus est, neque enim si vera
est, non omnem hominem esse justum, vera est,
nullum hominem esse justum. Haec autem, id est universalis
simplex negatio, consentit unumque significat
cum affirmatione universali privatoria; non sequitur
igitur universalis affirmativa quae dicit, omnis est
<pb n="0544B"/>
homo injustus. Simplicem particularem negationem
quae proponit, non omnis est homo justus, sicut nec
eamdem particularem negationem universalis negatio
sequebatur, sed privatoria universalis affirmatio consentit
cum infinita affirmatione universali. Igitur particularem
negationem quae dicit, non omnis est homo
justus, universalis affirmatio infinita non sequitur
quae proponit, omnis est homo non justus. Quare hic
quoque affirmationes duas universales, id est privatoriam
atque infinitam, particularis simplex negatio
sequitur, sicut affirmationes duas quoque indefinitas
privatoriam atque infinitam negativa indefinita sequebatur,
sed duae affirmationes universales privatoria
et indefinita non sequuntur particularem simplicem
negationem, sicut duae quoque indefinitae
<pb n="0544C"/>
affirmationes privatoria et infinita simplicem negationem
non sequebantur. Similiter igitur se habent definitae
indefinitis secundum consequentiam. Angulares
non eodem modo se habent, nam indefinitarum
propositionum angulares simul veras esse contingit.
Nam si verum est, quoniam est homo justus, quae
est indefinita affirmatio simplex, nihil prohibet veram
esse etiam quae dicit, est homo injustus, et rursus
ea quae dicit, est homo non justus, quae sunt indefinitae
affirmationes privatoria et infinita. Rursus negationes
negationibus quae sunt angulares veras esse
contingit, ut ea quae dicit, non est homo justus, si vera
est, nihil prohibet veram esse etiam quae dicit, non
est homo injustus, et eam quae proponit, non est
homo non justus. Angulares ergo sibi indefinitas in
<pb n="0544D"/>
veritate consentire nihil prohibet, sed in his tantum
terminis, ut in secundo hujus operis volumine docuimus,
quae neque naturalia sunt inesse neque impossibilia.
Si quis enim sic dicat, est homo rationalis,
huic angulares verae esse non possunt, hae scilicet
quae dicunt, est homo irrationalis, et rursus est
homo non rationalis. Rationalitas enim homini per
naturam inest; similiter autem et de impossibilibus
dicendum est, quod si sint talia quae neque impossibilia
sint inesse, nec naturalia sint inesse, ut in ea
propositione quae dicit, est homo justus, justitiam
neque naturalem esse necesse est homini, nec impossibile
inesse, manifestum est, quoniam angulares
sibimet semper in veritate consentiunt, atque hoc
<pb n="0545A"/>
idem de negativis quoque angularibus recte dicitur.
In his igitur terminis qui nec naturales sunt, nec
impossibiles, semper angulares et negationes negationibus,
et affirmationes affirmationibus simul veras
esse contingit, et hoc quidem in his quae indefinitae
sunt. In his autem quae definitae sunt, et universalitatis
particularitatisque participes, non eodem modo sunt.
In quibusvis autem terminis sive possibilibus, sive naturalibus,
sive impossibilibus affirmationes affirmationibus
sibimet angularibus in veritate consentire non
possunt, negationes autem negationibus, angulares angularibus
in his tantum terminis qui neque naturales,
neque impossibiles sunt, in veritate poterunt convenire.
Et primum quemadmodum affirmationes affirmationibus
sibimet angularibus in veritate consentire
<pb n="0545B"/>
non possunt, in quibuslibet terminis demonstrandum
est. Ea enim quae dicit, omnis est homo
justus, et ea quae dicit, omnis est homo injustus,
quae est scilicet angularis, verae simul esse non possunt.
Ea namque quae dicit, omnis est homo injustus,
nihil differt ab ea quae proponit, nullus est homo
justus, sed omnis est homo justus, et nullus est
homo justus, quoniam contrariae sunt, simul verae
esse non possunt; sed ea quae dicit, nullus est homo
justus, convenit atque consentit ei quae proponit,
omnis homo est injustus; quare omnis homo justus
est, et omnis homo est injustus, simul verae esse
non possunt, sed eadem quae proponit, omnis est
homo injustus, consentit (ut saepe dictum est) ei
quae dicit, omnis est homo non justus. Quare nec
<pb n="0545C"/>
in his haec in veritate consentire poterit ei quae dicit
quoniam omnis est homo justus; affirmatio igitur
universalis simplex, omnis est homo justus, affirmationibus
universalibus privatoriae et infinitae quae
sunt, omnis est homo injustus, et omnis est homo
non justus, sibimet angularibus, in veritate simul
nulla ratione consentit, sicut in his quae indefinitae
erant, et affirmationes affirmationibus et negationes
negationibus in veritate poterant consentire. In his
autem quae sunt definitae affirmationes, angulares
simul verae esse non possunt. Recte igitur dictum
est quoniam in aliis omnibus similis est consequentia
diffinitarum et indefinitarum. Affirmationibus
enim consentiunt in veritate negationes, negationibus
autem affirmationes non omnino consentiunt,
<pb n="0545D"/>
quae similitudo consequentiae in utrisque est, id est
et in his quae diffinitae sunt et in his quae indefinitae,
sed est distantia quod non similiter angulares contingit
veras esse, et affirmationes affirmationibus et
negationes negationibus, indefinitis autem veras esse
contingit eas scilicet quae sunt angulares. In his
autem quae sunt definitae, affirmationes affirmationibus
angulares veras esse aliquando nulla ratione
contingit. Hoc autem manifestum erit, si quis et ea
sibi proponat exempla, in quibus sunt termini naturales
atque impossibiles, et ea in quibus sunt possibiles
et non naturales neque impossibiles, in omnibus
enim inveniet affirmationes affirmationibus,
definitis definitas, angulares simul veras esse non
posse. Quod autem addidit Contingit autem aliquando,
<pb n="0546A"/>
hujusmodi est: Quanquam enim affirmationes
affirmationibus angulares definitae simul verae
esse non possunt, quibuscunque positis terminis,
potest tamen fieri ut negationes negationibus verae
inveniantur, et sic haec similitudo ad infinitas angulares.
Nam sicut illic negationes negationibus indefinitae
angulares verae simul esse poterant in his quae
neque naturalia sunt neque impossibilia essent, ita
hic quoque, id est, in ordine definitarum negationes
definitas negationibus definitis, angulares angularibus
simul veras esse contingit in his quae neque
sunt impossibiles nec naturales. Negatio enim simplex
particularis quae dicit, non omnis est homo
justus, potest simul vera esse cum ea quae dicit, non
omnis est homo injustus; potest enim fieri ut quidam
<pb n="0546B"/>
sint justi, quidam autem non sint justi, et in eo
utraeque verae sunt. Et ea quae dicit, non omnis est
homo justus, quia sunt quidam injusti, et ea quae
dicit, non omnis est homo injustus, quia poterant
aliqui esse justi, sed haec consentit infinitae negationi
particulari quae dicit, non omnis est homo non
justus, idem est enim dicere non omnis est homo
injustus, quod non omnis est homo non justus. Quocirca
et hae sibimet angulares simul verae esse possunt,
nam si quidam sunt justi, quidam injusti, verum
est dicere quoniam non omnis est homo justus,
quia sunt quidam injusti. Rursus verum est dicere,
non omnis est homo non justus, quia sunt quidam
justi, negationibus igitur negationes angulares definitae
simul verae esse possunt, et hoc est simile
<pb n="0546C"/>
indefinitis, in quibus sicut affirmationes affirmationibus,
ita quoque in veritate angulares negationes
negationibus consentiunt. Sensus ergo totus hujusmodi
est: Similiter autem, inquit, se habet, id est
similis erit consequentia propositionum, quemadmodum
fuit in indefinitis, etiamsi universalis nominis
sit affirmatio, id est etiamsi definitae affirmationes
negationesque ponantur, ut per subjecta exempla
monstravit dicens affirmationi simplici universali,
omnis est homo justus, opponi, non omnis est homo
justus, particularem scilicet simplicem, et rursus
universalem affirmationem infinitam proponens, eam
scilicet quae est, omnis est homo non justus, huic
illam opposuit, quae dicit, non omnis est homo non
justus. Hae, inquit, similiter se habent ad consequentiam
<pb n="0546D"/>
quemadmodum indefinitae; quomodo autem
se illae haberent ad consequentiam, supra monstratum
est; sed non, inquit, similiter angulares contingit
veras esse. In his enim quae erant indefinitae,
affirmationes affirmationibus angulares simul verae
esse poterant. In his autem quae definitae sunt, simul
verae esse non possunt. Contingit autem aliquando
ut similiter angulares verae sint in his quae diffinitae
sunt, quemadmodum et indefinitis, negationes enim
negationibus angulares definitae, simul in veritate
consentiunt, ut in his quoque inveniebatur, quas
indefinitas supra descripsimus. Plenus est igitur hujusmodi
intellectus. Herminus autem hoc aliter sic
exponit: Similiter, inquit, duas facient oppositiones
quatuor propositiones si fuerint duae simplices, duae
<pb n="0547A"/>
infinitae, determinatione tamen adjecta. Hoc autem
si monstrat, proponet prius simplicem affirmationem
universalem quae dicit, omnis est homo justus.
Contra hanc particularem simplicem negationem,
non omnis est homo justus, sub affirmatione universali
<pb n="0548A"/>
simplici, affirmationem universalem infinitam
quae dicit, omnis est homo non justus. Contra
hanc sub negatione particulari simplici particularem
negationem infinitam quae proponit, non omnis est
homo non justus.
<list>
<item>
<pb n="0547"/>Omnis est justus homo. Non omnis est justus homo.</item>
<item>Omnis est non justus homo. Non omnis est non justus homo.</item>
              </list>

<pb n="0547A"/>
His ergo ita dispositis, duae, inquit, fiunt oppositiones.
Contra enim eam quae est, omnis est justus
homo, opponitur illa quae proponit, non omnis est
justus homo. Hoc autem idcirco, quoniam sibi contradictoriae
oppositae sunt universalis affirmatio simplex,
et particularis negatio simplex, et est haec
quidem una oppositio. Rursus contra eamdem affirmationem
<pb n="0547B"/>
simplicem quae dicit, omnis est justus
homo, opponitur universalis affirmatio infinita quae
dicit, omnis est non justus homo, et hoc contrario
modo. Ea namque quae dicit, omnis est non justus
homo, idem significat eique consentit quae dicit,
nullus homo justus est; sed haec quae proponit, nullus
homo justus est, contrario modo opposita est ei quae
dicit, omnis est justus homo. Quocirca etiam ea
quae dicit, omnis est non justus homo, contrariae
erit opposita ei quae proponit, omnis est justus homo.
Est igitur haec quoque altera oppositio; duae ergo
sunt oppositiones, quemadmodum etiam in his quae
sunt indefinitae, licet alio modo essent oppositae,
tamen duae erant oppositiones, secundum diametrum
autem non contingit similiter veras esse, ut ipse ait.
<pb n="0547C"/>
Hae enim quoniam indefinitae erant, et secundum
diametrum quae erant, simul veras esse continge at
et omnes omnibus. Quod si quis ad indefinitarum
descriptiones redeat, diligenter agnoscet. Hic autem,
inquit, hoc est in his quae definitae sunt, non idem
est. Hoc sic monstrat. Ea enim propositio quae dicit,
omnis est justus homo, non consentit contradictioni
suae quae dicit, non omnis est justus homo. Rursus
ea quae dicit, omnis est non justus homo, non consentit
rursus ei quae dicit, non omnis est non justus
homo. Haec enim contrariae ipsius consentiebat.
Quare cum vera est universalis affirmatio simplex
quae dicit, omnis est justus homo, sine dubio falsa
est ea quae dicit, omnis est non justus homo. Sed
haec falsa, contradictio ejus vera erit, vera est igitur
<pb n="0547D"/>
ea quae negat dicens, non omnis est non justus
homo. Quocirca hae duae propositiones angulares
verae aliquoties inveniuntur, omnis est justus homo,
non omnis est non justus homo; contingit ergo aliquando
veras esse, sed non, inquit, omnino. Nam si
a particulari negatione infinita coeperis, non idem
est, id est, non eadem veritas venit; hoc autem tali
probatur modo. Si enim vera est, quoniam non omnis
est non justus homo, falsa est ea quae dicit, omnis
est non justus homo. Est enim ei contradictoriae
opposita, haec autem falsa quae dicit, omnis est non
justus homo, non omnino veram necesse est esse
eam quae proponit, omnis est justus homo, idcirco
quoniam hae duae sibi contrariorum loco oppositae
sunt, contrarias autem propositiones simul falsas
<pb n="0548A"/>
esse posse supra docuimus, ergo non necesse est, si
falsa est, omnis est non justus homo, veram esse
eam quae dicit, omnis est homo justus; quod si non
necesse est, hoc potest fieri ut utraeque sint falsae,
quare evenit aliquando ut vera hac propositione quae
dicit, non omnis est non justus homo, falsa sit illa
quae proponit, omnis est justus homo, quare non
<pb n="0548B"/>
similiter secundum diametrum in veritate sibi propositiones
consentiunt, atque hoc quidem Herminus
non recta expositione dicens, ordinem turbat. Si quis
autem vel hoc quod Herminus ait, diligenter agnoscit,
vel id quod supra nos diximus, cognoscit multam
esse differentiam expositionis, et meliorem
superiorem judicans ei si quis nobis credit, recte
consentiet.</p>
          </div3>
<div3>
            <head>Hae igitur auae oppositae sunt, aliae autem ad id quod ...</head>
<p> <hi>Hae igitur auae oppositae sunt, aliae autem ad id quod
est, non homo, quasi subjectum aliquod additum, ut,
est justus non homo, non est justus non homo, est non
justus non homo, non est non justus non homo. Magis
autem plures his non sunt oppositiones. Hae autem extra
illas ipsae secundum se erunt, ut nomine utentes eo,
quod est non homo.</hi> </p>
<p>
              <pb n="0548C"/>Supra jam dixerat omne subjectum aut ex nomine
simplici et finito, aut ex nomine rursus infinito consistere,
et eorum oppositiones ostendit quod essent
duae, et quatuor propositiones, duae quidem simplex
subjectum nomen habentes, duae vero infinitum, et
post has quando est tertium adjacens praedicaretur.
Illic quoque dupliciter oppositiones fieri dixit, cum
scilicet, finitum nomen esset vel infinitum praedicatum,
earumque inter se eam consequentiam demonstravit,
qualem haberent privatoriae ad easdem ipsas
simplices, quibus ex finito nomine propositiones
compararentur. Et quoniam omnis harum varietas
propositionum ita fit cum est tertium praedicaretur,
ut aut subjectum et praedicatum finita sint, aut subjectum
quidem finitum, praedicatum vero infinitum,
<pb n="0548D"/>
de quibus supra locutus est, cum earum consequentiam
demonstravit, aut infinitum habent subjectum,
finitum vero praedicatum, aut infinitum et subjectum et
praedicatum, et habent quidem propositiones utrumque
finitum. Ut est, homo justus est, homo justus
non est, finitum vero subjectum, infinitum praedicatum,
ut est, homo non justus est, homo non justus
non est, et harum quidem consequentia supra monstrata
est. Aliae vero sunt quae infinitum habent subjectum,
et quae ut nomine utantur nomine infinito, ut
non homo justus est, non homo non justus est; utuntur
enim hae propositiones subjecto, id est non homo
ut nomine, praedicato vero eo quod est justus, hoc
est enim quod ait, aliae autem ad non homo, ut ad
subjectum aliquod additum. Si quis enim ponat non
<pb n="0549A"/>
homo quidem subjectum, et de hoc aut finitum nomen
praedicet, ut est justus, aut infinitum, ut est non
justus, utroque modo rursus duplicem faciet oppositionem.
Quatuor autem sunt propositiones hae:
<list>
<item>Est non homo jutus Non est non homo justus</item>
<item>Est homo non justus Non est non homo non justus.</item>
              </list>

In his igitur quatuor propositionibus, oppositionibus
vero duplicibus non homo quidem subjectum est,
sed in superiori oppositione finitum quidem praedicatur
nomen quod est justus, in inferiore vero infinitum
quod est non injustus. Sed illae, inquit, quae
praedicatum quidem infinitum habent, subjectum
vero finitum, vel quibus et praedicatum finitum est
et subjectum, habent aliquam ad se consequentiam,
<pb n="0549B"/>
hae vero quas postea memoravimus, id est quae infinitum
habent subjectum aut praedicatum, vel finitum
vel infinitum, nullam habent consequentiam ad eas
propositiones, quae sive finito praedicato sive infinito
ex finito, tamen subjecto consisterent, hoc enim est
quod ait. Hae autem extra illas ipsae secundum se
erunt, id est nullam consequentiam ad superiores quae
ex finito subjecto constarent, habere ait eas quae infinitum
subjectum in propositionum ordine retinerent.
Postquam igitur enumeravit et eas quae ex
utrisque finitis consisterent, id est et subjecto et
praedicato, et illas quae ex subjecto quidem finito,
praedicato vero infinito essent, his etiam illas quae ex
subjecto infinito essent, et ex finito praedicato, nec
non illas addidit quae ex utrisque infinitis constare
<pb n="0549C"/>
viderentur. Postquam igitur has enumeravit, ait:
Magis autem plures his non erunt oppositiones, omnis
enim oppositio (quod supra dictum est) aut est ex
utrisque finitis, ut est, homo justus, non est homo
justus, aut ex finito quidem subjecto et infinito praedicato,
ut est, homo non justus est, homo non justus
non est. Aut ex infinito quidem subjecto, finito
vero praedicato, ut est non homo justus, non est non
homo justus. Aut ex infinitis utrisque, ut est non
homo non justus est, non homo non justus non est;
ut autem quinta oppositio reperiri possit, nulla rerum
ratione possibile est. De his ergo haec dicta
sunt, in quibus est tertium adjacens praedicatur.</p>
          </div3>
<div3>
            <head>In his vero in quibus, est, non convenit, ut in eo ...</head>
<p> <hi>In his vero in quibus, est, non convenit, ut in eo
<pb n="0549D"/>
quod est currere, vel ambulare, idem facit sic positum,
ac si est adderetur, ut currit omnis homo, non currit
omnis homo, currit omnis non homo, non currit omnis
non homo. Non enim dicendum est, non omnis homo,
sed non negationem ad id quod est homo, addendum est,
omnis enim non universale significat, sed quoniam universaliter.
Manifestum est autem ex eo quod est, currit
homo, non currit homo, currit non homo, non currit
non homo, haec enim ab illis differunt eo quod universaliter
non sunt. Quare omnis vel nullus nihil consignificat
aliud, nisi quod universaliter de nomine vel affirmationem,
vel negationem, ergo et caetera eadem oportet
apponi.</hi> </p>
<p>Sunt quaedam propositiones in quibus est quidem
<pb n="0550A"/>
tertium adjacens praedicatum est, et hoc sono ipso
et prolatione dignoscitur; aliae vero sunt in quibus
tale verbum praedicatur, quod tertium quidem adjacens
non praedicetur, habet tamen conjunctum atque
intra se verbum est, quae propositio si solvatur in
participium atque verbum est, quod ante solo verbo
dictum praedicatum, secundo praedicabitur, tertio
loco praedicabitur est, et fit similis propositio tanquam
si prolatione quoque haberet est verbum. Si
quis enim dicat omnis homo currit, in hac propositione
unum subjectum est, alterum praedicatum,
homo enim subjectum est, praedicatum autem currit.
Neque enim possumus arbitrari in hac propositione
tres esse terminos, idcirco quod omnis quidem terminus
non est, sed subjecti termini determinatio.
<pb n="0550B"/>
Significat enim quoniam res universalis, id est homo
universali subjicitur cursui, cum dicitur omnis homo
currit, nulla est enim hominis exceptio, ubi omnem
currere determinatio est. Ergo non ponitur loco termini
id quod dicimus omnis, sed potius subjecti termini
determinatio est. Quocirca in hac propositione
quae dicit, omnis homo currit, duo sunt termini,
homo et currit, ergo in hac eadem quanquam verbum
est non praedicetur, in prolatione tamen verbi quod
est currit significatione concluditur. Si quis enim
hanc propositionem quae dicit, omnis homo currit,
solvat in participium atque verbum, faciet omnis
homo currens est, et idem significat participium
verbo conjunctum quod significat verbum. Quod
utraque complectitur, nam cum dico omnis homo
<pb n="0550C"/>
currit, omni homini actionem praesto esse pronuntio;
quod si idem rursus dicam, omnis homo currens
est, eamdem actionem homini rursus adesse
proposui. Idem igitur significat verbum currit quod
currens est, et in eadem propositione quae dicit, omnis
homo currit, licet in prolatione est non dicatur,
tamen tertium potestate praedicatur, quod hinc cognoscitur,
si tota propositio solvatur in participium
scilicet atque verbum. Quamobrem sicut ex nomine
infinito subjecto fit affirmatio, non eodem modo ex
infinito verbo affirmatio fieri potest, sed mox in ea
vis negationis agnoscitur, quoniam enim facimus affirmationem
dicentes, Omnis non homo currit, non
homo scilicet subjectum infinitum ponentes, non
ita possumus dicere affirmationem fieri cum proponimus
<pb n="0550D"/>
omnis homo non currit, haec enim jam negatio
est; quare ubicunque fuerit non currit, vel non laborat,
vel non ambulat, vel non legit, in omnibus negatio
fit, in quibuscunque infinitum verbo praedicatur.
Dubitabit autem aliquis an sicut ex infinito verbo fieri
affirmatio non potest, sed semper negatio ex hoc praedicamento
fit, ita quoque si eadem propositio solvatur
in participium atque verbum, an ex infinito possit
affirmatio fieri participio; quaeretur enim an sicut in
hac propositione quae dicit, omnis homo currit, qui
ita proponit dicens, omnis homo non currit, facere
affirmationem non potest, sed sine dub o negationem
facit, ita quoque si eadem solvatur in participium
atque verbum, ut si quis dicat, omnis homo currens
<pb n="0551A"/>
est, si fiat infinitum non currens, et dicatur, omnis
homo non currens est; an haec affirmatio sit an certe
negatio tantumdem valens tamquam si aliquis dicat,
omnis homo non est currens. Sed fuerunt qui hoc cum
ex multis aliis, tum ex aliquo Platonis syllogismo colligerent,
ut quid ex ea re definirent, doctissimorum
virorum auctoritate cognoscerent; ex duabus enim
negativis syllogismus fieri non potest. In quodam
enim dialogo Plato hujusmodi interrogat syllogismum:
Sensus, inquit, non contingit rationem substantiae,
quod non contingit rationem substantiae,
ipsius veritatis notionem contingit. Sensus igitur
veritatis notionem non contingit. Videtur enim ex
omnibus negativis fecisse syllogismum, quod fieri non
potest, atque ideo aiunt infinitum verbum quod est
<pb n="0551B"/>
non contingit pro principio infinito profuisse, id est
non contingens est: est enim in pluribus aliis inveniendi
facultas frequenter verbum infinitum positum
pro nomine infinito, quare verbum quidem dixere
quidam semper facere negationem, si infinitum apponatur.
Participia autem vel nomina si sint infinita
posse facere affirmationem, et ideo quotiescunque a
magnis viris infinitum verbum et duae negationes in
syllogismo ponuntur, hac ratione defenditur, quo dicatur
infinitum pro participio esse positum, quod participium
nominis loco in propositione praedicatur, et
id quidem Alexander Aphrodiseus arbitrabatur caeterique
complures. Idcirco enim aiunt non posse fieri
ex infinito verbo affirmationes, quoniam sicut ad
verbum est juncta particula negativa mox totam perficiet
<pb n="0551C"/>
negationem, sic etiam verba quae sunt infinita,
vel quae in se complectuntur verbum est, non facient
infinitam affirmationem, sed potius negationem. Si
quis enim sic dicat, homo currens non est, nullus
hanc dixerit affirmationem. Si quis vero sic dicit,
homo non currit, idcirco nec haec propositio affirmatio
est quoniam currit est verbum intra se continet,
et sicut ad est verbum particula negativa juncta non
facit affirmationem, sed potius negationem, ita quoque
ad aliud verbum juncta negatio quod intra se
continet est verbum, plenam perficit negationem.
Aristoteles autem non videtur ista discernere, sed similiter
arbitrari, sive cum participio ponatur est verbum,
sive sine participio verbum illud, quod verbum
est intra se claudit atque complectitur; dicit enim
<pb n="0551D"/>
hoc modo: In his vero in quibus est non convenit,
ut in eo quod est currere vel ambulare, idem faciunt,
sic posita ac si est adderetur, et hujus subjecit exemplum,
ut currit omnis homo. In hac enim propositione
quae dicit, currit omnis homo, non quidem
convenit poni est verbum, eodem modo vel si quis
dicat omnis homo ambulat, hic quoque est verbum
non convenit poni, sed haec talia sunt, tanquam si est
adderetur. Quod exemplo docuit. Nam sicut est currens
omnis homo affirmatio est, cursus praesentiam
monstrans, ita quoque currit omnis homo affirmatio
est idem valens, idemque significans, et has ex simplicibus
subjectis affirmationes in quibus est dici non
convenit, consequenter enumerat dicens, currit omnis
<pb n="0552A"/>
homo, mediam ponens determinationem, quae est
omnis, intercurrit quod est praedicatio, et subjectum
quod est homo. Contra hanc opponit simplicem negationem
dicens, non currit omnis homo, rursus facit
affirmationem ex infinito nomine currit omnis non
homo, huic opponit negationem infiniti nominis subjecti,
non currit omnis non homo, et has idcirco
proposuit, ut monstraret idem in his evenire in quibus
est non convenit praedicari, quod in illis quoque
in quibus est tertium adjacens praedicabatur, sed
quoniam in negatione infiniti nominis substituit, non
currit omnis non homo. Ait non enim dicendum est,
non omnis homo, sed non negatio ad id quod est
homo addenda est. Poterat enim quis dicere non
recte fecisse negationem ejus affirmationis quae est,
currit omnis non homo, hanc quae dicit non currit
<pb n="0552B"/>
omnis non homo, sed potius ita debuisse oppositionem
constitui, currit omnis non homo, non currit
non omnis homo. Ex hoc autem demonstrat ita faciendam
esse negationem, ut eam ipse disposuit, dicit
enim, Non enim dicendum est, non omnis homo, sed
non negatio ad homo addenda est, qui est sensus
hujusmodi: Quoties facimus, inquit, negationem
contra hanc affirmationem quae dicit, currit omnis
non homo, non est negativa particula, non adjungenda
ei quod est omnis, sed potius subjecto quod
est homo. Cum enim ita dicimus, currit omnis non
homo, facienda est negatio, non currit omnis non
homo. Non enim dicendum est non currit non omnis
homo, id est non negativa particula non est adjicienda
ad omnis, sed potius ad homo; hujusmodi haec
<pb n="0552C"/>
causa est quod omnis determinatio in terminorum
numero non ascribitur, sed potius ad vim suam, id
est ad determinationem, non enim aliquid universale
significat ipsum omnis, sed significat quidem
universale, quod est homo universaliter. Omnis autem
determinatio est, quoniam id quod universale est,
id est homo universaliter praedicatur; non ergo aliquid
universale significat determinatio omnis, sed potius
quod universale nomen universaliter praedicatur. Atque
ideo quoties in his negatio fit, ad subjectum
potius nomen trahi oportet negationem non ad determinationem,
sed ne forte quis dubitet, ut etiam in
aliis quoque ita fieri oportere oppositiones dicat. In
his enim quae subjectum finitum habent, cum dicimus
omnis homo currit, si contra hanc contradictoriae
<pb n="0552D"/>
opposita, negatio ponitur ad determinationem
negativa particula est constituenda, ut contra eam
quae dicit, omnis homo currit, ea sit quae dicit, non
omnis homo currit. In his autem quae ex infinito nomine
subjecto fiunt, sive in affirmatione, sive in negatione
a subjecto nomine non est separanda negatio.
Hoc autem ita esse facillima ratione cognoscitur, si
determinationes paulisper auferantur, et in his propositionibus
ex infinito nomine subjecto quae sunt
indefinitae speculatio fiat. Sit enim affirmatio indefinita,
non homo currit. Contra hanc erit negatio, non
homo non currit. Si igitur hae propositiones factae
sunt in universalibus terminis, universalis enim terminus
est, homo, sed non habent additam determinationem,
<pb n="0553A"/>
quoniam universaliter praedicantur, id est
omnis, et servata est et in affirmatione et negatione
ad subjectum negativa particula. Semper enim fiebat
nomen infinitum, etiam tunc quando additur aliquid
quod determinet, non ad determinationem addenda
est negatio, sed potius ad subjectum nomen, quod
cum in affirmatione fuerit infinitum. Hoc idem infinitum,
ut in negatione revertatur providendum est;
sicut enim finitum terminum et simplicem in his indefinitis
propositionibus ad affirmationem et negationem
custodiri oportet, ut dicamus currit homo,
non currit homo. Ita quoque in ea propositione quae
est ex infinito nomine subjecto, idem servandum est,
ut quod in affirmatione subjectum est idem servetur
etiam in negatione; quod si hoc in iis quae sunt indefinitae
<pb n="0553B"/>
venit, cur non etiam in illis idem fieri oportere
videatur quae definitae sunt? Hoc solum enim definitae
ab indefinitis differunt, quod cum indefinitae universalia
praedicant, praeter universalitatis determinationem
determinatae, et definitae idem illud praedicant
universale cum adjectione et significatione, quoniam
universaliter praedicatur. Nihil igitur aliud omnis vel
nullus significat, nisi quoniam id quod universale dicitur
universaliter praedicatur; ergo omnia eadem quae
in affirmatione et negatione in indefinitis ponebantur,
eadem quoque et in eisdem determinatis servanda
sunt. Omnis enim et nullus non sunt termini, sed
universalis termini determinationes. His igitur ab
Aristotele discursis, nos quoque a Syriano, cui Philoxeno
cognomen esse supra retulimus, propositionum
<pb n="0553C"/>
omnium numerum, de quibus in hac libri disputatione
perpendit, nimis ad rem pertinentem atque utilem
transferamus, et prius perspiciendum est in categoricis
propositionibus quot indefinitae sint. Quantae
enim fuerint indefinitae, tot erunt universales, tot
particulares, tot singularium atque individuorum
propositiones, et prius quidem affirmationes perspitiamus
hoc modo. Quatuor modi sunt propositionum,
<pb n="0554A"/>
aut enim indefinitae sunt, aut universales, aut particulares,
aut singularium atque individuorum. Si ergo
perspiciatur quantae sint indefinitae affirmationes, et
has si per quaternarium numerum multiplicavero,
colligitur mihi numerus affirmationum; quem si duplico,
colligitur etiam negationum hoc modo: praedicatur
enim est aut ipsum solum, aut certe tertium
adjacens cum alio; et si solum praedicatur, aut ad
nomen simplex atque finitum praedicatum est aut ad
infinitum. Ex his, duae sunt affirmationes, est homo,
est non homo. Quoties autem est tertium adjacens
praedicatur, quatuor erunt affirmationes, aut cum
subjectum infinitum est solum, ut est, non homo
justus, aut cum praedicatum infinitum est solum, ut
est, homo est non justus, aut cum utraque finita sunt,
<pb n="0554B"/>
ut est, justus homo, aut cum utraque finita sunt, ut
est, non justus non homo. Magis autem plures his non
erunt oppositiones, ut ipse ait. Cum igitur sex sint
affirmationes, duae quibus est praedicatur, quatuor
vero adjacens, has si per quaternarium ducam, viginti
quatuor fient, quas rursus si binario numero multiplicem,
quadraginta octo mihi summa succrescet;
tot igitur erunt affirmationes et negationes quaecunque
vel praedicato est verbo vel adjacenti, et praedicato
fiunt. Quare quoniam tres sunt aliae qualitates
propositionum quae sunt necessariae contingentes, et
in esse tantum significantes, secundum quas qualitates
istae omnes propositiones proferuntur; has quadraginta
octo propositiones si in ternarium numerum
duxerimus, scilicet secundum propositionum qualitates,
<pb n="0554C"/>
centum quadraginta quatuor omnium propositionum
praedicativarum, de quibus hoc libro tractat,
numerositas crescet. Sed nunc praeter has tres qualitates
eas quae sunt, quadraginta octo propositiones
cum negationibus suis; quas si per qualitates propositionis,
necessariam scilicet contingentem et inesse
significantem multiplicavero, centum quadraginta
quatuor fient, subter ascripsimus.
<list>
<item>Non est homo.</item>
<item>Non est omnis homo.</item>
<item>Non est quidam homo.</item>
<item>Non est Socrates.</item>
<item>Non est justus non homo.</item>
<item>Non est justus omnis non homo.</item>
<item>Non est justus quidam non homo.</item>
<item>Non est justus non Socrates.</item>
<item>Non est non homo.</item>
<item>Non est omnis non homo.</item>
<item>Non est quidam non homo.</item>
<item>Non est non Socrates.</item>
<item>Non est non justus homo.</item>
<item>Non est justus omnis homo.</item>
<item>Non est non justus quidam homo.</item>
<item>Non est non justus Socrates.</item>
<item>Non est justus homo.</item>
<item>Non est justus omnis homo.</item>
<item>Non est justus quidam homo.</item>
<item>Non est justus Socrates.</item>
              </list>

<pb n="0555"/>
<table>
<row>
                  <cell>
<pb n="0553"/>Est homo.</cell>
                  <cell>Non est non justus non homo.</cell>
                </row>
<row>
                  <cell>Est omnis homo.</cell>
                  <cell>Non est non justus omnis non homo.</cell>
                </row>
<row>
                  <cell>Est quidam homo.</cell>
                  <cell>Non est non justus quidam non homo.</cell>
                </row>
<row>
                  <cell>Est Socrates.</cell>
                  <cell>Non est non justus non Socrates.</cell>
                </row>
</table>
            </p>
<p>
              <pb n="0555A"/>Has igitur propositiones Syriano calculis colligente,
nos quoque nominatim disposuimus, idcirco quoniam
facilior fides habebitur numero, si per exempla prodantur.
Simul etiam, quoniam male doctus de his
propositionibus perversissime contendebat, et affirmationes
quidem negationum loco ponens, per negationes
vero affirmationum totum ordinem confundebat.
Quare ne quem illius oratio a rectae rationis
veritate traduceret, idcirco hanc ad elatioris memoriae
subsidium fecimus dispositionem.</p>
          </div3>
<div3>
            <head>Quoniam vero contraria est negatio ei quae est, omne ...</head>
<p> <hi>Quoniam vero contraria est negatio ei quae est, omne
animal est justum, illa quae significat quoniam nullum
animal est justum, hae quidem manifestum est quod
nunquam erunt neque verae simul neque in eodem ipso.
His vero oppositae erunt aliquando, ut non omne animal
<pb n="0555B"/>
justum est, et est aliquod animal justum.</hi> </p>
<p>Hoc quoque est diligentissime superius demonstratum,
quoniam contrariae aliquoties verum falsumque
dividerent, si aut in rebus naturalibus, aut in impossibilibus
proponerentur; aliquoties vero simul inveniri
posse falsas, si res neque naturales neque impossibiles
praedicarent. Contrarias autem esse dictum est,
si quis vel affirmative vel negative universalem faceret
enuntiationem; ergo nunc hoc dicit: quae sunt, inquit,
contrariae simul verae esse non possunt, et hoc non
sine quadam rerum determinatione locutus est; ait
enim: Quoniam vero contraria est negatio ei quae est,
omne est animal justum, scilicet affirmationi, illa quae
significat, quoniam nullum est animal justum; scilicet
negatio, hae quidem, inquit, quoniam sunt contrariae,
<pb n="0555C"/>
quae simul verae esse non possunt, manifestum est
quoniam nunquam erunt, neque verae simul neque
in eodem, sed quod dixit neque verae simul, hujusmodi
est. Nihil enim prohibet alio et alio tempore
et affirmationem universalem, et negationem veraciter
posse proponi, ut si quis dicat: omnis homo
justus est, hoc si aureo saeculo diceretur, verissime
proponeretur. Quod si quis rursus dicat, nullus homo
justus est, hoc si ferreo saeculo enuntiaret, erit vera
propositio. Quare contingit affirmationem et negationem
universalem veras esse, quas manifestum est esse
contrarias, sed non simul. Illa enim in aureo saeculo,
si ita contingit, illa in ferreo saeculo, sed haec tempora
diversa sunt, et non sunt simul. Quare recte hoc quoque
addidit ut diceret, manifestum est quoniam nunquam
<pb n="0555D"/>
erunt neque verae simul, quod autem addidit,
neque in eodem, ad aliam ejusdem rei determinationem
valet: possunt enim rursus eodem tempore et
simul universalis affirmatio et universalis negatio verae
esse; sed si non de eodem praedicentur, ut si quis
dicat: omne animal rationale est, hoc si de hominibus
praedicetur, vera est affirmatio. Quod si quis dicat:
nullum animal rationale est, hoc si de equis enuntiet,
vera erit uno eodemque tempore contra universalem
affirmationem universalis facta negatio, sed non de
<pb n="0556A"/>
eodem; illa enim affirmatio de hominibus facta est,
hic vero de equis negatio. Quamobrem dictum est
nunquam esse posse simul contrarias veras, neque
in eodem, id est nec uno eodemque tempore, nec de
uno subjecto. Sed quoniam his oppositae erunt universali
quidem affirmationi particularis negatio, universali
autem negationi particularis affirmatio, et has
diximus idcirco subcontrarias dici, quod diversa quodammodo
contrariis patiantur. Manifestum est quoniam
sicut contrariae verae simul esse non possunt,
dividunt tamen aliquoties inter se veritatem et falsitatem,
ita quoque et subcontrariae dividunt quaedam
inter se verum falsumque aliquoties, quando contrariae
quoque diviserint; simul autem verae inveniri
possunt, quando universales et contrariae simul verae
<pb n="0556B"/>
non sunt, ut autem simul falsae sint, nulla rerum ratione
contingit. Ergo contrarias quidem simul veras
esse atque in eodem nunquam quisquam poterit invenire.
Subcontrariae autem quae universalibus et contrariis
oppositae sunt, sibi invicem comparatas veras
inveniri possibile est, ut in eo ipso exemplo quod ipse
proposuit, non omne animal justum est, vera est;
rursus, est aliquod animal justum, haec quoque vera
est. Quare contrariae simul verae esse non possunt,
subcontrarias simul veras nihil prohibet inveniri.</p>
          </div3>
<div3>
            <head>Sequitur vero hanc quidem quae est, nullus homo ...</head>
<p> <hi>Sequitur vero hanc quidem quae est, nullus homo
est justus, illa quae est, omnis homo est non justus. Illam
vero quae est, aliquis homo justus est, opposita,
non omnis est homo non justus, necesse est enim aliquem
esse.</hi> </p>
<p>
              <pb n="0556C"/>De consequentia propositionum simplicium atque
infinitarum sufficienter quidem supra disseruit. Sed
nunc haec est huic intentio non quae particularis affirmatio,
quam universalem affirmationem vel negationem
sequatur, quod supra jam monstravit. Sed
quae universalis negatio universalem sequatur affirmationem,
vel quae particularis negatio particulari
scilicet affirmationi consentiat, proponitque has quatuor
dicens, negationem simplicem universalem et
affirmationem infinitam universalem sese sequi et
sibimet consentire, nec minus his oppositas, id est
particularem affirmationem simplicem et particularem
infinitam negationem, et in veritate et in falsitate
se sequi, et a se nullo modo discrepare. Disponantur
enim hae quatuor, prior affirmatio infinita
<pb n="0556D"/>
universalis quae dicit, omnis homo est non justus,
sub hac ei consentiens simplex universalis negatio
quae proponit, nullus homo justus est. Rursus in altera
parte contra affirmationem infinitam, particularis
simplex affirmatio quae dicit, est aliquis homo justus,
et sub hac particularis infinita negatio quae
proponit, non omnis est homo non justus.</p>
<p>
              <pb n="0557"/>Omnis est homo non justus. Est aliquis homo justus.</p>
<p>Nullus est homo justus. Non omnis est homo non justus.</p>
<p>
              <pb n="0557A"/>His ergo ita dispositis, si affirmatio universalis infinita
vera sit, ea quae dicit, omnis est homo non justus,
vera est etiam ea quae proponit, nullus est
homo justus, quae est universalis simplex negatio;
hoc autem melius in inferioribus cognoscitur exemplis.
Dicatur enim, omnis est homo non quadrupes,
vera est, rursus nullus est homo quadrupes, haec
quoque vera est; quod si una harum sit falsa, falsa
quoque erit et altera. Nam si falsa est, quoniam
omnis est homo non justus, sicut vere quoque falsa
est, illa quoque negatio simplex mendacissime praedicavit
quae dicit, nullus est homo justus. Quocirca
affirmatio universalis infinita et negatio universalis
simplex sibimet consentiunt, ut, una vera, alteram
veram esse necesse sit; alterius falsitatem reliquae
<pb n="0557B"/>
quoque falsitas consequatur. Idem quoque evenit in
parte altera, nam si vera est, quoniam quidam homo
justus est, vera quoque est, quoniam non omnis est
homo non justus, est enim aliquis; nam si quod dicitur,
non omnis, tantumdem est, tanquam si quis
dicat, quidam non est, quod in alio quoque exemplo
manifestius apparebit. Si quis dicat, non omnis est
homo justus, hoc est dicere, quidam homo justus
non est; ergo non omnis, quidam non, significat. Si
quis ergo ita proponat, quidam homo non justus non
est, quem dicit non esse non injustum, justum esse
confirmat. Quare ille de quo dicitur, quoniam non
justus non est, erit justus. Unde fit ut ea quae dicit,
non omnis est homo non justus, consentiat ei quae
dicit, quidam homo justus est. Sed haec non consentit
<pb n="0557C"/>
ei quae dicit, quidam homo non justus est, non
igitur haec consentit ei quae proponit, non omnis
homo est non justus. Sed quoniam hoc fortasse aliquatenus
videtur obscurius, consequentiae ipsarum
hoc modo sumendae sunt. Sitque nobis hoc positum
affirmationem universalem infinitam, et negationem
universalem simplicem sibimet consentire, ut unius
veritatem et falsitatem, alterius veritas aut falsitas
consequatur. Si falsa est affirmatio infinita universalis
quae dicit, omnis est homo non justus, vera erit
huic opposita particularis infinita negatio quae proponit,
non omnis est homo non justus; sed cum
falsa est affirmatio universalis infinita, falsa quoque
et universalis simplex negatio quae dicit, nullus est
homo justus; sed hac falsa particularem affirmationem
<pb n="0557D"/>
quae huic contradictoriae opposita est, veram
esse necesse est quae est, quidam homo justus est.
Quocirca, quando affirmatio universalis infinita falsa
est, vera est particularis infinita negatio, et quando
universalis negatio simplex falsa est, vera est simplex
affirmatio particularis. Sed affirmatio universalis
infinita et negatio universalis simplex simul falsae
sunt et sibimet in falsitate consentiunt; simul
igitur verae erunt simplex particularis affirmatio et
infinita negatio particularis. Rursus si vera est affirmatio
universalis infinita, falsa erit negatio particularis
infinita, ei enim contradictoriae opposita est. Si
<pb n="0558A"/>
rursus vera est universalis simplex negatio, falsa est
particularis simplex affirmatio; sed universalis affirmatio
infinita et universalis negatio simplex simul
verae sunt, simul igitur erunt falsae particularis affirmatio
simplex et particularis infinita negatio. Quare
hae quoque, id est particularis affirmatio simplex
et particularis infinita sibimet in veritate et falsitate
consentiunt, et veritatem suam et mendacium invicem
consequuntur. Quare affirmatio quidem et
negatio, utraque universalis, haec simplex, illa infinita,
sequuntur sese sibique consentiunt. Particulares
autem, id est universalibus oppositae simplex affirmativa
et negativa infinita, ipsae quoque sibimet
consentiunt. Quare rectus ordo est, ut sicut affirmationi
universali infinitae consentit simplex universalis
<pb n="0558B"/>
negatio, ita particulari affirmationi simplici particularis
negatio infinita consentiat.</p>
          </div3>
<div3>
            <head>Manifestum est autem, quoniam etiam in singularibus, ...</head>
<p> <hi>Manifestum est autem, quoniam etiam in singularibus,
si est verum interrogatum negare quod et affirmare
verum est, ut, Putasne Socrates sapiens est? Non.
Socrates igitur non sapiens est. In universalibus vero
non est vera quae similiter dicitur; vera est autem negatio,
ut, Putasne omnis homo sapiens est? Non. Omnis
igitur homo non sapiens est; hoc enim est falsum, sed,
non igitur omnis homo sapiens est, vera est; haec enim
opposita est, illa vero contraria.</hi> </p>
<p>De consequentia propositionum disputans, et sibi
quemadmodum consentirent illum tractatum parumper
egressus docere proposuit, quae veniant in responsionem
de singularibus, si ad praedicationem
<pb n="0558C"/>
ipsarum sit particula negationis apposita, quae rursus
in his quae de universalibus sunt propositionibus,
si ad praedicationem addita particula negativa concurrat,
neque enim oportet similiter facere enuntiationes.
Non enim simile est quod ex utraque praedicatione
contingit. Hoc autem ita manifestum est: si
quis de singulari aliquo interrogatus neget, ille qui
interrogaverit potest facere ex infinito nomine praedicato
conclusionem, illam scilicet negationem jungens
quam respondens ante negaverat, et hoc veraciter
praedicabit. De universalibus autem apparebit
non eamdem veritatem posse contingere, si ex his
affirmatio componatur. Si quis enim interroget alium.
Putasne Socrates sapiens est? si ille respondet, Non,
vere ille concludit dicens: Socrates igitur non sapiens
<pb n="0558D"/>
est. Sit autem hoc quoque in alio clariori
exemplo manifestum. Si interrogaremus aliquem hoc
modo: Socratesne Romanus est? atque ille respondeat:
Non, nos vere concludere possumus: Socrates
igitur non Romanus est. Facientes ex negatione quam
ille respondebat, et ex nomine quod in propositione
praedicavimus affirmationem ex infinito nomine quae
dicit: Socrates non sapiens est, vel Socrates non Romanus
est. Has enim affirmationes esse ex infinito
nomine supra monstratum est. Si igitur eodem modo
aliquis in universalibus subjectis interroget dicens:
Omnisne homo sapiens est? nos utique respondebimus:
<pb n="0559A"/>
Non. Tum ille eadem similitudine concludit,
dicit enim, Omnis igitur homo non sapiens est. Quocirca
nullus homo sapiens est; ea enim quae dicit:
omnis homo non sapiens est, consentire monstrata
est ei quae dicit: nullus homo sapiens est. Videbitur
igitur quodammodo ex vera responsione falsa illata
esse conclusio, cui nos dicimus negationem quidem
nos respondisse, non ut ea negatio ad praedicatum
jungeretur, sed ad determinationem, neque enim
nos voluisse ab omni homine sapientiam tollere,
cum interrogante aliquo an omnis homo sapiens
esset, nos negaremus, sed ab omni potius id est
determinatione voluisse nos abstrahere sapientiam,
illud scilicet significantes, quod alicui esset, et
alicui non esset sapientia, ut quod diximus non
<pb n="0559B"/>
tantum valeret quantum si diceremus non omnis.
Igitur si illa negatio ad nomen, id est ad sapientiam
jungatur, universalis fit affirmatio quae dicit, omnis
homo non sapiens est, consentiens universali negationi,
quae proponit, nullus homo sapiens est. Sed
haec contraria est interrogationi; fuit enim interrogatio,
omnisne homo sapiens est. Haec habet universalem
affirmationem, cui contraria est universalis
negatio, cui rursus negationi consentit universalis
affirmatio infinita. Quocirca affirmationi quoque
universali simplici, quae in interrogatione posita est,
id est omnisne homo sapiens est, contraria est ea
quae dicit conclusio, quoniam omnis homo non sapiens
est. Quod si dicatur, non omnis homo sapiens
est, et verum est, et ei opposita est. Contra enim
<pb n="0559C"/>
eam quae dicit interrogationem, omnisne homo sapiens
est? cum responsum fuerit non, et juncta negatio fuerit
ad omnis, particularis negatio fit dicens, non omnis
homo sapiens est, quae est opposita universali affirmationi
ei quae in interrogatione est posita universali,
hoc est enim quod ait. Haec est enim opposita,
illa vero contraria. Per verba autem sensus iste
sic constat. Manifestum est autem, inquit, quoniam
in singularibus, ut est Socrates et quidquid individuum
est, si verum est interrogatum negare, id est
si quando aliquid quis interrogat vere ille negaverit,
ut cum aliquis interrogat an Romanus sit Socrates,
ille neget quoniam et affirmare verum est, ut
ille qui interrogat ex negatione et nomine praedicato
infinitam faciat affirmationem, et hujus est exemplum:
<pb n="0559D"/>
putasne Socrates sapiens est? Responsio, non. Conclusio,
Socrates ergo non sapiens est. Sed hoc non
similiter in universalibus se habet, quod per hoc
monstrat quod ait, in universalibus vero non est
vera quae similiter dicitur, id est non vera est, affirmatio
infinita facta ex praedicato nomine et respondentis
negatione, sed potius vera est negatio, non
affirmatio; hujus exemplum tale est, nam interrogatio
est ut, putasne homo omnis sapiens est? Responsio,
non. Falsa conclusio, omnis igitur homo non
sapiens est; hoc autem falsum est, et non simile est
ei quod supra de singulari subjecto praediximus, sed
potius illa quae dicit, non omnis igitur homo sapiens
est, ut respondentis negatio ad omnis jungatur, et
<pb n="0560A"/>
fiat negatio particularis: est enim haec vera, haec
autem est etiam opposita. Nam cum affirmatio universalis
interrogata esset ea quae dicit, omnisne
homo sapiens est? ex negativa particula factum est,
non omnis homo sapiens est in conclusione, et sunt
oppositae. Illa est enim affirmatio universalis, haec
autem particularis negatio, illa vero contraria. Nam
si non negatio ad praedicatum jungatur, fit universalis
affirmatio infinita, quae consentit universali negationi
finitae; sed haec contra universalem affirmationem
finitam quae in interrogatione est posita, contraria
est. Contraria igitur erit etiam illa quae universalis
est affirmatio infinita. Quae autem causa est cur
in singularibus vel affirmatio ex infinito nomine, vel
negatio sibimet finita consentiant, in universalibus
<pb n="0560B"/>
autem universalis affirmatio ex infinito nomine non
consentiat particulari negationi finitae, quaerendum
est. Etenim si quis dicat, Socrates non sapiens est
et Socrates sapiens non est, idem est, et hae duae sibimet
consentiunt. Si quis autem dicat, omnis homo
non sapiens est, et rursus, non omnis homo sapiens
est, hae duae non sibimet consentiunt. Sed haec ratio
est quod in singularibus subjectis non sunt duplices
oppositiones, sed una tantum, id est, quae negationem
facit. In universalibus autem universaliter praedicatis
duplex oppositio est, una contraria, una vero contradictoria.
Si sit ergo hujusmodi affirmatio quae dicit,
Socrates sapiens est, contra hanc una oppositio est
quae proponit, Socrates sapiens non est. Si ergo dicat
aliquis, Socrates non sapiens est, haec nullum alium
<pb n="0560C"/>
habebit intellectum quam ea quae dicit, Socrates sapiens
non est, unam enim tamtum solam diximus in singularibus
oppositionem. Quare quaecunque aliae fuerint, eadem
significatione concurrerent; in universalibus vero
universaliter praedicatis non eodem modo est. Nam si
sit affirmatio universalis quae dicit, omnis homo sapiens
est, contra hanc etiam illa est quae dicit, nullus homo
sapiens est, etiam illa quae dicit, non omnis homo
sapiens est, et illa est contraria, haec contradictoria.
Simplex ergo haec oppositio sibi non potest consentire,
illa enim tollit quae est universalis negatio, illa partem
diffinite, quae est particularis negatio. Sed universalis
negatio universali affirmationi ex infinito
nomine consentit; diversa igitur erit haec quoque a
particulari definita negatione, et quoniam duplex est
<pb n="0560D"/>
oppositio in universalibus, et simplex in singularibus,
recte in eadem similitudine praedicationis non
eadem veritas falsitasque contingit.</p>
          </div3>
<div3>
            <head>Illae vero quae sunt contrajacentes secundum infinita ...</head>
<p> <hi>Illae vero quae sunt contrajacentes secundum infinita
nomina vel verba, ut in eo quod est, non homo, vel
non justus, quasi negationes sine nomine et verbo esse
videbuntur, sed non sunt, semper enim vel veram esse
vel falsam necesse est negationem. Qui vero dixit non
homo, non plus dicente homo, sed etiam minus, verus
vel falsus fuit, si non aliquid addatur.</hi> </p>
<p>Novimus propositiones ex infinitis fieri posse nominibus,
has ergo dissolvens Aristoteles sumit per
se dictionem nominis infiniti, et de ea disputat si
contra finitum nomen comparetur, an quaedam enuntiativa
<pb n="0561A"/>
oppositio videatur. Si quis enim sumat id
quod dicitur, non homo, et opponat contra id quod
dicimus, homo, videbitur fortasse aliquatenus facere
oppositionem, quoniam enim omnis negativa particula
adjecta verbo, quod continet propositionem,
negationem facit, etiamsi modus aliquis propositionis
non praedicetur, quod posterius demonstrandum est,
ita etiam nomini videtur cum adjecta fuerit negativa
particula, quamdam facere negationem, ut si non
particula jungatur ei quod est homo, faciat non homo,
hoc est enim quod ait. Illae vero quae sunt secundum
infinita nomina vel verba oppositae, ut in eo quod est
non homo, vel non justus, quasi negationes sine nomine
vel verbo esse videntur. Si quis enim dicat,
non currit, haec fit sine nomine negatio; quod si
<pb n="0561B"/>
quis dicat, non homo, haec quoque est sine verbo
negatio. Quae dictiones secundum infinitum nomen
verbum opponuntur finito nomini vel verbo, quod est
homo, et currit; videbuntur ergo hae negationes secundum
infinitum nomen vel verbum quae praedicantur,
sed non sunt. Maxime enim ratio has negationes
non esse convincit, quod omnis negatio vel
vera vel falsa est, quod autem dicimus non homo
vel non currit, licet simplicia quoque et finita, homo
scilicet atque currit, nihil verum falsumve significent;
tamen haec infinita multo minus aliquid verum aut
falsum demonstrant, non quod simplicia verum aliquid
falsumve significent; idcirco dicimus infinitas
dictiones simplicibus minus verum aut falsum monstrare.
Sed quod quanquam nihil verum falsumve
<pb n="0561C"/>
designet simplex nomen et verbum, tamen definitum
quiddam proponit, ut in eo quod est homo finitum
quiddam est et una species. Is vero qui dicit, non
homo, praesentem quidem speciem interimit, infinitas
autem alias dat intelligere ipsas nihil ponens. Quocirca
quanquam finita verba vel nomina per se vera
vel falsa esse non possint nisi cum aliis juncta sint,
tamen longe minus veritatis aut falsitatis capacia
sunt nomina infinita vel verba quae nec hoc ipsum
quidem quod significant ponunt, sed illud quidem
perimunt; nihil autem per se aliud in significatione
constituunt. Postremo propinquius ad veritatis vel
falsitatis finita sunt intellectus. Minus igitur vera
vel falsa est dictio nominis infiniti, quam alicujus
simplicis et finiti vocabuli.</p>
<p>
              <pb n="0561D"/> <hi>Significat autem, est omnis non homo justus, nulli
illarum idem, nec huic opposita ea quae est, non est
omnis non homo justus. Illa vero quae est, omnis non
justus non homo, illi quae est, nullus justus non homo,
idem significat.</hi> </p>
<p>Postquam de propositionibus infinitum habentibus
praedicatum, sufficienti disputatione locutus est,
earumque oppositiones ostendit, consequentiasque
demonstravit, atque in medio de infinitis nominibus,
quod non essent negationes breviter pernotavit, nunc
redit ad eas propositiones quae subjectum habent infinitum,
praedicatum vero vel finitum vel infinitum,
et primum quidem an eaedem sint, idemque significent,
habeantque ordine aliquam consequentiam hae
<pb n="0562A"/>
propositiones quae ex infinito subjecto sunt, cum his
quae ex infinito praedicato sunt vel ex utrisque finitis
docet. Ait enim has duas propositiones quae sunt, est
omnis non homo justus, non est omnis non homo
justus, nulli illarum idem significare quae aut ex
utrisque finitis sunt aut ex praedicato infinito, et
disponantur quidem illae quae aut ex utrisque finitis
sunt aut ex praedicato infinito, et primum quidem
ponatur simplex affirmatio universalis, sub hac negatio
universalis ex praedicato infinito superiori simplici
affirmationi consentiens. Contra vero ponatur
universalis simplex negatio, et sub hac universalis ex
infinito praedicato affirmatio, quas constat sibimet
consentire praecedente affirmatione universali quae
est ex infinito scilicet praedicato.

<pb n="0562B"/> </p>
<p>Est omnis homo justus Nullus est homo justus</p>
<p>Consentientes</p>
<p>Contrariae</p>
<p>Contrariae</p>
<p>Consentientes</p>
<p>Nullus est homo non justus Est omnis homo non justus</p>
<p>Cum igitur ita sint affirmationes positae et negationes
quae simplex quidem subjectum habent, infinitum
vero vel simplex praedicatum, nunc Aristoteles
dicit quoniam hae propositiones quae subjectum habent
<pb n="0562C"/>
infinitum nulli illarum superiorum quas disposuimus
idem significant: haec enim quae dicit, est omnis non
homo justus, non consentit ei quae dicit, est omnis
homo justus, nec rursus ei quae dicit, est omnis homo
non justus, nec his rursus quae sunt, nullus est
homo justus, vel nullus est homo non justus; hae
enim omnes hominem subjectum habent, illae vero
non hominem. Quocirca nec hujus negatio, id est
universalis affirmationis ex infinito subjecto, particularis
scilicet negatio cum ulla earum quae finitum
habent subjectum, poterit consentire. Ea enim quae
dicit, non est omnis non homo justus, neque cum ea
quae proponit, est omnis homo justus, neque cum ea
quae dicit, est omnis homo non justus, neque cum his
quae enuntiant, nullus est homo justus, vel nullus
<pb n="0562D"/>
est homo non justus. Sed non hoc dicit, quoniam
ex infinito subjecto propositiones diversae sunt, his
quae sunt vel ex finito praedicato vel ex infinito, subjecto
tamen finito. Possunt enim diversae quidem esse
praedicationes, idem tamen aliquoties significare, ut
ea quae dicit, omnis est homo injustus, cum diversa
sit ab ea quae dicit, nullus est homo justus; idem
tamen aliquando significant, si affirmatio privatoria
praecesserit. Dictum est enim quod affirmationibus
praecedentibus negationes sine dubio sequerentur;
ergo non hoc dicit, quoniam diversae sunt propositiones
ex infinito nomine subjecto iis quae sunt ex
praedicato vel finito vel infinito, subjecto tamen finito,
sed quod omnino sibi non consentiant, vel non
<pb n="0563A"/>
idem significent, id est tota sint virtute propositionis
dissimiles. Atque quidem haec dixit de his quae
finitum subjectum haberent, infinitum vero vel finitum
praedicatum; venit autem nunc ad ipsarum
consequentias quae ex infinito nomine subjecto constant,
et ex utroque infinito; et sicut supra consequentiam
earum quae ex utrisque finitis erant, vel
ex infinito praedicato docuit, ita quoque nunc econverso
quae ex utrisque infinitis nominibus constant,
vel ex infinito nomine subjecto qualem ad se habeant
consequentiam, monstrat, dicens: Illa vero quae est,
omnis non justus non homo, illi quae est, nullus
justus non homo, idem significat; has duas tantum
propositiones monstrat, affirmativam scilicet universalem
ex utrisque infinitis quae dicit, omnis non
justus non homo, ei consentire quae est universalis
<pb n="0563B"/>
negatio ex solo infinito subjecto, quae dicit, nullus
justus non homo. In his autem subauditur particula
est, ut sit tota propositio, omnis non justus non
<pb n="0564A"/>
homo est, et rursus nullus justus non homo est; nam
sicut in his quae finitum habebant subjectum, infinitum
vero vel finitum praedicatum, affirmationem ex
finito subjecto vel infinito praedicato, eam scilicet
quae dicit, est omnis homo non justus, sequebatur
simplex universalis negatio, quae ex utrisque finitis
constat, nullus homo justus est. Ita quoque in his
permutatis tantum subjectis idem venit. Nam sicut
illic negatio ex utrisque finitis universalis sequebatur
affirmationem ex finito subjecto et infinito praedicato,
ita quoque affirmationem ex utrisque infinitis universalem
sequitur negatio ex infinito subjecto, ipsa
quoque universalis, et has quidem duas propositiones
ascripsit, solam in his consequentiam ostendens.
Caeteras autem quia putabat intellectu esse faciles,
<pb n="0564B"/>
persequi neglexit. Nos autem eas ne quid relictum
videatur apponimus; est enim consequentia hoc
modo:
<list>
<item>
<pb n="0563"/>Est omnis non homo non justus. Est omnis non homo justus.</item>
<item>Nullus non homo justus est. Nullus non homo non justus est.</item>
<item>Quidam non homo justus est. Quidam non homo non justus est.</item>
<item>Non est omnis non homo non justus. Non est omnis non homo justus.</item>
              </list>
            </p>
<p>
              <pb n="0563B"/>Has igitur si quis diligenter inspexerit duas comparationes,
duabus convenientissimam consequentiam
<pb n="0564B"/>
consensumque mostrabunt.
</p>
          </div3>
        </div2>
      </div1>

<div1>
        <head>LIBER QUINTUS.</head>

<pb n="0563"/>
<p>
          <pb n="0563C"/>Maximam operis hujus emensi partem, ea quae sequuntur
licet magnis quaestionibus impedita, tamen
audacius atque animosius exsequemur, nec defatigari
in singulis partibus oportet, totius dialecticae
prodere aggressos atque expedire doctrinam, itaque
rectam commentationis seriem conteximus.</p>
<div3>
          <head>Transposita vero nomina et verba idem significant, ...</head>
<p> <hi>Transposita vero nomina et verba idem significant,
ut, est albus homo, est homo albus; nam si hoc non est,
ejusdem multae erunt negationes, sed ostensum est
quod una unius est; ejus enim quae est, est albus homo,
negatio est, non est albus homo; ejus vero quae est,
est homo albus, si non eadem est ei quae est, est albus
homo, erit negatio, vel ea quae est, non est non homo
albus, vel ea quae est, non est homo albus. Sed altera
quidem est negatio ejus quae est, est non homo albus,
<pb n="0563D"/>
altera vero ejus quae est, est albus homo. Quare erunt
duae unius.</hi> </p>
<p>Docet nunc quoniam si nomina et verba transferuntur,
et ad aliud prius, aliud vero posterius praedicetur,
unam sine dubio significantiam retinere. Sive
enim quis dicat, est homo albus, sive est albus homo,
sive homo albus est, sive albus homo est, sive quomodolibet
aliter ordinem praedicationis permutet, eadem
sine dubio significatio permanebit, et hoc quidem fortasse
oratoribus vel poetis non eodem modo perspiciendum
est quo dialecticis. Etenim quantum ad
compositionem orationis spectat, maxime differt quo
verba et nomina praedicationis suae ordine proferantur.
Multum enim interest in eo quod ait Cicero, Ad
<pb n="0564C"/>
hanc te amentiam natura peperit, voluntas exercuit
fortuna servavit, ita dixisse ut dictum est, an ita,
Ad hanc te amentiam peperit natura, exercuit voluntas,
servavit fortuna. Sic enim minor est sententiae
magnitudo, minusque in ea lucet id quod si sic componatur
eminet, et sese vel nolentibus hominum
auribus animisque patefacit. Rursus cum dicit Virgilius:
Pacique imponere morem, potuisset servare
metrum, si ita dixisset, moremque imponere paci,
sed esset debilior sonus, nec in eo ictu versus tam
praeclare ut nunc compositus diceretur. Ergo non
idem valet oratoribus vel poetis verborum nominumque
ordo mutatus. Qui enim ad compositionem spectant,
multum in ordine sermonum ornamenti reperient.
Dialecticis vero, quibus nulla est ad orationis
<pb n="0564D"/>
leporem cura loquendi, quibusque sola veritas perscrutatur,
nihil differt quolibet ordine verba et nomina
permutentur, cum tamen eamdem vim quam
prius in significatione retineant. Sed nec apud ipsos
modis omnibus permutato ordine dictionis eadem
semper vis significatioque servatur. Haec enim particula
quae negativa est, id est, non multum valet,
multamque differentiam perficit variis adjecta locis.
Si quis enim dicat, homo albus non est, faciet indefinitam
negationem. Si quis vero dicat, homo non
albus est, faciet indefinitam ex infinito praedicato
affirmationem. Si quis autem praedicet, non homo
albus est, idem quoque constituit ex infinito subjecto
indefinitam affirmationem. Rursus si quis dicat, omnis
<pb n="0565A"/>
homo non justus est, haec consentit ei quae dicit,
nullus homo justus est. Quod si idem non ad universalem
determinationem ponatur, ut dicatur, non omnis
homo justus est, non jam universalis affirmatio
infinitae praedicationis consentiens universali simplici
negationi fit, sed potius particularis negatio simplex.
Videsne igitur quam multas faciat differentias negativa
particula diversae nominum praedicationi conjuncta?
Sed quanquam haec ita sint, potest tamen alio
modo eadem, diversis in locis posita, eamdem vim
significationemque servare. Si enim sit posita non
particula cum universalitate sua, cum eadem ipsa
saepius permutetur, idem sine dubio in significatione
consistit. Si quis enim dicat, non omnis homo albus
est, particularis est simplex negatio. Si quis vero
<pb n="0565B"/>
sic dicat, homo non omnis albus est, eadem significatio
est. Vel si hoc modo, homo albus non omnis
est, nec haec a superiore significatione discedit, vel
si quis amplius quoque permutet dicens, homo albus
est non omnis, a priori significatione nil discrepat.
Eodem modo vel si quomodolibet aliter permutetur,
cum propria tamen universalitatis determinatione diverso
modo permutata, idem semper necesse est in
significatione servetur. Eodem modo si eadem non
particula cum alio nomine vel verbo juncta saepius
transferatur, ut cum dicimus, homo justus non est,
rursus homo non est justus, rursus non est homo
justus, eadem significatio retinetur. Quocirca si sola
particula negativa permutata sit, et non eodem semper
ordine praedicetur, multas differentias faciet propositionum.
<pb n="0565C"/>
Sin vero juncta cum alio nomine saepius
(ut dictum est) transferatur, eadem in translationibus
omnibus significatio permanebit. His igitur ita dispositis
videndum est quae sit Aristotelis demonstratio,
verba et nomina transposita eamdem semper vim
significationemque subjicere. Ait enim, transposita
vero verba et nomina idem significant, ut est albus
homo, est homo albus. Haec enim transposita nominibus
atque verbis eamdem retinent significationem.
In illa enim prius albus est, posterius homo; in hac
autem prior homo, posterior albus: quod si hoc falsum
est, et non sint eaedem, sed a se diversae sunt,
impossibile aliquid inconveniensque contingit, erunt
enim duae negationes unius affirmationis, quod est
impossibile. Ostensum enim est quoniam una unius
<pb n="0565D"/>
est affirmationis negatio. Nunc igitur videamus si hae
affirmationes quae dicunt est albus homo, et est homo
albus, non sunt eaedem, sed diversae, quemadmodum
unius affirmationis duae sunt negationes, et primo
quidem disponantur hoc modo, est albus homo, est
homo albus; hujus ergo propositionis quae dicit, est
albus homo, erit negatio, ea scilicet quae proponit,
non est albus homo, alia namque quae esse possit rationabiliter
non potest inveniri. Disponantur igitur
rursus eaedem et superior affirmatio cum propria
negatione.
<list>
<item>Est albus homo.</item>
<item>Non est albus homo,</item>
<item>Est homo albus.</item>
            </list>

<pb n="0566A"/>
Cum igitur ejus quae dicit, est albus homo, negatio
sit ea quae proponit, non est albus homo, si ea quae
dicit, est homo albus diversa erit ab ea propositione
quae pronuntiat, est albus homo, alia erit ejus negatio;
sit ergo aut ea quae dicit, non est non homo albus,
aut ea quae dicit, non est homo albus. Rursus
igitur disponantur duae quidem affirmationes primae
alternatim positae, et econtrario confessa prioris negatio.
Contra secundum vero utraeque hae negationes
quas diximus ascribantur.
<list>
<item>Est albus homo. Non est albus homo.</item>
<item>Est homo albus. Non est homo albus.</item>
<item>Non est non homo albus.</item>
            </list>
          </p>
<p>His igitur ita discretis ejus propositionis quae dicit,
est homo albus, non potest esse illa negatio quae dicit,
<pb n="0566B"/>
non est non homo albus. Illius est enim negatio
quae habet subjectum infinitum quae dicit, est non
homo albus. Similiter autem et si quamlibet aliam
quis posuerit negationem ejus sine dubio alia reperitur
affirmatio. Unde fit ut relinquatur ea ejus esse
negatio quae proponit, non est homo albus; est ergo
negatio ejus quae dicit est homo albus, ea quae dicit,
non est homo albus; sed ejus affirmationis quae proponit,
est albus homo, negatio est et ista quae dicit,
non est homo albus. Quod probat ea res quod inter
se verum falsumque dividunt, nam si verum est esse
album hominem, falsum est non esse hominem album.
Quod si in aliquibus verum invenitur, hoc secundum
definitionem propositionis agnoscitur, non
secundum negationis formam, ut magis secundum
<pb n="0566C"/>
quantitatem non sint sibi oppositae potius quam secundum
qualitatem, quod illa res monstrat si quis
sic dicat: est albus omnis homo; si contra hanc ponatur,
non est omnis homo albus, perspicuum est
quoniam inter se et veritatem dividunt et falsitatem,
unam enim veram esse necesse est, unam falsam;
quare etiam si determinationes auferantur, eadem
oppositio redit, licet sit indefinita. Nam sicut in ea
quae dicit, omnis homo justus est, non omnis homo
justus est, sublatis omnis et non omnis homo justus
est, et homo justus non est, affirmatio et negatio
oppositae sunt, ita quoque in his sublato omnis et
non omnis ea quae dicit, est albus homo, ei quae dicit,
non est homo albus, opposita est. Additis enim determinationibus
una semper vera est, altera falsa;
<pb n="0566D"/>
sed diximus quoniam affirmationis ejus quae dicit,
est albus homo, negatio est, non est albus homo.
Duae igitur negationes non est albus homo, et non est
albus homo unius affirmationis sunt, ejus scilicet
quae enuntiat, est homo albus, quod evenit si negationes
hae quae dicunt, non est homo albus, et non est
albus homo a se diversae sunt, quod ex eo contingit
quod prius positum est eam quae dicit, est albus
homo, diversam esse ab ea quae dicit, est homo albus.
Quod si hoc impossibile est ut una affirmatio duas
habeat negationes, et perspicuum est contra eam affirmationem
quae dicit, est homo albus, utrasque has
negationes quae dicunt, non est albus homo et non est
homo albus opponi, hae a se diversae non sunt, sibique
<pb n="0567A"/>
consentiunt, et tantum permutatione nominis
distant. Caeteris autem omnibus eaedem sunt; quod
si hae negationes eaedem sunt, eaedem quoque sunt
affirmationes. Recte igitur dictum est quoniam transposita
nomina et verba eamdem vim significationemque
servant. Sensus ergo totus ita se habet; hoc
autem modo ordo verborum. Transposita, inquit,
nomina et verba idem significant, et est horum exemplum,
ut est homo albus, est albus homo. In his enim
nomina transposita sunt. Nam si hoc non est, id est
si non idem significant nomina et verba transposita,
quiddam impossibile et inconveniens contingit. Ait
enim, ejusdem multae erunt negationes, id est ejusdem
affirmationis multae negationes erunt. Sed hoc
impossibile est, ostensum est enim quoniam negatio
<pb n="0567B"/>
una unius est affirmationis. Duae ergo negationes uni
opponi affirmationi, si verba et nomina transposita
non idem significant, sic demonstrat. Ejus enim quae
est, est albus homo, scilicet affirmationis negatio
est, non est albus homo. Contra illam enim affirmationem,
haec negatio juste opponitur, ejus vero quae
est, est homo albus, id est alterius affirmationis, si
non eadem est ei quae est, est albus homo, id est si
diversa est a priori propositione quae dicit, est albus
homo, et non est ei eadem ac si diceret, si ei non
consentit, erit negatio vel ea quae est, non est albus
homo, vel quaecunque alia, quam si quis ponat esse
negationem una ratione refellitur, quam hic quoque
posuit; refellitur autem hoc modo, ait enim: Sed
altera quidem est negatio ejus quae est, est non homo
<pb n="0567C"/>
albus, altera vero ejus quae est, est albus homo.
Inter duas enim negationes quas posuit, illam scilicet
quae dicit, non est non homo albus, et eam quae proponit,
non est homo albus, illa quae dicit, non est non
homo albus, negatio est affirmationis infinitum habentis
subjectum, quae dicit, est non homo albus; alia
vero, scilicet quae proponit, non est homo albus,
ejus est negatio quae dicit, est albus homo, cum ea
enim verum dividit atque falsum. Quare erunt duae
negationes unius affirmationis, sed hoc impossibile
est.</p>
        </div3>
<div3>
          <head>Quoniam igitur transposito nomine et verbo, eadem ...</head>
<p> <hi>Quoniam igitur transposito nomine et verbo, eadem
sit affirmatio et negatio manifestum est.</hi> </p>
<p>Superiorem argumentationem hac hujus sententiae
conclusione confirmat; fecit autem hunc syllogismum
<pb n="0567D"/>
in secundo modo hypothetico, quem indemonstrabilem
vocat hoc modo: si primum est, secundum
est; sed secundum non est, primum igitur non est;
id est, si transpositis verbis et nominibus non sunt
eaedem propositiones unius affirmationis, duae sunt
negationes; sed hoc impossibile est. Non igitur diversae
sunt propositiones, transpositis verbis et nominibus.</p>
        </div3>
<div2>
          <head>DE CONJUNCTIS ET DIVISIS ENUNTIATIONIBUS.</head>

<div3>
            <head>At vero unum de pluribus, vel plura de uno affirmare ...</head>
<p> <hi>At vero unum de pluribus, vel plura de uno affirmare
vel negare, si non est unum ex pluribus, non est
affirmatio una neque negatio. Dico autem unum, non si
unum nomen positum sit, non sit autem unum ex illis,
ut homo est fortasse et animal et mansuetum et bipes,
<pb n="0568A"/>
sed ex his etiam unum fit, ex albo autem et homine et
ambulare non fit unum. Quare nec si unum aliquid
de his affirmet aliquis, erit affirmatio una, sed vox
quidem una. Affirmationes vero multae, nec si de uno
ista, sed similiter plures.</hi> </p>
<p>Multos talis loci hujus caligo confundit, ut digne
exsequi et quod ab Aristotele dicebatur expedire non
possent. Nos autem supra jam diximus magnae fuisse
curae apud peripateticae sectae principes dijudicare,
quae esset una affirmatio vel negatio, quae plures.
Neque enim vocis sonitu cognoscuntur, aut numero
terminorum; est enim ut una quidem res de una
praedicetur, et non sit una enuntiatio. Potest etiam
fieri ut vel plures de una re praedicentur, vel una
de pluribus, una tamen ex his omnibus enuntiatio
<pb n="0568B"/>
fiat, quae res magnae apud eos cautelae fuit, ut ubi
incidisset perspecta regula non lateret. Nam si quis
dicat, canis animal est, non una est enuntiatio, canis
enim multa significat. Si quis vero dicat, homo animal
rationale mortale est, vel animal rationale mortale
homo, singulae enuntiationes sunt; idcirco quoniam
unum ex omnibus quiddam fieri potest, nam
de animali, rationali atque mortali simul junctis,
unus homo perficitur. Item alia sunt quae plura praedicantur,
de quibus unum aliquid effici constituique
non possit, neque si illa de altero praedicentur, neque
si de illis aliud, una affirmatio vel negatio est, sed
tot dicendae sunt affirmationes esse quot sint hae
res quae vel de una praedicantur, vel de quibus una
dicitur, ut cum dicimus: Socrates calvus philosophus
<pb n="0568C"/>
ambulat. Ex calvitie et philosophia et ambulatione,
nihil unum conjungitur, ut haec quasi alicujus speciem
forment. Quocirca sive haec de uno praedicentur,
sive unum de istis, non poterit una esse enuntiatio,
et communiter quidem totius propositi sensus
hujusmodi est. Nunc autem ad ipsius Aristotelis
verba veniamus. Dicit enim: At vero unum de pluribus
vel plura de uno affirmare vel negare, si non
est unum ex pluribus, non est una affirmatio neque
negatio. Si, inquit, plura de uno praedices, ut cum
dicis: philosophus simus, calvus Socrates est, vel
rursus cum unum de pluribus praedicas, cum dicis:
Socrates simus philosophus calvus est, si ex his
pluribus quae vel praedicas vel subjicis, unum aliquid
non fit, quemadmodum fieri unum potest de his quae
<pb n="0568D"/>
praedicamus, substantia animata sensibilis, id quod
est animal, non fit una affirmatio nec una negatio.
Quandoquidem plura vel praedicantur vel subjiciuntur,
ex quibus congregatis una species non existit.
Quod si unum de uno aliquis praedicaverit, quorum
unum nomen plura significet, ex quibus unum aliquid
non fiat, rursus non est una affirmatio nec una
negatio. Si quis enim dicat, canis animal est, nomen
canis significat et latrabilem, et coelestem, et marinum,
ex quibus junctis nihil unum efficitur. Quare
quoniam ex his pluribus unum aliquid effici non
potest, ex illo quoque canis nomine non fit una affirmatio
et una negatio, quod praedicatur aut subjicitur,
cum significet multa ex quibus unum fieri non
possit. Quod per hoc ostendit quod ait, dico autem
<pb n="0569A"/>
unum, non si unum nomen sit positum, non sit
autem unum ex illis. Potest enim fieri ut unum nomen
de uno praedicetur. Sed si unum ipsorum plura
significat, ex quibus unum non fit, non est una negatio
vel affirmatio. Neque enim vox una perficit
enuntiationem, sed ejus quod significatur simplicitas,
vel si plura sint in unum collecta, aliquid unum
faciendi potentia. Hujus autem rei subjecit exemplum,
quod plurimos fefellit dicens, ut homo est
fortasse et animal et bipes mansuetum. Sed ex his
unum fit, ex albo autem et homine et ambulare non
unum. Putaverunt alii hunc ita dixisse, ut ostenderet,
exempli gratia, se hanc quasi diffinitionem dedisse,
ne forte aliquis arbitretur hanc quasi veram
hominis diffinitionem posuisse, quae est animal bipes
<pb n="0569B"/>
mansuetum. Idcirco enim, inquiunt, dixit fortasse,
et animal, et bipes, et mansuetum, ne quis omnino
putaret hujusmodi esse hominis diffinitionem Aristotelem
arbitrari. Alii vero hoc non ita dictum accepere,
sed potius in hanc sententiam dictum Aristotelis
scripturamque interpretati sunt, ut homo est
qui et animal, et bipes, et mansuetum, sed ex his
unum fit, ut ita intelligeretur: Homo quidem aequaliter
se habet ad id quod est homo, et ad id quod
est animal bipes mansuetum. Quocirca si idem est
et aequum dicere hominem, quod animal bipes, mansuetum,
necesse est quoties de uno plura haec praedicantur,
id est animal, bipes, mansuetum de homine,
quoniam aequale est homini, quod unum est,
unum quiddam praedices, quamvis tres voces praedicare
<pb n="0569C"/>
videaris. Sed omnes hi nihil omnino intelligunt,
sed est melior expositio quam Porphyrius dedit.
Volens, inquit, Aristoteles demonstrare quae una
esset affirmatio, quae non una, dixit primo: Quoniam
plura de uno praedicare, vel plura uni subjicere non
est unam enuntiationem facere, nisi ex illis pluribus
unum aliquid fieret. Videns item quod adhuc plures
possent esse affirmationes etiam in his praedicatis,
quae cum plura sint, unum tamen ex his fieri possit,
hoc dixit, ut homo est fortasse et animal, et bipes,
et mansuetum. Quod autem dico tale est: manifestum
quidem fit, quoniam si plura de uno praedicentur, ex
quibus unum fieri non possit, vel plura subjiciantur
uni, ex quibus unum non fit, non est una affirmatio
nec una negatio. Nunc autem tractemus de his pluribus
<pb n="0569D"/>
ex quibus unum aliquid fieri possit. Inveniemus
enim et in his ipso modo enuntiandi plures
aliquoties enuntiationes, et non unam reperiri, quanquam
ex pluribus unum fieri aliquid possit. Si quis
enim sic dicat, animal rationale mortale homo est,
simul jungens animal rationale, mortale, quoniam
continue dictum est, et ex his unum aliquid fit, una
est affirmatio. Si vero sit aliquid intervalli, ut ita
quis dicat, homo animal, et rursus rationale, et aliquantulum
requiescens dicat, mortale est, non est
una affirmatio nec una negatio. Haec enim intercapedo
plurimas efficit enuntiationes; rursus si cum
conjunctione dicantur, homo animal et rationale et
mortale est, sic quoque multae sunt propositiones.
<pb n="0570A"/>
Nec differt aliquid vel requiescendo, vel interponendo
conjunctiones dicere, quam si quis dicat, homo animal
est, homo rationalis est, homo mortalis est, quae
perspicue propositiones multae sunt. Videns ergo hoc
Aristoteles, ita dixit: Homo est fortasse et animal,
et bipes, et mansuetum, ad hoc, inquit, fortasse
tanquam si ita diceret, et de homine quidem, et
bipede, et mansueto fit unum; sed est aliquoties
forte ut plures propositiones sint, cum ea conjunctio
quaedam separat atque discernit. Erit enim fortasse
homo et animal, ut haec una sit propositio, et
bipes ut altera, et mansuetum rursus, ut altera. Sed
ex his omnibus unum aliquid fit, quae cum continue
prolata sunt, quoniam ex his unum aliquid efficitur,
una est propositio; non autem idem evenit in omnibus,
<pb n="0570B"/>
ex albo enim et homine et ambulare non unum
fit. Si quis enim dicat: Socrates homo albus ambulat,
non est una affirmatio, quoniam ex homine, et
albedine, et ambulatione nulla omnino species fit.
Quare conclusio est, quoniam nec si de his pluribus
ex quibus unum non fit, unum aliquid praedicetur,
ut ex cane terreno latrabili, et coelesti, et marino,
quoniam unum non fit, et de his unum aliquid praedicetur,
quod dicimus canis, hujusmodi nomen quod
plura significat, ex quibus unum non fit, si de altero
praedicetur vel subjiciatur alteri, non fit una affirmatio
nec una negatio, sed erit quidem vox una, affirmationes
vero plurimae. Sive enim unum de pluribus
praedicetur, ex quibus non fit unum, vel plura hujusmodi
de uno, vel si unum de uno praedicetur, quod
<pb n="0570C"/>
praedicatum plura significet, ex quibus unum non
fit, sive illud praedicatum alteri subjiciatur, omnino
non fit una affirmatio nec una negatio. Est autem
regula hujusmodi, una affirmatio est, si aut duo termini
singulas res significent, aut si plura ita de uno
praedicentur vel uni subjiciantur, ut ex his unum
aliquid fieri possit, aut unum nomen quod vel praedicatur
vel subjicitur, talia significet plura, quae
omnia unam quodammodo speciem valeant congregare.</p>
          </div3>
<div3>
            <head>Si ergo dialectica interrogatio responsionis est petitio, ...</head>
<p> <hi>Si ergo dialectica interrogatio responsionis est petitio,
vel propositionis, vel alterius partis contradictionis,
propositio vero unius contradictionis pars est, non
erit una responsio ad haec. Neque enim est una interrogatio,
nec si sit vera; dictum est autem de his in Topicis.
<pb n="0570D"/>
Simul autem manifestum est quoniam nec hoc
ipsum quid est, dialectica interrogatio est. Oportet enim
esse datum ut ex interrogatione eligat utram velit contradictionis
partem enuntiare. Sed oportet interrogantem
determinare, utrum hoc sit homo, an non hoc.</hi> </p>
<p>Quisquis dialectica utitur interrogatione, hic aut
simpliciter interrogat, atque unam propositionem in
interrogatione ponit, ut contra eam sit una responsio,
aut utrasque interrogans dicit, ad quas non fit
simplex responsio, sed una tota propositio respondetur.
Si quis enim dicat interrogans: Socrates
animal est? Contra hanc talis est responsio, aut ita,
aut non. Si quis vero hoc modo interroget: Socrates
animal est, an non? Contra hanc non est una responsio.
Si enim respondetur ita, de qua annueris
<pb n="0571A"/>
ignoratur, de affirmatione an de negatione; rursus si
non responderis, nescitur quam negari volueris affirmationem
an negationem. Quare contra hujusmodi
interrogationes tota propositio respondenda est, id
est altera pars contradictionis, aut tota affirmatio
aut tota negatio, ut dicas, aut est animal Socrates,
aut si hoc non videtur, respondeas, non est animal
Socrates. In his igitur quae multa sunt, ex quibus
unum fieri nequit, si fiat una interrogatio et ipsa reprehensibilis
est, et contra eam una responsio. Quisquis
enim ea plura interrogat, ex quibus unum esse
non possit, multas facit interrogationes, contra quas
si simpliciter respondeatur, etiam si vera sit ipsa
responsio, tamen jure reprehenditur. Contra enim
multiplicem interrogationem multiplex debet esse
<pb n="0571B"/>
responsio. Si quis enim dicat interrogans, Socrates
philosophus est, et legit et ambulat? quia potest fieri
ut sit quidem philosophus et legat, non autem ambulet,
vel ambulet, sed non legat: potest item fieri ut
et legat et ambulet; contra hujusmodi propositionem
non erit una responsio. Nam qui ita interrogavit:
Socrates philosophus est, et legit et ambulat?
aut imperite aut captiose interrogavit. Contra quam
interrogationem si contigerit Socratem philosophum
esse et legere, et ambulare, si respondeat: ita est,
haec quoque responsio reprehenditur. Contra plures
enim interrogationes una responsio non debet adhiberi,
etiamsi vere per unam illam respondeatur, sicut
in hac quoque, si et philosophus est, et legit et ambulat.
Quocirca si interrogatio dialectica responsionis
<pb n="0571C"/>
petitio est, per quam responsionem fiat propositio,
ut cum quis dixerit interrogans, dies est? alius
respondeat, non, fiet inde negatio, dies non est, vel
certe altera pars oppositionis cum ita interrogatur,
dies est, an dies non est, ut congrue respondeatur
diem esse, aut diem non esse, id est tota propositio;
hae quae ex his pluribus fiunt atque interrogantur,
cum unum ex his fieri non possit, non sunt simplices
interrogationes. Quocirca nec ad eas reddenda
est simplex responsio, de his autem se in Topicis
dixisse commemorat. Rursus quia dialectica interrogatio
responsionis est petitio (ut supra dictum est)
vel propositionis vel alterius partis contradictionis,
quod paulo post demonstrabitur, imperite illi interrogant
qui ita dicunt, quid est animal? vel quid est
homo? oportet enim qui dialectice interrogat, dare
<pb n="0571D"/>
ex interrogatione optionem, an sibi respondens affirmationem
eligere velit, an negationem. Qui vero sic
interrogat, utquid est aliqua res, velit dicere respondentem,
non est illa interrogatio dialectica. Interrogant
autem quidam hoc modo, putasne anima ignis
est? cum respondens negaverit, addunt, nonne tibi
videtur aliquid esse inter ignem atque aerem medium
corpus, ut sit anima? Cum respondens hoc
quoque abnuerit, illi persequuntur, an fortasse magis
tibi videtur aquam esse animam vel terram?
Cum ille neque terram, neque aquam animam esse
consenserit, tunc defessi interrogationibus ita interrogant:
Quae res est ergo anima? haec autem non
<pb n="0572A"/>
est interrogatio dialectica, sed potius discipuli ad magistrum
aliquid discere cupientis. Qui enim aliquid
addiscere cupit, interrogat eum qui docere potest
quid sit id de quo ambigit. Dialecticus autem (ut dictum
est) ita interrogare debet, ut respondenti sit
copia an affirmationem an negationem velit eligere.
Oportet enim scire quoniam omnis interrogatio responsionis
est petitio. Dialectica vero non cujusdam
responsionis, sed ejus quae in utraque parte habeat
oppositionem; ergo hoc ipsum quid est, non est dialectica
interrogatio. Oportet enim ita interrogare, ut
ex interrogatione respondens possit eligere alteram
contradictionis partem. Debet enim determinare et
diffinire is qui interrogat, an hoc sit quod dicitur
an non, ut homo animal est an non? ut ille aut affirmationem
<pb n="0572B"/>
respondeat aut negationem; quod autem
dixit dialecticam interrogationem petitionem esse
responsionis vel propositionis, vel alterius partis
contradictionis, hujusmodi est. Quisquis interrogat
affirmationem, aut eamdem expetit, ut auditor sibi
respondeat, aut contradictionem, ut si quis sic interroget,
homo animal est? si ille annuerit, propositionem
reddidit, eam scilicet quam proposuit
interrogans; si vero interrogante aliquo, an homo
animal sit, respondens dixerit, non est, contradictionem
respondisse videbitur. Ille enim affirmationem
interrogavit, ille negationem respondit, quod
est contradictio. Rursus si negationem interroget,
et ille respondeat negationem, eamdem propositionem
reddidit quam is qui interrogavit ante proposuit.
Sin vero interrogante aliquo negationem, ille
<pb n="0572C"/>
affirmationem responderit, contradictio responsa est.
Hoc est igitur quod ait, interrogationem responsionis
esse petitionem, et cujus responsionis addidit,
vel propositionis, si idem respondeat, quod ille
interrogat, vel alterius partis contradictionis, si cum
hic affirmationem interroget, ille responderit negationem,
vel si cum hic negationem in interrogatione
posuerit, ille affirmationem in responsione reddiderit.
Interrogationis autem secundum Peripateticos
duplex species est, aut cum dialectica interrogatio
est, aut cum non dialectica. Non dialecticae autem
interrogationis duae species sunt, una quidem quando
sumentes accidens interrogamus, cui illud accidat,
ut cum videmus domum Ciceronis, si interrogemus
quis illic maneat, vel quando subjectum quidem ipsum
<pb n="0572D"/>
et rem sumimus, quid autem illi accidat interrogamus,
ut si ipsum Ciceronem quis videat, et interroget,
quo divertat, et haec una species est eorum
quae secundum accidens, non dialectice interrogemus.
Altera vero quando proponentes nomen quid
sit quaerimus, aut genus, aut differentiam, aut diffinitionem
requirentes, ut si quis interroget quid sit
animal, vel quando diffinitionem aut aliquid superius
dictorum sumimus, et quaerimus cujus illa sint,
ut si quis quaerat, animal rationale, mortale, cujus
sit diffinitio.</p>
          </div3>
<div3>
            <head>Quoniam vero haec quidem praedicantur composita, ...</head>
<p> <hi>Quoniam vero haec quidem praedicantur composita,
ut unum sit omne praedicamentum eorum quae extra
<pb n="0573A"/>
praedicantur, alia vero non, quae differentia est, de
homine enim verum est dicere, et extra animal, et extra
bipes, et haec ut unum. Et hominem, et album, et haec
ut unum. Sed non si citharoedus est, et bonus est et
citharoedus bonus. Si enim quoniam alterutrum dicitur,
et utrumque dicetur, multa inconvenientia erunt. De
homine enim verum est et hominem et album dicere,
quare et omne. Rursus si album, et omne. Quare erit
homo albus, et hoc in infinitum. Et rursus musicus albus
ambulans, et haec eadem frequenter implicita in
infinitum. Amplius si Socrates, Socrates est et homo,
et Socrates Socrates homo. Et si homo et bipes, et
homo homo bipes.</hi> </p>
<p>Multa sunt quae cum singulatim vere praedicentur,
si quis ea conjungat et praedicet, veram praedicationem
<pb n="0573B"/>
tenent. Sunt autem alia quae, si per se
et disjuncta praedicentur, vera sunt; sin vero conjuncta
dicantur, veritatem in praedicatione non re
tenent; quae ergo sit horum differentia, oportet
agnosci. Si quis enim dicat, Socrates animal est,
verum dixerit; si quis rursus praedicet, quoniam
Socrates bipes est, hoc quoque verum est; quae si
conjuncta dicantur, ut est, Socrates animal bipes est,
a propria veritate non discrepat, atque haec quidem
in genere et differentia, ea quae substantialis est Socrati.
Quod si de accidente quoque dicatur, potest idem
nihilominus evenire. Si quis enim sic dicat, Socrates
homo est, verum est, et rursus Socrates calvus est,
hoc quoque verum est; quod si jungat dicens, Socrates
homo calvus est, veram rursus ex conjunctis faciet
<pb n="0573C"/>
praedicationem. Atque in his quidem ea quae sigillatim
vere dicebantur, juncta veraciter praedicata sunt.
Sunt autem alia in quibus sigillatim quidem praedicata
vera sunt, juncta vero qualitatem veritatis amittunt, ut
si quis dicat, quoniam Socrates bonus est, verum est,
rursus, Socrates citharoedus est, sic quoque hoc
verum est. Haec conjungere non necesse est, ut sit
verum, Socrates bonus citharoedus est. Potest enim
bonus quidem esse homo, et cum sit citharoedus, non
tamen esse bonus, sed in alia quidem re bonus, in alia
tantum artis illius cognitor, non tamen in ipsa perfectus.
Hoc autem facilius tali liquebit exemplo. Si quis
enim dicat, quoniam Tiberius Gracchus malus est, verum
est, rursus Tiberius Gracchus orator est, hoc quoque
verum est; si conjungens dicat: Tiberius Gracchus
<pb n="0573D"/>
malus orator est, falso dixerit, optimus enim orator
fuit; sed ne quis nos ita dicentes ignorare putet oratoris
esse diffinitionem virum bonum dicendi peritum,
haec dicta sunt ad exemplum potius quam ad veritatem.
Atque haec quidem proposita ab Aristotele sunt,
cujus in textu verba sic constant. Quoniam vero,
inquit, haec quidem praedicantur composita, ut ex his
unum praedicamentum fiat, eorum quae extra vere
praedicata sunt, alia vero cum extra sigillatim vere
praedicarentur, juncta veram non faciunt praedicationem.
Inquirendum est quae eorum sit differentia,
exempla autem horum talia sunt. Eorum quidem quae
extra praedicantur vere, nec si conjuncta sunt naturam
veritatis amittunt, tale exemplum est, de homine
<pb n="0574A"/>
enim verum est dicere, quoniam et animal et bipes,
rursus quoniam animal bipes, verum est de eodem
homine dicere, ut de Socrate, de eodem quoque
Socrate et hominem extra et album si ita contingit,
verum est dicere, et de eodem praedicare animal
bipes, a veritate non discrepat, atque haec quidem
quae extra sigillatim praedicantur vere et juncta vera
sunt. Quod si de aliquo praedicetur, quoniam citharoedus
est, et verum sit. Et rursus quoniam bonus
est, et verum sit, non necesse est dicere quoniam
bonus citharoedus est. Potest enim esse quidem solum
citharoedus, bonus autem homo, hucusque quidem
ista disposuit. Quoniam autem videbantur quidam
arbitrari quod omnia quae sigillatim vere praedicarentur,
eadem quoque composita recte dicerentur,
<pb n="0574B"/>
contra hos dicit quoniam multa erunt inconvenientia,
multaque impossibilia sunt, si quis dicat omne quod
sigillatim praedicatur veraciter, id junctum vere
praedicari. De homine enim verum est dicere quoniam
homo est, nam de Socrate qui homo est, vere
dicitur quoniam homo est, rursus de eodem vere
dici potest quoniam albus est. Quare et si haec jungas,
et ut unum praedices, verum est dicere de aliquo
homine quoniam homo albus est; sed homo qui albus
est, verum est dicere de eo quoniam albus est.
Quare etiamsi haec jungas, erit praedicatio, Socrates
homo albus albus est, nam de Socrate verum erat
dicere quoniam homo albus est; sed de homine albo
verum est dicere quoniam albus est, haec conjuncta,
Socrates homo albus albus est faciunt; quod si de
<pb n="0574C"/>
eodem homine albo rursus album praedicare velis,
verum est; quocirca et si jungas, erit igitur praedicatio,
homo albus albus albus est, atque hoc in infinitum.
Rursus si quis de aliquo homine dicat quoniam ille
homo musicus est, si verum dicat adjiciatque quoniam
idem homo ambulans est, verum dicit, si jungat
quoniam ille homo ambulans musicus est. Sed si
verum est de aliquo homine praedicare quod sit ambulans
musicus, de ambulante autem musico verum
est dicere quoniam musicus est, erit ille homo ambulans
musicus musicus, sed de eodem verum est
dicere quoniam ambulans est, verum erit igitur de
eo rursus dicere quoniam homo ambulans ambulans
musicus musicus est. Amplius quoque Socrates Socrates
est, et rursus homo, erit igitur Socrates Socrates
<pb n="0574D"/>
homo; sed et bipes, erit igitur Socrates
Socrates homo bipes; sed de Socrate verum est dicere
quoniam Socrates homo bipes est, sed cum dixi
hominem, de eo jam et bipedem dixi, omnis enim
homo bipes est; verum est ergo de eo dicere quoniam
bipes est, sed verum erat dicere quoniam
Socrates Socrates homo bipes est; vera igitur praedicatio
erit, Socrates Socrates bipes bipes homo est.
Sed rursus hominem dixi, atque in eo aliud bipes
nominavi, omnis enim homo bipes est. Socrates
igitur homo bipes bipes bipes est, et hoc in infinitum
protracto superflua loquacitas invenitur; non igitur
fieri potest ut modis omnibus quidquid extra dicitur,
id junctum vere praedicetur.</p>
<p>
              <pb n="0575A"/> <hi>Quoniam ergo si quis simpliciter dicat complexiones
fieri, plurima inconvenientia contingit dicere, manifestum
est. Quemadmodum autem ponendum sit nunc
dicimus. Eorum igitur quae praedicantur, et de quibus
praedicantur quaecunque secundum accidens dicuntur,
vel de eodem, vel alterum de altero, haec non erunt
unum, ut homo albus est et musicus, sed non est idem
musicum et album; accidentia enim sunt utraque eidem,
nec si album musicum verum est dicere, tamen
erit album musicum unum aliquid, secundum accidens
enim album musicum dicitur. Quare non erit album
musicum unum aliquid, quocirca nec citharoedus bonus
simpliciter, sed animal bipes, non enim sunt secundum
accidens. Amplius nec quaecunque insunt in alio. Quare
neque album frequenter, neque homo, homo animal est
<pb n="0575B"/>
vel bipes; sunt enim in homine animal et bipes.</hi> </p>
<p>Quae superius comprehendit, ea nunc apertissima
ratione determinat dicens, de his solis extra praedicatis
veraciter non posse unam praedicationem fieri
veram, si conjuncta sint, quaecunque aut accidentia
sunt eidem, aut cum unum alii accidit, accidens
aliud de illo accidenti praedicatur. Si quis enim de
Socrate dicat quoniam Socrates citharoedus est,
rursus Socrates bonus est, si utraque vere praedicet,
duo accidentia de uno subjecto praedicavit, id est de
Socrate. Quocirca non potest ex his fieri una praedicatio,
ut dicatur, Socrates citharoedus bonus est;
rursus si de Socrate praedicetur musicus, sit enim
Socrates musicus; de musico autem si praedicetur
albus, et hoc fortasse sit verum, non tamen jam necesse
<pb n="0575C"/>
est musicum album esse. Si enim sit musicus
Socrates, si de eodem musico albus praedicetur, praedicatur
quidem de Socrate subjecto musicus, de
musico autem quod est accidens praedicatur album,
rursus aliud accidens. Ergo non potest hic una fieri
vera propositio, ut dicatur: Socrates albus musicus
est, neque enim semper musicus albus esse potest,
sed hanc naturam habent accidentia, ut veniant et
recedant; ergo si ejus qui musicus albus est, in
sole stantis cutem calor fuscaverit, non erit quidem
albus cum sit musicus. Quocirca neque tunc cum
vere praedicabatur, quoniam Socrates musicus albus
est, neque tunc fuit vera rectaque praedicatio, non
enim habet naturam permanendi accidens ut semper
vere praedicetur. Ratio autem verborum sic constat.
<pb n="0575D"/>
Quoniam igitur si quis, inquit, dicat omnino
quomodolibet complexiones fieri, id est, ut quod
sigillatim praedicaveras, hoc complexum connexumque
proponas, plurima inconvenientia dicere contingit.
Multa enim concurrunt impossibilia, sicut
supra ipse monstravit tunc, quando ad nimiam loquacitatem
perduxit eos, eadem frequenter nomina
repetentes. Quemadmodum ponendum est nunc dicimus,
id est, quemadmodum autem debeant, quae
sigillatim vere dicuntur juncta praedicari, nunc, inquit,
dicimus. Omnia, inquit, quae praedicantur de
aliquo, et rursus de quibus alia praedicantur duplici
modo sunt, aut enim accidentia sunt, aut substantialia,
et aliae quidem praedicationes sunt secundum
<pb n="0576A"/>
accidens, quoties aut accidentia duo de substantia,
aut accidens de accidenti alicujus substantiae praedicatur;
alia vero non secundum accidens, quoties
aliquid de aliquo substantialiter dicitur. Eorum igitur
quaecunque secundum accidens dicuntur, eorum
vel si duo sunt accidentia, et de eodem praedicentur,
vel si alterum accidens de altero accidenti dicatur,
ex his non potest una fieri praedicatio, neque erit
unum si juncta sint, ut homo et albus est, et musicus,
album enim musicum, quoniam in unam formam
non concurrunt, non faciunt unam propositionem.
Non enim idem est album et musicum, utraque enim
eidem sunt accidentia, non tamen idem sunt. Nec si
album de musico praedicemus, id est accidens de
accidenti, et hoc verum sit, non tamen necesse est
<pb n="0576B"/>
id quod musicum est esse album, neque enim est
unum aliquid. Accidenter enim id quod musicum est
album est; quoniam enim idipsum cui musicum accidit
album est, idcirco musicum album dicitur. Non
est autem idem musicum album. Quocirca eadem
ratione tenetur, ut non possit idem esse citharoedus
bonus, nec in unum corpus conjuncta, faciant
unum aliquid, quanquam sigillatim vere praedicentur.
Quod si quis aliquid substantialiter praedicet,
duasque res sigillatim dicat, possunt in unam propositionem
redire, quae substantialiter vere sejunctae
separatimque ponuntur; homo enim, cum et animal
sit et bipes, est animal bipes, et fit ex his una praedicatio.
Nam neque animal secundum accidens inest
homini nec bipes, quod per hoc ostendit quod ait,
<pb n="0576C"/>
sed animal bipes; non sunt enim secundum accidens.
Addit quoque illud, quoniam nec ea juncta
recte ponuntur, quaecunque vel latenter vel in prolatione
in aliquo terminorum continentur, qui in propositione
positi sunt. Idcirco enim de homine albo
non debet dici albus, ut veniat praedicatio homo albus
albus, quoniam jam in homine albo continetur
album. Rursus de homine idcirco non debet praedicari
bipes, quoniam licet non sit prolatum, tamen
qui homo est bipes est. Sed de homine si quis bipes
praedicet, de re duos habente pedes, neque hac
differentia quod est bipes, praedicat bipes. Quocirca
erit hic quoque homo bipes bipes, homo enim bipes
continet intra se, et qui dicit hominem cum sua differentia
dicit. Si quis ergo adhuc praedicet bipes, de
<pb n="0576D"/>
re duos habente pedes, bipedem praedicavit. Erit
ergo homo bipes bipes, sed ita praedicari non debet.
Continetur enim in homine bipes, ad quod si rursus
bipes praedices, molestissimam facies repetitionem.
Hoc enim est quod ait: Amplius nec quaecunque insunt
in alio, id est continentur, aut prolatione, ut in
eo quod est homo albus, continetur in eo albus,
quoniam prolatione jam dictum est, aut potestate et
vi, ut in eo quod est homo continetur bipes, quanquam
dictum penitus non sit.</p>
          </div3>
<div3>
            <head>Verum autem est dicere de aliquo et simpliciter, ut ...</head>
<p> <hi>Verum autem est dicere de aliquo et simpliciter, ut
quemdam hominem hominem, aut quemdam album
hominem, hominem album. Non autem semper, sed
quando in adjecto aliquid quidem oppositorum inest.
<pb n="0577A"/>
Quod consequitur contradictio, non verum, sed falsum
est, ut hominem mortuum, hominem dicere, quando
autem non inest, verum est.</hi> </p>
<p>Haec quaestio superiori contraria est. Illic enim
quaerebatur si quae sigillatim praedicarentur, an semper
vere eadem conjuncta compositaque dicerentur;
hic autem converso ordine id quaerit, an ea quae
composita vere praedicantur, sigillatim dicta vere
dicantur. Post obitum enim Socratis possumus dicere,
hoc cadaver, homo mortuus est, et hominem
mortuumque jungentes, unam inde veram praedicationem
facere. Solum autem hominem dicere cadaver,
illud non est verum. Rursus eumdem Socratem
vivum verum est dicere quoniam animal bipes est,
et sigillatim verum est dicere quoniam animal est.
<pb n="0577B"/>
Quare quaeritur quae sit hujus quoque differentia
praedicationis, ut cum conjuncta dicantur, et vere
de subjectis praedicantur, alias quidem et extra dici
vere possint, alias vero praeter illam conjunctionem,
simplicia si dicantur, falsa sunt. Hoc autem quasi
dubitans dixit. Ita enim legendum est, quasi si dubitans
diceret sic: Verum est autem dicere de aliquo
compositum conjunctum quod aliquid, ut de aliquo
homine hominem, aut de aliquo albo album, ita ut
extra horum aliquid simpliciter praedicetur, an certe
non semper. Et dat regulam qua pernoscamus an
quae composita dicuntur, eadem sigillatim dici possint,
an minime. Quoties enim talia sunt quae praedicantur
cum alio, ut in se non habeant contradictionem,
praedicata possunt dici et separata veraciter.
<pb n="0577C"/>
Quod si habeant in se contradictionem aliquam, quae
praedicantur et composita dicuntur, separata vere
praedicari non possunt, ut ea quae dicit cadaver, hominem
mortuum vere dicit, solum autem dicere hominem
vere non potest. Idcirco quoniam prius cum
conjunctione praedicavit dicens, hominem mortuum,
mortuusque adjacet hominis praedicamento, cum homine
enim praedicatum mortuum, contradictionem
tenet contra hominem. Est enim homo animal, mortuus
vero non animal; ergo mortuus et homo contradictionem
quamdam inter se habent. Illud enim
est animal, illud vero non animal. Quocirca quoniam
inter se habent haec quamdam contrarietatem, separatus
homo de mortuo homine, solus non dicitur.
Eodem quoque modo est si quis dicat manum esse
<pb n="0577D"/>
marmoream statuae, verum dicit; solum autem manum
dicere eam quae statuae est, falsum est. Habet
enim manus potestatem dandi accipiendique, sed
illa marmorea non habet. Ergo est quaedam contradictio
inter manum et manum marmoream, quod
illa dare atque accipere potest, illa non potest. Haec
enim sibi opponuntur contradictionis modo. Ergo
quotiescunque tale aliquid praedicatur, ut homo de
cadavere, cui tale aliquid conjunctum sit atque adjacet,
quod faciat contradictionem contra praedicatum,
ut hic adjacet mortuus homini. Simulque praedicatur
de cadavere, ut faciat contra ipsum hominem
contradictionem, eam quae in se contineat, non potest
separari vera praedicatio, ut sigillatim dicatur. Si
<pb n="0578A"/>
vero non sit ista contradictio, potest, ut in eo quod
est Socrates, animal bipes est, animal et bipes nulla
contradictione opponuntur. Quocirca potest de eo et
animal sigillatim atque simpliciter et bipes dici,
sensus quidem est hujusmodi. Ordo autem se sic
habet, dubitans enim dixit. Verum est autem aliquid
dicere de aliquo composite et connexe, et rursus
simpliciter, ut quemdam hominem aut quemdam
album hominem, an certe non semper, sed tunc
quando in adjecto, id est in eo quod adjectum cum
aliquo praedicatur, inest aliquid oppositorum talium
quaecunque consequitur contradictio, id est, quam
oppositionem mox consequitur contradictio, ut oppositionem
hominis et mortui sequatur contradictio,
animal scilicet et non animal. Si igitur sic sint, non
<pb n="0578B"/>
est simpliciter verum praedicari, sed falsum, ut hominem
mortuum, quem conjuncte vere dicere possis,
eumdem hominem solum non vere praedicabis.
Quando enim haec oppositio in his quae praedicantur
non est, verum est quod conjuncte praedicaveris, et
simpliciter praedicare. Adjectum est autem in quo
venit aliquoties oppositio hujusmodi, ut in eo quod
est homo mortuus, mortuus adjicitur homini. Aliter
enim vere homo de cadavere non potest praedicari.</p>
          </div3>
<div3>
            <head>Vel etiam, quando inest, semper non verum est, ...</head>
<p> <hi>Vel etiam, quando inest, semper non verum est,
quando vero non inest, non semper verum est, ut
Homerus est aliquid, ut poeta, ergo etiam est, an non.
Secundum accidens enim praedicatur esse de Homero,
quoniam est poeta, sed non secundum se praedicatur
de Homero, quoniam est.</hi> </p>
<p>
              <pb n="0578C"/>Quoniam supra dixerat, quando esset in adjecto
contradictio, non esse verum simpliciter praedicare,
quando vero non esset, verum esse quod conjuncte
diceretur, simpliciter dicere, hoc ipsum quoniam
videbatur in aliquibus non esse verum, consequenter
emendat. Ait enim verum esse illud quod supra
dictum est, quandocunque in adjecto esset aliqua
contradictio, non esse verum simpliciter praedicare,
quod conjuncte diceretur, quando autem non inest
contradictio, non semper verum est praedicare simpliciter,
quod conjuncte vere diceretur, sed aliquoties
quidem verum, aliquoties autem falsum. Hujus
rei tale exemplum est cum dico: Homerus poeta est,
est et poeta conjuncte de Homero vere praedicavi.
Sin vero dixero Homerus est, falsum est, quanquam
<pb n="0578D"/>
non sit aliqua contradictio inter est et poetam, neque
in adjecto est ulla talis oppositio quam consequatur
contradictio; cur autem hoc eveniat, talis
ratio est. De Homero enim poetam quidem principaliter
praedicamus, cum dicimus: Homerus poeta est.
Est autem verbum de poeta quidem praedicamus
principaliter, de Homero autem secundo loco. Non
enim idcirco praedicamus esse, quia Homerus est,
sed quia poeta est. Sublato igitur eo quod principaliter
praedicatur, id est poeta, licet nullam contradictionem
habeat est, quod adjacet poetae, contra
poetam, non fit vera praedicatio, dicendo: Homerus
est. Secundum accidens enim est praedicatur, non
principaliter. Sublata autem principali praedicatione,
<pb n="0579A"/>
quod secundum accidens praedicabatur, falsum continuo
reperitur; quod autem addidit:</p>
          </div3>
<div3>
            <head>Quare in quibuscunque praedicatis contrarietas non ...</head>
<p> <hi>Quare in quibuscunque praedicatis contrarietas non
inest, si diffinitiones pro nominibus dicantur, et secundum
se praedicatur, et non secundum accidens, in his
aliquid et simpliciter verum erit dicere. Quod autem
non est, quoniam opinabile est, non est verum dicere
esse aliquid; opinatio enim ejus est, non quoniam est,
sed quoniam non est.</hi> </p>
<p>Ea quae supra dixit una ratione colligit dicens: Quaecunque
eo modo praedicantur, ut neque in nominibus
neque in diffinitionibus propriis aliquam tenent contrarietatem,
haec et extra simpliciterque praedicata
vera sunt, ut in eo quod est mortuus atque homo, haec
quidem nominibus nullius contrarietatis contradictionisve
<pb n="0579B"/>
sunt. Sed si horum pro nominibus diffinitiones
sumantur, mox contrarietas oppositionis agnoscitur.
Si quis enim hominis diffinitionem dederit, dicit esse
animal rationale. Si quis mortui, dicet esse corpus
vita privatum atque inanimatum, atque ex hoc tota
vis contradictionis apparet. Quocirca si sumantur
diffinitiones pro nominibus, et in his aliqua contrarietas
inesse videbitur, vel si secundum accidens
aliquid praedicetur, ut est de Homero, cum de poeta
principaliter praedicetur, non praedicabuntur simpliciter
vere quaecunque composita praedicabantur. Quod
si neque contrarietas ulla sit, et per se praedicentur
et non per accidens, quidquid composite vere dicitur,
hoc et simpliciter vere praedicatur. Quoniam
autem fuerunt quidam qui hoc ipsum quod non est,
<pb n="0579C"/>
esse dicerent, totum syllogismum his propositionibus
conjungentes: Quod non est, opinabile est; quod
autem opinabile est, est; igitur est quod non est.
Hoc ergo dicit, si verum est praedicare, inquit,
de eo quod non est, quoniam opinabile est, est
quidem verbum de opinabili praedicamus, de eo
autem quod non est, secundum accidens. Quoniam
enim quod non est opinabile est, idcirco secundo
loco de eo quod non est, verbum est praedicamus.
Quare non possumus simpliciter dicere esse quod
non est. Idcirco enim opinabile est, quia non est.
Scibile enim esset, si per se esset, non opinabile,
sicut Homerus idcirco esse dicitur, quia poeta est,
non quia per se est. Vel certe idcirco dicitur Homerus
esse poeta, quia poesis ipsius exstat et permanet,
<pb n="0579D"/>
sicut aliquos in filiis saepe vivere dicimus.
Quocirca id quod non est, idcirco esse dicitur opinabile,
quoniam ipsius est opinatio. Non autem quoniam
id quod non est, per se aliquid esse potest.
His igitur ante perstrictis atque ordine terminatis,
ad propositionum modos rem in dialectica utilissimam
de propositionibus tractatum disputationemque
convertit. Restat nunc de propositionum modis
oppositionumque disserere. Multis enim dubitatum
est rationibus an idem modus esset propositionum
sine modo propositarum, qui illarum quoque quae
propriis modis et qualitatibus terminantur; inchoat
autem de his rebus dubitationem sic.
<pb n="0580A"/>
            </p>
          </div3>
        </div2>
<div2>
          <head>DE ENUNTIATIONIBUS MODORUM POSSIBILIS, CONTINGENTIS, IMPOSSIBILIS, ET NECESSARII.</head>

<div3>
            <head>His vero determinatis, perspiciendum est quemadmodum ...</head>
<p> <hi>His vero determinatis, perspiciendum est quemadmodum
sese habent affirmationes et negationes ad se invicem,
hae scilicet quae sunt de possibili esse et non possibili,
de contingenti et non contingenti, de impossibili et
necessario, habent enim aliquas dubitationes.</hi> </p>
<p>Omnis propositio aut sine ullo modo simpliciter
pronuntiatur, ut Socrates ambulat, ut dies est, vel
quidquid simpliciter et sine ulla qualitate praedicatur.
Sunt autem aliae quae cum propriis dicuntur modis,
ut est, Socrates velociter ambulat. Ambulationi enim
Socratis modus est additus, cum dicimus eum velociter
ambulare, quomodo enim ambulat, significat id
quod de ambulatione ejus velociter praedicamus.
<pb n="0580B"/>
Similiter autem si quis dicat, Socrates bene doctus
est, quemadmodum sit doctus ostendit, nec solum
doctus dixit, sed modum quoque doctrinae Socratis
adjunxit. Sed quoniam sunt modi alii per quos
aliquid fieri posse dicimus, aliquid non posse, aliquid
necesse esse, aliquid contingere, quaeritur in his
quoque quemadmodum fieri contradictionis debeat
oppositio; in his enim propositionibus quae simpliciter
et sine ullo modo praedicantur, facile locus
contradictionis agnoscitur. Hujus enim affirmationis
quae est, Socrates ambulat, negatio si ad verbum
ponatur, ut est, Socrates non ambulat, rectissime
oppositione facta ambulare a Socrate disjunxit.
Rursus hujus propositionis quae est, Socrates philosophus
est, si quis ad est verbum negationem ponat,
<pb n="0580C"/>
integram faciet negationem dicens: Socrates philosophus
non est, neque enim fieri potest ut ad aliud
in simplicibus affirmationibus negatio ponatur, nisi
ad id verbum quod totius vim continet propositionis.
Si quis enim in hac propositione quae est, homo
albus est, non dicat fieri negationem eam quae est
homo albus non est, sed potius homo non albus est,
hoc modo falsum ostenditur propositum, per lapidem.
Interrogetur enim de eo an lapis ille homo albus sit,
ut si ille negaverit ponens negationem ejus quae est,
homo albus est, eam quae dicit, homo non albus est,
dicatur ei; si non est de hoc lapide vera affirmatio,
quae dicit homo albus est, vera erit de eo negatio,
scilicet ea quae dicit, homo non albus est; sed haec
quoque falsa est. Omnino enim lapis homo non est,
<pb n="0580D"/>
atque ideo de eo non poterit praedicari quoniam
homo non albus est. Quod si neque affirmatio neque
negatio de eo vera est, hoc autem impossibile est, ut
contradictoriae affirmationes et negationes de eodem
praedicatae utraeque falsae sint. Constat ejus affirmationis
quae dicit, homo albus est, non esse illam negationem
quae dicit, homo non albus est, sed potius
eam per quam proponitur quoniam homo albus non
est. Nusquam igitur alibi ponenda est negatio in his
quae simpliciter et sine modo aliquo ponuntur, nisi
ad verbum quod totam continet propositionem, de
his autem sufficienter supra jam diximus. In his autem
in quibus modus aliquis apponitur, dubitatio est
an ad modum illum ponatur negativa particula, an
<pb n="0581A"/>
locum suum servet ad verbum, sicut in his quoque
propositionibus fiebat, quae simplices et sine ullo
modo proponuntur. Nam si servet locum suum negativa
particula, ut ponatur ad verbum, proprietas contradictionis
excidit, et verum inter se falsumque non
dividit. Modus enim quidam est faciendi aliquid,
quoties dicimus aliquid possibile esse, vel necesse
esse, vel quidquid hujusmodi est. Ergo si quis me
dicat nunc posse ambulare, idemque neget negationem
ponens ad verbum quod est ambulare, dicatque
me posse non ambulare, affirmatio et negatio contradictoriae
de eodem dictae, verae simul invenientur. Me
namque et ambulare posse et non ambulare manifestum
est. Quod si in hoc modo possibilitatis non recte
verbo particula negativa conjungitur, etiam in his quoque
<pb n="0581B"/>
quae nullam habent differentiam, an ad modum,
an ad verbum negatio ponatur, custodienda est talis
oppositio quae huic speciei propositionum conveniat,
quae cum modo proferuntur, ut in hac propositione quae
dicit, Socrates velociter ambulat, sive quis ita neget,
Socrates velociter non ambulat, ad verbum ponens
negationem, sive sic, Socrates non velociter ambulat,
modo negativam particulam jungens, prope simile
esse videbitur; dividit enim cum affirmatione veritatem
falsitatemque utroque modo aptata negatio. Sed
quoniam sunt plures modi in quibus si ad verbum
jungatur particula negativa, non est negatio superius
enuntiatae affirmationis. Idcirco servanda est in omnibus
secundum modum propositionibus ista proportio,
ut uno eodemque modo cunctarum fieri oppositiones
<pb n="0581C"/>
dicantur, ut in illis quidem negatio quae simplices
sunt, rem neget. In his autem quae cum modo
sunt, modum neget, ut in eo quod est, Socrates
ambulat, rem ipsam, id est ambulat, neget, adimatque
propositio dicens, Socrates non ambulat. In his
autem quae cum modo sunt, rem quidem esse consentiat,
modum neget, ut in ea propositione quae dicit,
Socrates velociter ambulat, negatio dicat, Socrates
non velociter ambulat, ut sive ambulet, sive non ambulet,
nulla sit differentia. Modum autem, id est velociter
ambulandi, perimat ex adverso constituta negatio,
quanquam hoc in quibusdam non fit; simul
enim cum modo ipso et rem perimi necesse est, ut
in eo quod est, Socrates potest ambulare, Socrates
non potest ambulare, et modum et rem modo ipsi
<pb n="0581D"/>
conjuncta particula negationis intercepit; sed hoc in
his fere evenit in quibus non fieri quidem aliquid dicitur,
et actus ipsius non additur modus, sed potius
faciendi in futuro modus, ut si quis dicat Socratem
ambulare posse, non quod jam ambulet, sed quod
eum scit ambulare possibile, hic si possibili negatio
conjungatur, etiam rem ipsam tulisse videbitur de
qua illa possibilitas praedicabatur. Si quis autem dicat
quoniam Socrates velociter ambulat, facere eum aliquid
dicit, modumque illi actui jungit, ut quemadmodum
illud faciat, quod facere dicit, quilibet agnoscat,
in his res quidem permanet, modus autem subruitur,
ut supra dictum est. An certe illud magis verius est
dicendum, quod semper hujusmodi propositiones
<pb n="0582A"/>
modum quidem auferunt, rem vero de qua modus
ille praedicatur, non perimant et in quibus ponitur
res, ut in eo quod est Socrates velociter ambulat, et
in quibus praedicatur actus ipse et praesens, quia fiat
atque agatur, manifestum est modum quidem subrui,
rem vero quae fieri dicitur permanere, ut cum
dicimus, Socrates non velociter ambulat. Ambulare
enim eum quidem non subtractum est, sed tantum
haec negatio velocitatem ab ambulatione disjunxit. In
his autem quae possibilitatem aliquid in futuro faciendi
per modum ponunt, nullus omnino actus ponitur,
sed tantum modus; ad quem modum juncta
negatio modum quidem perimit. Sed res illa de qua
modus praedicabatur non permanet, idcirco quoniam
nec tunc cum praedicabatur cum modo aliquid fieri
<pb n="0582B"/>
agive propositum est, ut si quis dicat Socratem possibile
esse ambulare, positus quidem modus est, res
vero actu constituta non est. Non enim dictum est
quoniam ambulat, sed quoniam eum possibile est
ambulare. Hanc ergo possibilitatem tollit negatio in
propositione quae dicit, Socratem non possibile est
ambulare. Sed in eadem propositione res de qua dicebatur
modus ille non permanet; hoc autem idcirco
evenit, quia nec in affirmatione quidem posita est res
de qua praedicatus est modus. Atque ideo non a negatione
perempta est res, quippe quam negatio positam
invenit, sed tantum modum, qui etiam ab affirmatione
constitutus est. Magna autem distantia est an
ad modum negatio ponatur, an ad verbum. Nam si
ad verbum ponatur, praedicatum a subjecto disjungitur,
<pb n="0582C"/>
ut est, Socrates non ambulat. Nam ambulat,
quod est praedicatum a subjecto quod est Socrates,
divisum est. Sin vero ad modum ponatur non, praedicatum
a subjecto dividitur. Sed a praedicatione potius
disjungitur modus, ut in eo quod est, Socrates non
velociter ambulat, non ambulationem a Socrate propositio
ista disjungit, sed velocitatem ab ambulatione,
id est modum a praedicato, et hoc in his facilius
evidentiusque apparet, quaecunque ita praedicantur,
ut et fieri et non fieri posse dicantur. Oportet
autem quid sit possibile, quid necessarium, quid in
esse diffinire, eorumque significationes ostendere,
quod nobis ad hujus loci subtilitatem proderit, quem
tractamus, et superiora quaecunque de contingentibus
dicta sunt, magis liquebunt, et Analyticorum
<pb n="0582D"/>
mentem nobis apertissima luce vulgabit. Quatuor
modi sunt quos Aristoteles in hoc libro de Interpretatione
disponit. Aut enim aliquid esse dicitur, aut
contingens esse, aut possibile esse aut necesse esse.
Quorum contingens esse et possibile esse idem significat,
nec quidquam discrepat dicere, posse cras
esse circenses. Et rursus contingere cras esse circenses,
nisi hoc tantum, quod possibile quidem potest
privatione subduci, contingens vero minime.
Contra enim id quod dicitur possibile esse, et negatio
possibilitatis infertur aliquoties, ut est non possibile
est esse, et privatio, ut est impossibile esse. Namque
quod dicimus impossibile esse, privatio possibilitatis
est; in contingenti autem quanquam idem significet,
<pb n="0583A"/>
sola tantum opponitur negatio, nulla vero
privatio reperitur; ut in eo quod est contingens, si
hoc perimere volumus, dicimus non contingens, et
haec negatio est. Incontingens autem nullus dixerit
quod est privatio. Cum ergo contingens esse et possibile
esse idem significent, multa in his diversitas
est secundum Porphyrium quae sunt necessaria et
inesse tantum significantia, et contingentia vel possibilia.
Quod enim esse aliquid dicitur, de praesenti
tempore judicatur. Si quid enim nunc alicui est, hoc
esse praedicatur. Quod vero ita inest, ut semper sit et
nunquam mutetur, illud necesse esse dicitur, ut solis
motus, lunaeque cum terra obsistit, defectus. Quae
autem contingere dicuntur vel possibilia esse, illorum
neque secundum praesens, neque secundum aliquam
<pb n="0583B"/>
immutabilitatem speculamur eventum, sed tantum
respicimus quantum contingentis propositio pollicetur.
Quod enim posse esse vel contingere dicitur,
nondum quidem est, sed esse poterit; sive autem
eveniat, sive non eveniat, quia tamen esse potest,
contingens et possibilis dicitur propositio: non enim
ex eventu dijudicantur propositiones, sed potius ex
significatione, hoc modo. Si quis enim dicat posse
esse cras circenses, possibilis est contingensque affirmatio.
Quod si cras sint circenses, non tamen est
aliquid actu propositionis contingentis vel possibilis
permutatum, ut necesse fuisse videatur, quod illa
possibiliter promittebat. Quod si rursus non sint
circenses, omnino nec sic aliquid permutatum est, ut
necesse fuisse non esse circenses videatur. Non enim
<pb n="0583C"/>
(ut dictum est) secundum eventum ista judicantur,
sed secundum propositionis potius ipsius promissum.
Quod enim dicit, quisquis dixerit cras posse esse circenses,
hoc (ut opinor) sive sint, sive non sint, nulla
tamen interclusum est necessitate, ne non sint. Quare
quatuor modorum duo quidem idem sunt, id est,
contingens atque possibile, hi duo autem cum duobus
reliquis, atque ipsi reliqui a se dissentiunt. Possibile
enim et contingens distat ab ea propositione quae
dicit aliquid esse; haec enim secundum possibilitatem
futuri temporis affirmationem proponit, illa vero
secundum praesentis actum. Utraeque vero, et ea quae
esse, et ea quae possibile esse vel contingere significata
necessaria propositione disjunctae sunt; necessitas enim
non modo inesse vult aliquid, sed etiam immutabiliter
<pb n="0583D"/>
inesse, ut illud quod esse dicitur nunquam esse non
possit. Quocirca consequentiae quoque ordinis evidenter
apparent. Quod enim est necessarium, sine eo
quod est esse, vel contingere esse, vel possibile esse
non dicitur. Quidquid enim necessarium est, et est
et esse potest; vel si esse non posset, non esset omnino.
Quod si non esset, nec necesse esse diceretur.
Quare omne necessarium et esse dicitur, et possibile
est, sed non aeque omne quod est necessarium est;
possunt enim quaedam esse, quae ut sint, non necesse
est ut Socratem ambulare, vel caetera quae de separabilibus
sumuntur accidentibus, nec rursus quod
contingit esse vel esse possibile est, mox esse necesse
est. Quare necesse esse quidem sequuntur esse
<pb n="0584A"/>
et possibilitas, sed neque esse neque possibile esse
necessitas ulla consequitur. Rursus omne esse sequitur
posse esse; quod enim est et potest esse. Nam
si esse non posset, sine ulla dubitatione non esset;
possibilem autem esse non consequitur esse. Quod
enim possibile est esse, potest et non esse, ut me
possibile est nunc quidem procedere, sed hoc mihi
non est necesse. Non enim nunc procedo, quare
gradatim omnis est consequentia, necesse est namque
et esse sequitur et possibilitas. Rursus esse eadem
sequitur possibilitas, possibilitatem autem nec
esse sequitur, nec necessitas. Liquet ergo, quoniam
duo modi sunt possibilium, unum quod jam sequitur
necessitatem, alterum quod non sequitur ipsa necessitas.
Nam cum dico, necesse est ut nunc sol moveatur,
<pb n="0584B"/>
hoc etiam possibile est cum dico, possibile est
nunc me sumere codicem, non necesse est. Recte
igitur ab Aristotele paulo post dubitabitur an sit illud
possibile quod necessitati conveniat. Sed cum ad eadem
loca venerimus, quid sibi ista possibilium similitudo
velit, vel quemadmodum discerni possit, agnoscemus.
Nunc autem quoniam affirmativarum propositionum
consequentias explicuimus, negativarum
rursus consequentias exploremus. Harum namque
quatuor propositionum quae fiunt ex esse, ex necesse
esse, ex possibili esse, et contingere esse, quatuor
negationes sunt, non esse, non necesse esse, non
possibile esse, non contingens esse. Sed quemadmodum
affirmationes contingere esse et possibile esse
eaedem erant secundum significationum similitudinem,
<pb n="0584C"/>
ita quoque negationes eaedem sunt; neque enim
discrepat quidquam dicere non possibile est quam si
enuntiet non contingit. Consequentiae autem se in
affirmativis habebant hoc modo, ut necessarias propositiones
sequerentur esse aliquid significantes atque
possibiles. Eas autem quae esse aliquid dicerent,
eaedem possibiles sequerentur, sed neque possibilibus,
esse aliquid significantes, nec necessariae consentiebant.
In negativis vero contra est: negationem
enim possibilitatis sequitur, et ejus quae est esse
aliquid significantis negatio et necessariae. Negationem
vero necessarii neque ejus quod est esse, neque
ejus quod est possibile esse, negatio sequitur. Disponantur
enim in ordinem omnes hoc modo:
<list>
<item>Possibile esse. Non possibile esse.</item>
<item>Contingens esse. Non contingens esse.</item>
              </list>

<pb n="0584D"/>
<list>
<item>Esse. Non esse.</item>
<item>Necesse esse. Non necesse esse.</item>
              </list>
            </p>
<p>Repetendum igitur breviter est affirmativarum
consequentias, ut quemadmodum e converso sint in
negativis evidentius patefiat. Esse sequitur possibilitas
et contingentia. Possibilitatem vero et contingentiam
esse non sequitur. Necesse vero esse sequitur
et esse, et possibilitas et contingentia, possibilitatem
autem et contingentiam nec esse sequitur nec necessitas.
In negationibus vero e contrario est, non
posse esse et non contingere esse sequitur non esse,
quidquid enim non potest esse, non est; non esse
autem non posse esse non sequitur, quod enim non
est, non omnino interclusum est ut esse non possit.
<pb n="0585A"/>
Nunc enim ego Trajani forum non video, sed non
est necesse ut non videam, fieri enim potest ut propius
accedens, videam. Rursus non posse esse, et
non contingens esse, nec non esse, sequitur nec non
necesse esse. Quod enim non est, non videbit vere
dici, quoniam illud esse non potest, sed potius quoniam
potest non esse vel esse, quod est non necesse
esse. Quod enim non esse potest, non videbitur vere
dici, quoniam illud non necesse est esse, sed potius,
quoniam illud necesse est non esse, id est, nullam
essentiam habere. Negationem autem necessitatis,
id est non necesse esse, neque non esse sequitur,
neque non possibile esse. Me enim dum ambulo non
necesse est ambulare, neque enim ex necessitate
quisquam ambulat, nec rursus quod non est necesse,
<pb n="0585B"/>
id non potest fieri, quisquis enim ambulat non quidem
ambulare illi necesse est, sed tantum potest.
Atque ideo quod non est necesse esse, non omnino
interclusum est ut esse non possit. Et de non contingenti
eadem ratio est, diverso ergo modo quam in
affirmationibus negativa conversio est. Illic enim
necessitatem et essentia et possibilitas sequebatur;
essentiam autem possibilitas, sed neque possibilitatem
essentia vel necessitas, nec rursus necessitas
essentiam sequebatur. Hic autem non esse, non possibile
esse, et necesse non esse consequitur. Sed
neque non necesse esse, non esse sequitur, neque
utrasque possibilitatis negatio, quae non posse esse
aliquid proponit. An magis illud dicendum est, quod
sicut se in affirmationibus habet, ita quoque in negationibus,
<pb n="0585C"/>
ut Theophrastus acutissime perspexit?
Fuit enim consequentia in affirmativis, ut necessitatem
et esse consequeretur et possibilitas, possibilitatem
vero nec esse sequeretur nec necessitas. Idem
quoque penitus perspicientibus in negationibus apparebit,
veniens namque negatio in necessario, faciensque
hujusmodi negationem quae dicit, non necesse
est esse, vim necessitatis infringit et totam propositionem
ad possibile ducit, quod enim non necesse
est esse, fracto rigore necessitatis ad possibilitatem
perductum est, sed possibilitatem nec esse sequebatur
nec necessitas. Recte ergo fractam necessitatem
et ad possibile perductam, cum negatio dicit non
necesse esse, nec non esse, nec non contingere esse
consequitur. Rursus qui dicit possibile esse, si ei
<pb n="0585D"/>
disjunctio negationis addatur, tollit possibile, et ad
necessitatis perpetuitatem negativa forma totam propositionem
revocat, ut est non possibile, quod enim
est possibile, non est adhuc, quando dicitur, sed in
futuro, sic quidem negatio illius in necessitatem versa
de eo quod est mutare non poterit, quod enim non
possibile est esse, fieri non potest ut sit, quod autem
fieri non potest ut sit, necesse est ut non sit. Ergo
necessariam quamdam vim habet haec propositio
in qua dicimus, non posse esse aliquid, sed necessitatem
sequebatur et essentia et possibilitas.
Non necesse autem esse ad possibilitatem respicit.
Recte ergo non necesse esse, quod est etiam possibilitatis,
sequitur propositionem quae dicit non posse
<pb n="0586A"/>
esse, quod est necessitatis. Alii ergo ordines propositionum
sunt, vis tamen eadem, ut necessitatem
cuncta sequantur, possibilitatem vero necessitas non
sequatur. Hic oritur quaestio subdifficilis, nam si
necessitatem sequitur possibilitas, non necesse autem
possibilitati confine est, cur necesse esse non sequatur
id quod dicimus non necesse esse? nam si possibilitas
sequitur necessitatem, non necesse autem esse
sequitur possibilitatem. Sequi debet necessitatem,
ergo id quod non necesse est praedicamus. Quae hoc
modo dissolvitur, non possibile esse, quanquam vim
habeat necessitatis, differt tamen a necessitate, quod
illa affirmativam habet speciem, illud vero negativam,
sic etiam possibile esse et non necesse esse differunt,
eo tantum quod illud est affirmativum, illud vero
<pb n="0586B"/>
negativum, cum vis eadem significationis sit. Sed
necessitatem affirmatio possibilitatis et contingentis
sequebatur, quanquam enim possibilitatem imitetur,
eique consentiat id quod dicimus non necesse esse,
tamen negatio quaedam est. Recte igitur affirmationem
quae est necesse esse, non sequitur negatio per
quam aliquid non necesse esse proponimus. Et hanc
quidem hujus solutionem quaestionis Theophrastus
vir doctissimus reperit. Nos autem his determinatis
ad sequentia procedamus. Sunt enim, ut ipse Aristoteles
ait, in bis multae dubitationes, sed totius textus
plenissimum sensum primo ponamus, qui et si longus
est, tamen ne intercisa videatur esse sententia,
non gravabor apponere.</p>
          </div3>
<div3>
            <head>Nam si eorum quae complectuntur illae sibi invicem ...</head>
<p> <hi>Nam si eorum quae complectuntur illae sibi invicem
<pb n="0586C"/>
oppositae sunt contradictiones, quaecunque secundum
esse et non esse disponuntur, ut ejus quae est, esse hominem
negatio est, non esse hominem, non esse non
hominem. Et ejus quae est, esse album hominem, negatio
est ea quae est, non esse album hominem, sed non;
esse non album hominem. Si enim de omnibus aut
dictio est, aut negatio, lignum erit verum dicere, esse
non album hominem. Quod si haec hoc modo, et quibuscunque
esse non additur, idem faciet id quod pro
esse dicitur, ut ejus quae est, ambulat homo, negatio
est, non ea quae est, ambulat non homo, sed ea quae
est, non ambulat homo, nihil enim differt dicere hominem
ambulare, vel hominem ambulantem esse.</hi> </p>
<p>Haec Aristotele subtiliter discutiente, illud oportet
agnoscere, quod multum differt ipsius possibilitatis
<pb n="0586D"/>
vim naturamque diffinire, vel propriae scientiae qualitate
concludere, et possibilem enuntiationem qualis
esse debeat judicare. Namque possibilis cognitione
illud solum perspicitur, an id quod dicitur, fieri
possit nullo extrinsecus impediente causam, quod
etiamsi accidat, nihil de statu prioris possibilitatis
permutatur, verum ipsius possibilis enuntiationis
dijudicatio plurimum differt, quod mox poterit ex
ipsa de possibilibus enuntiationibus disputatione cognosci.
Nam sicut non est idem hominis diffinitionem
respondere quaerentibus, et ipsam diffinitionem alio
termino diffinitionis includere, ita non idem est de
possibili enuntiatione et quid ipsum possibile est tractare.
Unde fit ut cum possibile atque contingens
<pb n="0587A"/>
idem in significationibus, sit diversum esse in enuntiationibus
videatur. Supra namque docuimus possibilitatem
et contingentiam ejusdem significationis
esse, ut quod contingeret fieri, idem esset possibile,
et quod possibile esset, idem quoque contingeret.
Sed possibilis enuntiatio non est eadem quae contingens,
neque enim si quis possibilem affirmationem
proponat, eique opponat contingentem negationem,
rectam faciet contradictionem. Si quis enim
dicat, quodlibet illud esse possibile, alius respondeat
negans rem illam contingere, licet quantum in significatione
est priorem possibilitatem abstulerit, non
tamen dicenda est contradictio, in qua alii termini
in negatione, alii in affirmatione enuntiati sunt. Possibilis
enim affirmatio de possibilitate negationem,
<pb n="0587B"/>
non de contingentia habere debebit. Idem quoque in
contingentibus. Neque enim si quis aliquid contingere
dixit, opponenda illi est possibilitatis negatio,
licet idem sit possibile quod contingens. Constat ergo
diversissimam esse rationem modi per se dijudicandi
et enuntiationis, quae cum modo et qualitate praedicatur.
Unde fit ut quanquam idem in significationibus
possibilitas et contingentia sint, quasi diversa ab
Aristotele in modorum ordine proponantur. Illud
autem ignorandum non est, quod Stoicis universalius
videatur esse possibile a necessario. Dividunt
enim enuntiationes hoc modo. Enuntiationum, inquiunt,
aliae sunt possibiles, aliae impossibiles. Possibilium
aliae sunt necessariae, aliae non necessariae.
Rursus non necessariarum aliae possibiles. Stulte atque
<pb n="0587C"/>
improvide idem possibile et genus non necessarii
et speciem constituentes. Novit autem Aristoteles
id possibile quod non necessarium esse potest. Eodem
namque modo non dicitur possibile esse, quod
vel ex falsitate in verum transit aliquando, vel rursus
ex veritate in falsitate, ut si quis dicat nunc, quoniam
dies est, verum dixerit, idem si hoc nocte praedicet,
falsum est, et haec veritas propositionis in falsum
est permutata. Sic ergo quaedam sunt possibilitates, ut
eas esse et non esse contingat, quae non eodem modo
dicuntur quemadmodum illae quae mutabilem naturam
non habent, ut hae scilicet quas necessarias diximus,
ut si quis dicat solem moveri, vel solem possibile esse
moveri, hae nunquam ex veritate in falsitatem mutabuntur.
Sed nunc de Aristotelis et Stoicorum dissensione
<pb n="0587D"/>
tacendum est. Illud tamen solum studiosius perquirendum
est, quo loco sit ponenda negatio in his
propositionibus, in quibus modus aliquis praedicatur,
aut quae dicentur esse possibiles enuntiationes, contingentes
et necessariae, et quaecunque cum modo
sint propositiones. Illae veraciter esse secundum modum
sicut aliae secundum esse dicentur, in quarum
significationibus rei de qua praedicantur subsistendi
qualitas invenitur, ut cum dico, Socrates bene loquitur,
modus quidam est bene loquendi Socratis. Ergo
sicut in his propositionibus, quaecunque cujuslibet
illius rei subsistentiam promittunt, ad ipsam subsistentiam
negatio ponitur, ut cum dicimus, Socrates
est, ad esse aptatur negatio, cum negamus, Socrates
<pb n="0588A"/>
non est. Ita quoque in his quae modum subsistentiae
dicunt, ad eum modum ponenda est negatio, qui
ad illam subsistentiam videtur adjectus, ut cum dicimus,
Socrates bene loquitur, modus ipsius rei est
id quod praedicamus bene. Ad hunc ergo modum et
qualitatem ponenda est negatio. Plures autem propositiones
vel contingentes eas esse dicimus, in quibus
ipse modus monstratur, et non potius esse de
modo dicitur, sed modus de eo quod est esse. Cum
enim dicimus, possibile est esse quidem, quiddam
dicimus, quemadmodum autem sit additum est, id
est possibile, ut non necessarium neque alio aliquo
modo, nisi tantum secundum potestatem dicatur, fit
ergo esse subjectum, praedicatum vero modus, vel
contingens, vel possibile, vel necessarium, vel quilibet
<pb n="0588B"/>
alius. Atque hae quidem propositiones secundum
modum dicuntur, in quibus de substantia nihil ambigitur.
De modo autem et sola qualitate tractatur.
Sin vero subjiciatur modus quidem, praedicetur vero
esse, tunc de substantia rei quaeritur non de modo,
ut si quis dicat, possibile est, ut ipsum possibile
in rebus esse pronuntiet, huic propositioni nullus
modus adjectus est. Cum enim dicimus, possibile
est modum habere, hoc ita per se non dicimus, sed
particulam propositionis ablatam, ita eam perspicimus
quasi si cum propositione esset conjuncta, quam
si cum propria propositione junximus, quali modo
praedicetur apparet. Cum enim dicimus, possibile
est, ut modum significet, particula propositionis est;
quam si suo corpori aggregemus facientes aliquam
<pb n="0588C"/>
propositionem, quid modus ille profiteatur, agnoscimus,
age enim id quod dicimus possibile est, conjungamus
aliis praedicamentis, atque inde una enuntiatio
conficiatur, dicamusque Socratem ambulare
possibile est. Videsne modum in propositione possibile,
ut etiam sive Socrates ambulet, sive non ambulet,
posse eum tamen ambulare ex ipso propositionis
modo quilibet agnoscat? Ita igitur de toto
auferentes partem, possibilem enuntiationem quasi
tota sit propositio speculamur, ut in his dictionibus
fieri solet, quae pluralitatem determinant, ut si dubitamus
contra omnis, an nullus ponatur, an non
omnis, ita eas speculamur, quasi integras propositiones,
quas determinationes propositionum esse
manifestum est. Concludenti ergo dicendum est in
<pb n="0588D"/>
his quae modum praedicant, omnes aliae res subjectae
sunt vel esse, vel ambulare, vel legere, vel dicere,
vel quidquid aliud cum aliquo modo fieri dicentur,
in his autem ubi modus ipse subjicitur, esse vero
praedicatur, ut sit integra propositio, non est cum
modo propositio. Sed ibi tantum de substantia modi
proponitur, ut si quis dicat possibile est, quiddam
in rebus dicit esse possibile, et rursus contingens
est, quiddam in rebus dicit esse quod contingat, et
rursus necesse est esse, quiddam dicit in rebus
quod sit necesse, hic non de modo, sed de solo esse
tractatur, quare quoties esse quidem subjicitur, modus
autem praedicatur, ut cum dicimus, Socratem
ambulare possibile est, ad modum jungenda negatio
<pb n="0589A"/>
est. Quoties vero modus subjicitur, esse autem praedicatur,
ad esse ponenda negatio est, ut cum dicimus,
possibile est, quia ita dicimus tanquam si diceremus
possibilitas est, et cum dicimus contingens
est, ita dicimus tanquam si diceremus contingentia
est, ad esse ponenda negatio est, dicendumque est,
possibile non est, quod idem valet tanquam si diceretur,
possibilitas non est. Eodem quoque modo et
de contingentia. Non autem perfecte speculantibus
idem semper videri debet subjectum, quod primo
loco reperiri dicitur. Id enim praedicatur semper,
quod secundo loco praedicatur. In quibusdam enim
verum est. In aliis vero ex significatione potius
propositionum colligimus, qui terminus subjectus
sit, qui vero praedicatus. Nam cum dico, homo
<pb n="0589B"/>
animal est, prius mihi necesse est hominem dicere,
post praedicare animal, atque ideo subjectum
dicitur homo, animal vero praedicatur. In
his autem in quibus modus additur, sicut est
cum dicimus, Socrates bene loquitur, idem valet
tanquam si dicamus, Socrates bene loquens est, et
hoc quidem bene prius dictum est, postea vero loquens
est, et videtur esse quidem subjectum id quod
dictum est bene. Praedicatum autem id quod dictum
est, loquens est. Sed hoc falsum est, et hinc facillime
potest inveniri, quod loquentem quidem eum
esse nullus ignorat, quisquis audit Socratem bene
loquentem esse, vim autem totius propositionis modus
continet. In id enim intendendus est animus non
si loquatur, hoc enim indubitatum est. Nam qui eum
<pb n="0589C"/>
bene dicit loqui, loqui quoque consentit. Quare ad
modum intendendus est animus ad id quod dictum
est bene. Socrates enim bene loquitur, quod dixit,
loqui quidem non sufficit dicere, nisi etiam dicat
bene. Continet ergo totam propositionem modus,
sed rursus totam propositionem continet praedicatio,
modus igitur in his propositionibus potius praedicatur.
Concludendum igitur universaliter est, omnem
modorum contradictionem non secundum esse
verbum fieri, nec secundum id rursus verbum quod
in se esse contineat, sed potius secundum modum.
Continere autem in se verba id quod est esse dicuntur,
ut cum dicimus loquitur, tantumdem enim valet
tanquam si dicamus, loquens est. Quare quaecunque
propositiones quemlibet illum in se retineant modum.
<pb n="0589D"/>
Dubitandum non est quin non ad id quod ponit
esse, negatio juste applicetur. Sed potius ad eum
modum quo aliquid esse fierive pronuntiet. Omnis
namque cum modo affirmatio talis est, ut non intendere
debeat animum auditor ad id quod esse dicitur.
Sed ad id potius quomodo illud esse dicatur, ut cum
dicimus, Socrates bene loquitur, non perspiciendum
est an loquatur, sed potius illuc animi dirigenda
intentio est quemadmodum loquatur. Hoc enim videtur
continere totam propositionem. Ergo contra
possibile esse, non est ea negatio quae dicit, possibile
non esse, sed non possibile esse, eodem modo et contra
eam quae dicit, contingere esse, non ea quae enuntiat
contingere non esse, sed potius ea negatio est quae dicit,
<pb n="0590A"/>
non contingere esse. Idem quoque in necessariis impossibilibusque
modis caeterisque quae nunc Aristoteles
pro solita brevitate transgressus est, faciendum
videtur. Sed quoniam commentationis virtus est,
non solum universaliter vim sensus exprimere, verum
etiam textus ipsius sermonibus ordinique connectere
ea quae superius confuse dicta sunt, nunc
per sermonum ipsorum ab Aristotele dictorum ordinem
dividamus. His vero determinatis perspiciendum
est, quemadmodum se habent negationes et
affirmationes ad invicem, hae scilicet quae sunt de
possibili esse et non possibili esse, contingere et
non contingere, de impossibili et necessario. Habent
enim aliquas dubitationes. Perspiciendum, inquit,
est de affirmationibus negationibusque, qua ratione
<pb n="0590B"/>
videantur opponi. In his propositionibus quas quidam
modus continet, ut in his quae sunt possibiles,
vel contingentes, vel necessariae, vel impossibiles,
vel verae, vel falsae, vel bene, vel male, vel quidquid
aliqua qualitate praedicatur. Habent enim, in
quit, aliquas dubitationes, et quas dubitationes habeant
continuo eas subjicit. Nam si eorum quae complectuntur
illae sibi invicem oppositae sunt contradictiones,
quaecunque secundum esse vel non esse
disponuntur. Sensus totus hujusmodi est, in omnibus
complexionibus propositionum illa in his oppositio
valet, quaecunque secundum esse vel non esse fit, ut
cum dicimus, homo est, hujus negatio est, homo non
est. Sed non ea quae dicit, non homo est, et rursus
ejus quae proponit, est albus homo, illa negatio est
<pb n="0590C"/>
quae dicit, non est albus homo, non ea quae proponit,
est albus homo, hoc ipsum autem quoniam ejus
quae dicit, est homo albus, negatio est, quae dicit,
non est albus homo, non ea quae proponit, est non
albus homo, sic demonstrat. Si enim de omnibus aut
dictio est, aut negatio, lignum erit verum dicere
esse non album hominem. Breviter dictum est, sed
ita posse videtur exponi, propositum, inquit, sit
lignum, de quo duae enuntiationes dicantur, illud
tamen nobis manifestum sit de omnibus, si affirmato
vera est, falsam esse negationem, eam scilicet
quae contradictoriae opponitur, et si vera negatio est,
falsa affirmatio esse pronuntietur. Igitur de proposito
ligno, quoniam lignum, hoc est, albus homo, hoc
falsum est. Si igitur haec affirmatio falsa est, vera
<pb n="0590D"/>
debet esse ejus negatio. Si ergo ea est negatio affirmationis
quae dicit, est albus homo, quae negat dicens,
est non albus homo, haec negatio vere praedicatur
de ligno dicente quolibet quod lignum, hoc
est, non albus homo. Sed hoc fieri non potest. Perspicue
enim falsum est lignum non album hominem
esse. Quod enim omnino non est homo, nec non
albus homo esse potest, falsae ergo sunt utraeque, et
affirmatio quae dicit de ligno, quoniam lignum est
albus homo, et negatio de eo quae dicit quoniam est
non albus homo. Quod si sunt falsae utraeque, haec
negatio illius affirmationis non est. Quaerenda est
ergo alia quae cum ea dividat verum atque falsum.
Qua in re nulla alia reperitur contra eam quae dicit,
<pb n="0591A"/>
est albus homo, praeter eam quae dicit, non est albus
homo, nam si ea dicitur esse affirmationis hujus quae
dicit, est albus homo, negatio quae enuntiat est non
albus homo, erit ut de ligno de quo affirmatio dicta
falsa est, vera sit enuntiata negatio, eritque de ligno
verum dicere, quoniam lignum hoc est non albus
homo, sed hoc impossibile est. Constat ergo eam
propositionem quae dicit, est non albus homo, illius
affirmationis non esse negationem quae proponit, est
albus homo. Sed eam quae dicit, non est albus homo,
negationem esse ejusdem affirmationis quae dicit,
est albus homo. Videsne ergo ut prope in omnibus
affirmationes et negationes secundum esse vel
non esse fiant? Illa enim album quidem esse dicit,
illa negat album non esse dicens, rursus illa dicit
<pb n="0591B"/>
hominem esse, illa vero negat dicens, hominem non
esse, et in caeteris eodem modo est. Quod si hoc
modo et in quantiscunque esse non additur, idem
faciet quod pro esse dicitur, ut ejus quae est, ambulat
homo, non ea quae est, ambulat non homo, negatio
est. Sed ea quae est non ambulat homo. Nihil
enim differt dicere hominem ambulare, vel hominem
ambulantem esse. Nec hoc solum, inquit, in his evenire
potest propositionibus, quae secundum esse vel
non esse disponuntur, sed etiam in his quaecunque
verbis talibus continentur, ut verba illa vim ejus,
quod est esse concludant, ut est homo ambulat, in
se continet esse. Idem enim est, ambulat quod ambulans
est. Ad haec ergo verba quae in propositionibus
esse continent aptanda negatio est. Si enim omnis
<pb n="0591C"/>
contradictio secundum esse vel non esse fit, haec
autem verba esse propria significatione concludunt,
quoniamque verba haec ita ponuntur tanquam si hoc
ipsum esse poneretur. Manifestum est ad ea verba
quae esse continent negationem poni oportere ad
earum similitudinem propositionum, quae secundum
esse vel non esse supra dicta ratione sibimet opponuntur.
His ergo ante praedictis, quid inconveniens
ex his possit esse prosequitur.</p>
          </div3>
<div3>
            <head>Quare si hoc modo in omnibus, et ejus quae est, ...</head>
<p> <hi>Quare si hoc modo in omnibus, et ejus quae est,
possibile est esse, negatio est, possibile est non esse,
sed non ea quae est, non possibile est esse. Videtur
autem idem posse et esse et non esse. Omne enim quod
est possibile dividi, vel ambulare, et non ambulare, et
non dividi, possibile est.</hi> </p>
<p>
              <pb n="0591D"/>Superius demonstratum est quemadmodum in iis
quae complectuntur enuntiationibus secundum esse
potius, et non esse fierent oppositiones, nunc hoc
dicit: Si hoc, inquit, in omnibus propositionibus faciendum
est, ut earum contradictiones secundum
esse et non esse ponantur, in iis quae aliquid possibile
esse pronuntiat, non ea ponenda negatio est, ut
dicat non possibile esse. Sed potius secundum non
esse constituenda est, ut dicatur possibile non esse,
negationem ejus esse quae dicit possibile esse. Sed
si hoc, inquit, dicimus, affirmatio et negatio contradictoriae
verum inter se falsumque non dividunt.
Omne enim quod potest esse, idem etiam potest non
esse. Quod enim potest dividi, idem potest non dividi,
<pb n="0592A"/>
et quod potest ambulare, idem potest non ambulare.
Quae autem sit hujusmodi possibilitas per
quam cum dicitur aliquid fieri posse, illud tamen relinquatur
posse non fieri, consequenter explanat dicens:</p>
          </div3>
<div3>
            <head>Ratio autem est, quoniam omne quod sic possibile ...</head>
<p> <hi>Ratio autem est, quoniam omne quod sic possibile
est, non semper in actu est. Quare inerit ipsi etiam
negatio, potest igitur et non ambulare, quod est ambulabile,
et non videri quod est visibile. At vero impossibile
est de eodem oppositas esse veras dictiones. Non
igitur ejus quae est, possibile est esse, negatio est, possibile
est non esse. Contingit enim ex his aut idem ipsum
affirmare et negare simul de eodem, aut non secundum
esse et non esse, quae opponuntur, fieri affirmationes
et negationes. Si ergo illud impossibile est,
hoc erit magis eligendum. Est igitur negatio ejus quae
<pb n="0592B"/>
est possibile esse, ea quae est, non possibile esse, et non
ea quae est, possibile non esse. Eadem quoque ratio
est in eo quod est, contingens esse, etenim negatio ejus
est, non contingens esse. Et in aliis quoque simili modo,
ut in necessario et impossibili.</hi> </p>
<p>Causa est igitur, inquit, cur id quod posse esse
dicitur, idem possit non esse. Quod omne quod possibile
dicimus, ita pronuntiamus, ut non semper in
actu sit, id est non sit necessarium. Omne namque
quod semper in actu est, necessarium est, ut sol
semper movetur. Itaque illi semper agitur motus. Si
quis autem me dicat ambulare posse, quoniam mihi
ambulationis motus non semper agitur, et inest mihi
aliquoties non ambulare, inest quoque illud ut vere
de me dicatur posse me non ambulare, cum vere
<pb n="0592C"/>
pronuntiatur posse ambulare. Ergo quaecunque non
semper in actu sunt, et posse esse et posse non esse
recipiunt. Potest ergo quod est ambulabile, id est
quod ambulare potest, non ambulare, et quod est
visibile non videri. Quocirca docet non esse negationem
ejus quae dicit, posse esse eam quae proponit
posse non esse. Idcirco quoniam utraeque sunt verae,
ut in iis quae (ut ipse ait) non semper actu sunt. Contingit
enim unum ex utrisque quae Aristoteles dicit,
aut idem ipsum dicere et negare simul de eodem, aut
non secundum esse et non esse, quae opponuntur,
fieri affirmationes et negationes, id est ut aut idem
sint affirmatio et negatio sibique consentiant, si secundum
esse et non esse in omnibus contradictio fit,
ut est in eo quod est posse esse et posse non esse.
<pb n="0592D"/>
Idem enim utraeque sunt sibique consentiunt, et si
quis dicit eam esse contradictionem, dicit consentire
sibi contradictionem, quod impossibile est. Aut certe
non in omnibus affirmationibus et negationibus secundum
esse et non esse ea quae opponuntur, fieri
affirmationes et negationes, id est non in omnibus
affirmationibus et negationibus secundum oppositionem
esse vel non esse, vel eorum verborum quae esse
continent, fieri contradictionem. Si ergo, inquit,
illud impossibilius est, hoc erit magis eligendum.
Duo supra posuerat quae ex supradictis rationibus
evenirent, at unum et idem dicere et negare simul
de eodem, id est ut et dictio et negatio idem essent
simul de eodem praedicatae sibique consentirent, aut
<pb n="0593A"/>
non secundum esse vel non esse contradictionem
fieri. Sed videntur utraque quasi quodammodo inconvenientia
esse, quippe cum illud unum etiam impossibile
sit, ut affirmatio negatioque consentiant,
illud alterum non secundum esse vel non esse fieri
oppositiones, inconsentiens sit aliis propositionibus,
in quibus hoc modo fieri contradictionem manifestum
est. Nunc ergo hoc dicit, quoniam utrumque,
inquit, inconveniens est, unum ex his erit eligendum,
id est quod minus est impossibile, hoc sumendum
est. Minus autem est impossibile, ut secundum esse
et non esse non fiant oppositiones. Hoc enim nihil
prohibet. Illud autem impossibilius est, ut affirmatio
negatioque sibi consentiant, hoc igitur erit eligendum
potius, id est has quae cum modo sunt propositiones
<pb n="0593B"/>
non eas habere oppositiones, quae secundum
esse vel non esse fiunt, sed potius eas quae ad modum
ponuntur. Non autem dixit ita impossibilius
est, tanquam si alterum impossibile sit. Sed ad hoc
potius retulit quod utraque quasi inconvenientia videntur,
quorum unum etiam impossibile esse non
dubium est, hinc quoque disposuit ordinem secundum
modum aliquem pronuntiatarum propositionum,
quae non secundum esse negationes ponunt, dicit
enim: Est ergo negatio ejus quae est possibile esse,
ea quae est, non possibile esse, negationem scilicet
addens non ad esse verbum, sed ad modum quod
est possibile, eamdem quoque rationem dicit esse
et in contingentibus. Ejus enim quae est contingere
esse, negatio est non contingere esse. Docet etiam
<pb n="0593C"/>
de necessario et impossibili idem sibi videri. Quae
autem natura sit hujus oppositionis, licet breviter,
veracissime tamen expressa est, de qua nos superius
diutius locuti sumus; quod si quis perspicacius
intendit illius intelligentiam loci, cum hac gradatim
proficiscente expositione communicet.</p>
          </div3>
<div3>
            <head>Fiunt enim quemadmodum in illis esse et non esse ...</head>
<p> <hi>Fiunt enim quemadmodum in illis esse et non esse
appositiones, subjecta vero res, hoc quidem album,
illud vero homo. Sic hoc loco, esse quidem et non esse
subjectum fit, contingere vero et posse, appositiones,
determinantes quemadmodum in illis esse et non esse,
veritatem et falsitatem, sic hic in eo quod est esse possibile,
et esse non possibile. Ejus vero quae est, possibile
est non esse, negatio est non ea quae est, non possibile
esse, sed ea quae est, non possibile non esse. Et
<pb n="0593D"/>
ejus quae est possibile est esse, non ea quae est, possibile
est non esse, sed ea quae est non possibile est esse. Quare
et sequi sese invicem videbuntur hae, possibile est esse,
possibile est non esse. Idem enim possibile est esse, et
non esse. Non enim contradictiones sunt sibi invicem
hujusmodi, possibile esse, et possibile non esse, sed
possibile est esse, et non possibile est esse, nunquam
simul in eodem verae sunt. Opponuntur enim. At vero
nec possibile est non esse, et non possibile est non esse,
nunquam simul verae sunt. Similiter autem et ejus quae
est necessarium esse, negatio non est ea quae est, necessarium
non esse, sed ea quae est, non necessarium
esse. Ejus vero quae est necessarium est non esse, ea
quae est, non necessarium non esse. Et ejus quae est
<pb n="0594A"/>
impossibile esse, non ea quae est impossibile non esse,
sed non impossibile esse, ejus vero quae est impossibile
non esse, ea quae est non impossibile est non esse.</hi> </p>
<p>Appositiones vocat praedicationes, dicit ergo in his
propositionibus quae praeter aliquem modum dicuntur,
praedicantur quidem semper esse et non esse,
vel ea verba quae esse continent, subjiciuntur vero
res de quibus illa praedicantur, ut album, cum dicimus
album est, vel homo cum dicimus homo est. Atque
ideo quoniam in his praedicatio totam continet
propositionem, veritatem et falsitatem praedicatio illa
determinat. Praedicatur autem esse vel aliquid quod
esse continet. Jure secundum esse et non esse contradictiones
ponuntur. In his autem, id est in quibus
modus aliquis praedicatur esse quidem subjectum est,
<pb n="0594B"/>
vel ea verba quae esse continent. Modus autem solus
quodammodo praedicatur, nam quod dicitur esse solum
sine modo aliquo ipsius rei substantia pronuntiatur,
et quaeritur in eo quodammodo an sit, idcirco
esse ponente affirmatione dicit, negatio non esse. In
his autem in quibus modus aliquis est, non dicitur
aliquid esse, sed cum qualitate quadam esse, ut esse
quidem nec affirmatio ambigat, nec negatio. De qualitate
autem, id est quomodo sit, tunc inter aliquos
dubitatur, atque ideo ponente aliquo quoniam Socrates
bene loquitur, non ponitur negatio, quoniam
bene non loquitur, sed quoniam non bene loquitur.
Idcirco quoniam (ut dictum est) non ad esse vel ad
ea verba quae esse continent, et propositionem totam
constituunt, sed potius admodum intenditur animus
<pb n="0594C"/>
audientis, cum affirmatio aliquid esse pronuntiat. Si
igitur hoc continet totius propositionis vim, quod autem
propositionis vim continet praedicatur, et secundum
id quod praedicatur semper oppositiones fiunt,
recte solis modis vis negationis apponitur. His autem
rationabiliter constitutis illud rursus exsequitur quod
non modo contradictio non est posse esse et posse non
esse, verum etiam hujusmodi propositiones, quae cum
modo sunt positae, negationem tamen habent ad esse
junctam, omnino negationes non sunt, sed affirmationes,
possunt enim earum negationes aliae reperiri.
Ait enim: Ejus vero quae est possibile non esse negatio
est, non possibile non esse, in tantum, inquit,
non est ulla contradictio ejus quae est posse esse et
ejus quae est posse non esse, ut ea quae dicit posse
<pb n="0594D"/>
non esse, non esse negatio, sed potius affirmatio
convincatur. Affirmatio autem affirmationi nunquam
opponitur contradictoriae. Docetur autem esse affirmatio
ea quae dicit, posse non esse quod ejus quaedam
alia negatio reperitur, ea scilicet quae dicit, non
posse non esse, simulque illud adjungit: Cum sint,
inquit, hujus propositionis quae dicit, aliquid posse
esse, duae quae videantur esse negationes, ea scilicet
quae dicit posse non esse, et ea quae proponit non
posse esse, hinc agnoscitur quae harum sit contradictoria
contra eam quae dicit posse esse, affirmationem.
Quae enim verum falsumque cum ea dividit,
ipsa potius potest negatio esse quam ea quae illi consentit.
Ei vero quae est, posse esse, consentit ea quae
<pb n="0595A"/>
dicit, posse non esse, ut supra jam docui; ea autem
quae dicit, non posse esse, si falsa est, vera est quae
dicit posse esse. Sed si haec rursus falsa est, vera
est illa quae enuntiat non posse esse. Dividunt ergo
hae veritatem falsitatemque, quod in singulis exemplis
facile poterit inveniri. Age enim dicat quis me posse
ambulare, ille verum dixerit. Si vero quis dicat, non
posse me ambulare, mentitus est. Rursus si quis dicat
posse solem consistere, mentitur. Si quis vero dicat
non posse solem consistere, de ipsius nullus ambigit
veritate. Dividunt ergo veritatem falsitatemque hae
scilicet quae dicunt, posse esse et non posse esse,
illae vero sese sequuntur quae dicunt posse esse et
posse non esse. Quae ergo sibi consentiunt, contradictiones
non sunt, quae autem veritatem falsitatemque
<pb n="0595B"/>
dividunt, ipsas esse contradictiones magis putandum
est quod hoc ait: Quare et sese sequi invicem
videbuntur. Quae autem propositiones sequantur sese
dicit, id est possibile est esse et possibile non esse.
Cur autem sese sequantur monstrat adjiciens: Non
enim contradictiones sibi invicem sunt. Si enim contradictiones
essent, nunquam sese sequerentur. Sed
quae sint contradictiones declarat dicens: Sed possibile
est esse et non possibile esse nunquam simul
sunt. Cur autem nunquam simul sunt, non tacuit,
ait namque: opponuntur enim. Nam idcirco nunquam
simul sunt, quia veritatem falsitatemque dividunt, quoniam
opponuntur. Docet quoque ejus propositionis quae
dicit posse non esse illam esse negationem, quae proponit
non posse non esse, et ex eadem vi ad hanc
<pb n="0595C"/>
propositionem transit. Dicit enim: At vero possibile
non esse et non possibile non esse nunquam simul
sunt, per quod ostenditur illam esse affirmativam,
illam vero negativam. Universaliter enim quaecunque
idem de eodem haec ponit, haec aufert, si illa sit
affirmativa, illa negativa, et nihil aequivocationis,
aut universalium determinationis impediat, contradictoriae
sibimet opponuntur. Caetera jam ita ait,
per se expedita sunt, ut longa expositione non egeant.
Sed quaedam in eorum ordine permiscenda sunt, per
quae id quod per se est lucidum, clarius monstretur.
Prosequitur enim similiter caeteros modos, dicens
quae propositiones quarum affirmationum non sint
negationes et quae sint, et eis quas negationes esse
dicit, ut affirmationes esse demonstret, alias negationes
<pb n="0595D"/>
opponit. Similiter autem, inquit, et ejus propositionis
quae est necessarium esse, non est ea negatio
quae dicit, necessarium non esse, haec enim
affirmatio est, sicut mox negatione opposita comprobavit,
sed potius ea negatio est ejus quae est necessarium
esse quae dicit, non necessarium esse. Eodem
quoque modo cuncta prosequitur dicens, ejus vero
quae est, necessarium non esse, quam supra dixerit
non esse oppositam ei quae dicit, necessarium est
esse, illa negatio est quae proponit non necessarium
non esse. Quaecunque enim negationem ad esse positam
habent, illae si cum modo sunt, affirmationes
esse putandae sunt. Ejus vero quae est, impossibile
esse, non est ea negatio quae dicit, impossibile non
<pb n="0596A"/>
esse. Non enim admodum habet negativam particulam
junctam, sed potius ea quae dicit, non impossibile
esse, hae namque inter se verum falsumque
dividunt, illius vero quae ad esse habet particulam
negativam, quam affirmationem esse manifestum est,
id est ejus quae dicit, impossibile non esse ea negatio
est quae dicit, non impossibile non esse. Concludit
etiam breviter id quod supra demonstravit dicens:</p>
          </div3>
<div3>
            <head>Universaliter vero (quemadmodum dictum est) esse ...</head>
<p> <hi>Universaliter vero (quemadmodum dictum est) esse
quidem et non esse oportet ponere, tanquam subjecta,
negationem vero et affirmationem haec facientem ad esse
et non esse apponere, et has putare oportet esse oppositas
dictiones, possibile, non possibile, contingens, non
contingens, impossibile, non impossibile, necessarium,
non necessarium, verum, non verum.</hi> </p>
<p>
              <pb n="0596B"/>Universaliter, inquit, dicimus, sicut jam supra dictum
est, in his propositionibus quae modos additos
habent, esse et non esse subjecta potius fieri, modos
vero praedicari, atque ideo ad unum quemlibet modum,
id est secundum unum fieri debere affirmationem
et negationem semper, ut sicut praedicatus modus
affirmationem continet, ita negativa particula ad
modum juncta totam hoc modo contineat negationem.
Proponit autem eas quas putat esse oppositas
dictiones hoc modo, possibile non possibile, contingens
non contingens, impossibile non impossibile,
necessarium non necessarium. Quod autem addit verum
non verum, ad hoc pertinet, ut omnes modos
includeret, vere enim modus quidem est sicut et
bene, sicut velociter, sicut laete, sicut graviter, et
<pb n="0596C"/>
quicunque modi sunt, hoc modo facienda est contradictio,
verum est, non verum est, non autem non
est verum, velociter ambulare, non velociter ambulare,
sed non illa quae dicit, velociter non ambulare.
Concludenti ergo semper ad modum jungenda negatio
est. Illae enim semper sibimet opponuntur, ut supra
jam dictum est, quae secundum praedicationes habent
negativas particulas junctas. Praedicantur autem in
his modi, ut supra jam demonstravimus. Secundum
modos ergo in his negatio posita integram vim contradictionis
efficiet. Expeditis modorum oppositionibus
de consequentia propositionum atque consensu
habebitur subtilis utilisque tractatus. Si ergo possibile
esse simpliciter diceretur, simplex et facilis
propositionum videretur esse consensus, nec quidquam
<pb n="0596D"/>
in earum consequentia posse errari. Nunc autem
quoniam dupliciter dicitur secundum diversos modos,
non eadem propositionum sunt consequentiae. Quod
autem dico tale est. Possibilis duae sunt partes, unum
quod cum non sit, esse potest. Alterum quod ideo
sit possibile, quod jam est, prior quidem pars corruptibilibus
et permutabilibus propria est, mortalis
enim Socrates poterat esse cum non fuit, sicut ipsi
mortales qui sunt id quod ante non fuerant, potest
enim homo cum non loquitur loqui, et cum non
ambulat ambulare. Ergo haec pars secundum id dicitur
quod jam quidem non est, esse tamen potest,
illa vero alia pars possibilis quae secundum id dicitur,
quod jam est aliquid actu non potestate, utrisque
<pb n="0597A"/>
naturis accommodatur, et sempiternis scilicet et mortalibus.
Nam quod in sempiternis est, esse possibile
est. Rursus quod est in mortalibus, nec hoc a subsistendi
possibilitate discedit, sed tantum differt,
quia id quod in aeternis est nullo modo permutatur et
semper esse necesse est, illud vero quod in rebus
mortalibus invenitur poterit et non esse, et ut sit
non est necesse. Ego namque cum scribo inest mihi
scribere. Quocirca et scribere mihi possibile est, sed
quoniam ipse mortalis sum, non est haec potestas
scribendi necessaria, neque enim ex necessitate
scribo. At vero cum dicimus coelo inesse motum,
nulla dubitatio est quin necesse sit coelum moveri,
in mortalibus ergo rebus cum est aliquid et esse potest,
et ut sit non est necesse, in sempiternis autem,
<pb n="0597B"/>
quod est necesse est esse, et quia est esse possibile
est. Cum ergo possibilis principaliter duae sint
partes, una quae secundum id dicitur quod cum non
sit, esse tamen potest. Altera quae secundum id
praedicatur quod jam est aliquid actu non solum
potestate, hujusmodi possibile quod jam sit actu,
duas ex se species profert, unam quae cum sit
non est necessaria; alteram quae cum sit illud
quoque habet, ut eam esse necesse sit. Nec hoc solius
Aristotelis subtilitas deprehendit, verum Diodorus
quoque possibile ita diffinit dicens, quod est aut non
est. Unde Aristoteles id quod Diodorus ait non est,
illud possibile putat, quod cum non fit fieri tamen
potest. Quod autem dixit Diodorus, est id possibile,
Aristoteles interpretatur, quod idcirco dicitur
<pb n="0597C"/>
esse possibile, quia jam est actu. Cujus possibilitatis
modi duas partes esse docuimus: unam scilicet
quam necessariam dicimus, alteram quam non
necessariam praedicamus. Hujus autem non necessariae
duae rursus partes sunt; una quae a potestate
pervenit ad actum; altera quae semper actu fuit, aliquando
res illa quae susceptibilis illius est fuit, et
illa quidem quae a possibilitate ad actum venit,
utriusque partis contradictionis susceptibilis est, ut
nunc ego scribo, et ex potestate ad actum veni, et
agens possum scribere. Ante enim quam scriberem
erat mihi scribendi potentia. Sed ex potestate scribendi
veni ad actum scribendi. Quare utraque mihi
conveniunt et scribere et non scribere, possum enim
et non scribere, possum et scribere, quae est quodammodo
<pb n="0597D"/>
contradictio. Atque ideo quaecunque a potestate
ad actum veniunt, ea et facere possum et non
facere, et esse et non esse, ut qui loquitur, quia ante
potuit loqui quam loqueretur, et nunc ideo potest
loqui quia loquitur, et potest loqui et potest non loqui.
Alia vero quae nunquam antea potestate fuit, sed
semper actu, aliquando res ipsa fuit quae aliquid potestate
esse diceretur, ad unam rem tantum apta
est, ut ignis nunquam fuit ante potestate calidus, ut
postea calidus actu sentiretur, nec nix antea frigida
potestate, post actu. Sed aliquando fuit ignis actu
calidus, fuit et aliquando nix frigida actu. Quocirca
hae potentiae non sunt aptae ad utraque. Neque enim
ignis frigus incurrere, nec nix calidum unquam potest
<pb n="0598A"/>
efficere. Quare facienda a principio hujusmodi
divisio est. Possibilis alia pars est quae cum non sit
tamen esse potest. Alia vero quae actu est, et ideo
possibile dicitur. Si enim esse non posset, nec esset
omnino, hujus autem possibilitatis quae secundum
illum dicitur modum, quod jam actu fit, duae partes
sunt, una secundum id quod ex necessitate esse dicimus.
Altera vero secundum id quod cum sit, non
tamen esse ex necessitate aliquid arbitramur, hujus
autem non necessariae potestatis duae sunt aliae partes,
una quae quoniam ex potestate ad actum venit, et
esse et non esse recipiet facultatem. Altera quae quia
nunquam actum habere destitit, aliquando fuit id
quod dicitur ei esse possibile, ad unam tantum partem
apta est atque possibilis, ad eam scilicet quam
<pb n="0598B"/>
actu semper exercuit, ut igni calor vel nivi frigus,
vel adamanti durities, vel aquae liquor. Sed nullus
arbitretur ex necessariae possibilitatis specie esse id
quod dicimus nunquam potestate fuisse, actus quosdam
in quibusdam rebus, ut igni calorem, ipse enim
exstingui ignis potest. In illis autem quae necessariae
sunt, non modo qualitas a subjecta re discedere
nunquam debet, quod videtur etiam in igni, a quo
sua qualitas caloris non recedit, sed etiam illud
quod subjecta illa substantia immortalis esse videatur,
quod igni non accidit. Solem enim et caetera hujusmodi
corpora quae superna sunt, et coelestia, immortalia
peripatetica disciplina putat, atque ideo
consentienter sibi docet solem necessario moveri,
quod non modo a sole motus ille nunquam recedit,
<pb n="0598C"/>
sed ne sol quidem ipse esse desinet. His ergo praedictis
id ad quod haec praemissa sunt, id est consequentia
propositionum diligentius exsequenda est.</p>
          </div3>
<div3>
            <head>Consequentiae vero secundum ordinem fiunt ita ponentibus. ...</head>
<p> <hi>Consequentiae vero secundum ordinem fiunt ita ponentibus.
Illi enim quae est, possibile est esse, sequitur
illa quae est, contingens esse, et haec illi convertitur, et
non impossibile esse, et non necessarium esse. Illi
vero quae est, possibile non esse, et contingens non esse,
ea quae est, non necessarium non esse, et non impossibile
non esse. Illi vero quae est, non possibile esse, et
non contingens esse, ea quae est, necessarium non esse,
et impossibile esse. Illi vero quae est, non possibile non
esse, et non contingens non esse, illa quae est, necesse
est esse. Et impossibile non esse, consideretur autem
ex subscriptione quod dicimus.</hi> </p>
<p>
              <pb n="0598D"/>Haec Aristoteles consentienter his quae nos supra
praemisimus addidit de consequentia propositionum,
quae etsi manifesta sunt acute perspicientibus, tamen
ne nos nihil huic quoque loco addidisse videamur,
brevissima expositione ea percurrimus. Primum voluit
demonstrare, quoniam quaecunque de possibili
dicerentur, ea etiam de contingenti veracissime dici
possunt, atque ideo ait illi quae est, possibile esse
consequentem esse illam quae dicit, contingere esse.
Et ne in his aliquid discrepans videretur, adjecit dicens,
Et haec illi convertitur, ut intelligeremus quod
esset possibile hoc contingere, et quod contingeret
illud esse possibile, quare quae sibi convertuntur, ea
aequalia sunt atque eadem. Quidquid ergo impossibile
<pb n="0599A"/>
dici potest, idem in contingenti praedicatur, haec
ergo, id est contingens et possibile sequi dixit illam
propositionem quae diceret, non impossibile esse, et
eam quae necessarium negat, id est non necesse
esse. Ait enim: Illi enim quae est possibile esse, illa
quae est contingere esse, et haec illi convertitur, et
ea quae est, non impossibile esse et non necessarium
esse, tanquam si hoc diceret, et possibile esse sequitur
contingentia. Et haec utraque sibi convertuntur,
sed has sequitur non impossibile esse et non
necessarium esse, hoc quam recte dictum sit neminem
latet. Nam quod est possibile esse, id esse contingit,
ut sit non impossibile esse. Nam si esset impossibile,
non diceretur posse esse, quod ut non esset
ratio impossibilitatis astringeret. Ergo id quod
<pb n="0599B"/>
potest esse, non impossibile est esse. Similiter autem
non est necesse esse, id quod posse esse dicitur. Hoc
autem idcirco evenit, quia id quod possibile praedicamus
ad utramque partem facile vertitur. Nam et
ut sit fieri potest et ut non sit. At vero necessitas et
impossibilitas in alterutra parte constringitur. Nam
quod impossibile est esse, esse nunquam potest.
Porro autem quod necesse est esse, non esse nunquam
potest. Ergo id quod negamus impossibile
esse, consentire facimus possibilitati. Id autem quod
negamus necessarium, rursus eidem naturae vim
possibilitatis adjungimus, ut sit hoc modo dicendum,
et ut verius loquamur, ita dicendum est, quod possibile
est et esse potest et non esse. Rursus quod
impossibile est esse, non potest esse, quod necesse
<pb n="0599C"/>
est, non potest non esse. Ergo si impossibilem
enuntiationem negationis adjectione frangamus, dicentes
non impossibile esse, illi partem possibilitatis
adjungimus, in qua esse posse aliquid dicimus.
Sin vero necessariae propositionis rigorem negatione
minuamus dicentes, non necesse esse, illud evenit
ut ad eam partem necessariam propositionem applicemus,
quae in possibilitate est, ut possit non
esse. Quare possibilitatem sequitur non esse impossibile,
idcirco quia quod possibile est, fieri poterit,
eamdem possibilitatem rursus sequitur propositio
quae dicit, non necesse est esse, idcirco quia quod
possibile est, poterit et non esse. Aliter idem dicimus,
quod possibile est non est verum dicere, quoniam
impossibile est, quia fieri potest. Rursus quod
<pb n="0599D"/>
possibibile est, non est verum dicere, quoniam necesse
est. Potest enim quod possibile est esse, idem
non esse. Quare si de possibilitate impossibilitas et
necessitas recte dici non potest, eorum negationes
possibilitati consentient, quae sunt non impossibile
esse et non necessarium esse. Sed meminisse debemus
eamdem semper in omnibus de contingenti et
de possibili rationem esse. De eo scilicet possibili
quod cum adhuc non sit poterit tamen esse aut non
esse. Aliam rursus consequentiam dicit hoc modo:
Illi vero quae est possibile non esse et contingere non
esse, illa quae est non necessarium non esse et non
impossibile non esse propter eamdem causam hanc
quoque consequentiam dicit. Illi enim quae est possibile
<pb n="0600A"/>
non esse, et ei quae est contingere non esse illa
consentire ait quae dicit, non necesse non esse, et non
impossibile non esse. Hoc autem ideo, quia quod potest
non esse, potest etiam esse. Et rursus quod contingit
non esse, contingit esse. At vero quod necesse
est non esse, illud non potest esse, quod autem impossibile
est non esse, illud non esse non poterit.
Quare a possibili utraeque discrepant. Namque possibilitati
quae posse aliquid esse promittit, contrarium
sentit ea quae dicit necesse esse non esse. Rursus
quia possibilitas habet in se vim, ut id quod potest
esse, possit et non esse, dissentit ab ea multumque
discrepat quae dicit impossibile esse non esse. Quod
si sit propositio quae praedicat necesse esse non esse,
et rursus quae dicit impossibile esse non esse, a possibilitate
<pb n="0600B"/>
dissentiunt. Recte nimirum harum negationes
possibilitati consentire creduntur. Possibiles autem
propositiones voco hujusmodi quae vel in affirmatione
vel negatione possibilitatem aliquam monstrant,
altera parte non interclusa, ut quae dicit possibile
esse aliquid ab hac non intercluditur ea per
quam dici potest possibile esse non esse, vel si quis
dicat possibile aliquid non esse, ab hac rursus interclusum
non est, ut esse possit. Atque ideo affirmationem
quae dicit posse esse possibile voco. Nec eam
quae dicit aliquid posse non esse. Et in istis propositionibus
quas Aristoteles ponit, in quibus dicit possibile
non esse, non videatur ita dicere tanquam si
hoc modo pronuntiet, ut velint intendere aliquid impossibile
esse cum dicit, possibile non esse. Ita enim
<pb n="0600C"/>
hanc propositionem dicit, non quod possibilitatem
illam auferat, sed quod dicat possibile esse aliquid
ut non sit. Subaudiendum enim est adjungendumque
ad possibile verbum quod est esse, ut cum ille dicit,
possibile non esse, nos intelligamus possibile esse
non esse, id est possibile esse ut non sit. Tertiam
consequentiam ponit hanc in qua consentire dicit,
illi quae est non possibile esse et non contingens
esse, illam quae dicit, necessarium non esse et impossibile
esse. Hoc ita planum est ut expositione non
egeat. Quod enim non possibile est, hoc fieri non
potest. Quod fieri non potest necesse est ut non sit,
quod autem necesse est ut non sit, impossibile est.
Recte ergo dicitur eam propositionem quae dicit, aliquid
non posse esse, et eam quae dicit, non contingere
<pb n="0600D"/>
esse, consequi illas et quae esse cum necesse
esse negant, et quae impossibilitatem affirmant. Quod
autem dicit, tale est. Non necesse esse contingens
est esse. Necesse autem non esse non contingens
esse, non est contingens, scilicet esse, et necessarium
non esse. Reliquam consequentiam in qua
eas propositiones quae dicerent, non possibile esse
aliquid non esse, et non contingere non esse illis
quae proponerent necesse esse, et impossibile non
esse consentire dicit, neque ullam habet hoc obscuritatem.
Nam quod non est possibile ut non sit, hoc
impossibile est ut non sit. Id enim quod dicimus
impossibile esse, idem valet tanquam si dicamus non
possibile esse. Quod enim facit negatio in ea interpretatione
<pb n="0601A"/>
qua dicimus non possibile, idem facit privatio
in ea qua dicimus impossibile. Quod autem
impossibile est non esse, late patet, quia necesse est
esse. Ergo et quod non est possibile ut non sit, manifestum
est quoniam necesse est esse, idem quoque
et de contingenti dicendum est. Describit autem eas
hoc modo, ut non solum mente et ratione capiantur,
verum etiam subjectis oculis facilior intellectus
sit. Nos autem ut sit lucidior explanatio, de his duos
facimus ordines, et in primo quidem eas posuimus
quae praecedunt. In secundo vero eas quae sequuntur,
ut sit multa facilitas per se earum rationes non intelligentibus,
ad descriptionem tamen respicientibus,
quae quam sequatur agnoscere.
<list>
<item>
<pb n="0602A"/> <hi>Possibile esse. Non impossibile esse.</hi> </item>
<item> <hi>Contingens esse. Non necesse esse.</hi> </item>
<item> <hi>Possibile non esse. Non necessarium non esse.</hi> </item>
<item> <hi>Contingens non esse. Non possibile non esse.</hi> </item>
<item> <hi>Non possibile esse. Necessarium non esse.</hi> </item>
<item> <hi>Non contingens esse. Impossibile esse.</hi> </item>
<item> <hi>Non possibile non esse. Necesse esse.</hi> </item>
<item> <hi>Non contingens non esse. Impossibile non esse.</hi> </item>
              </list>
            </p>
<p>Hac ergo descriptione facta, quid Aristoteles communiter
de propositionibus universaliterque tractaverit,
nulli solertius intuenti videtur ambiguum. Caetera
vero quae singulatim de eorum consequentiis
disputavit, quoniam defatigari nolumus lectores,
sextum volumen expediet.</p>
</div3>
        </div2>
      </div1>

<div1>
        <head>LIBER SEXTUS.</head>

<pb n="0601"/>
<p>
          <pb n="0601B"/>Sextus hic liber longae commentationi terminum
ponit, quae quodam magno labore constiterit ac temporis
mora. Nam et plurimorum sunt in unum coacervatae
sententiae, et duorum ferme annorum spatium
continuo commentandi sudore consumpsimus.
Neque ego arbitror quibusdam sinistre interpretantibus
gloriose factum videri, ut quod dici breviter
posset, id nos ostentatione doctrinae, non ad lectorum
scientiam potius quam prolixitate ad fastidium
tenderemus. Quibus responsum velim non hoc tam
mendaciter esse sensuros, si prioris commenti perlegerint
brevitatem, nam neque brevius explicari
potuit angustissimorum obscuritas impedita sermonum,
et quam multa ad plenam hujus libri intelligentiam
desint, agnoscent. Quid autem utrumque
<pb n="0601C"/>
opus legentibus utilitatis exhibeat, hinc facillime mihi
videtur posse perpendi, quod cum hanc secundam
editionem in manus quisquam primum sumpserit,
ipsarum rerum spatiosa varietate confunditur, ut qui
in majoribus mentem intendere nequit, editionis
primae brevitatem simplicitatemque desideret. Quod
si quis ad prioris editionis duos libros lector accesserit,
sumpsisse sibi ad scientiam quiddam fortasse
videbitur. Sed cum postremo hanc secundam cognoverit
editionem, quam multa in prima ignoraret
agnoscit, nec homines a legendo longum opus labore
deterreat, cum nos non impedierit ad scribendum.
Sed ne ipsum quoque prooemium tendi longius
videatur, ad Aristotelis seriem, et ad ea quae de consequentia
propositionum diligenter exsequitur, revertamur.
<pb n="0601D"/>
Ea quae communiter universaliterque de
propositionibus, et de earum ad se invicem consequentiis
speculanda fuerant, in superiori ipsarum
propositionum descriptione disposuit. Nunc vero
quae sigillatim singulis accidunt diligentissimo tractatu
persequitur. Ait enim ita:</p>
<div3>
          <head>Ergo impossibile et non impossibile, ad illud quod ...</head>
<p> <hi>Ergo impossibile et non impossibile, ad illud quod
est, contingens et possibile, et non contingens et non
possibile sequuntur quidem contradictoriae, sed conversim.
Illud enim quod est possibile esse, negatio sequitur
impossibilis, negationem vero affirmatio. Ad
enim quod est, non possibile esse sequitur illud quod
<pb n="0602B"/>
est, impossibile esse. Affirmatio enim est impossibile
esse, non impossibile vero negatio.</hi> </p>
<p>Consequentia propositionum (ut superior descriptio
docet) secundum possibile et necessarium facta
est. Quam rem illa quoque secuta est, ut ex contingentibus
et impossibilibus propositionibus consequentiisque
diceret. Nam cum contingens recto modo possibili
consentiat, impossibile converso ordine necessarium
est, ut paulo post docebimus. Speculatur ergo
de possibili et contingenti et impossibili, quemadmodum
ad se invicem, vel quas habeant consequentias,
idque constituit hoc modo dicens, Impossibile
et non impossibile sequuntur quidem possibile et non
possibile contradictoriae quidem, sed conversim. Hoc
autem hujusmodi est. Scimus affirmationem privatoriam
<pb n="0602C"/>
esse eam quae dicit impossibile esse. Hujus vero
negationem non impossibile esse. Rursus affirmationem
possibilem eam quae dicit possibile esse, hujus
negationem quae proponit non possibile esse. Sequitur
ergo affirmationem possibilem negatio impossibilis.
Nam quod possibile est, idem est non impossibile.
Alioquin si ea quae dicit, non impossibile esse non sequitur
possibilitatem, sequitur ejus affirmatio, id est
impossibile esse. Erit ergo quod possibile est impossibile,
quod fieri potest. Quod si impossibilitas possibilitatem
non sequitur, non impossibile esse sequitur
possibilitatem. At vero negationem possibilitatis
sequitur affirmatio impossibilitatis. Nam quod
non possibile est, impossibile est. Eamdem enim vim
obtinet negatio in propositionibus quam et privatio.
<pb n="0602D"/>
Et de contingenti hoc modo. Nam quod contingens
est esse, illud est non possibile. Nam si contingens
et possibile sequuntur se, possibile vero et non impossibile
consentiunt, contingens etiam et non impossibile
idem designant. Rursus non contingens et
impossibile idem videri poterit perspicienti, quod
non contingens quidem et non possibile idem sentiunt.
Sed non possibile impossibili consentit. Quocirca
et non contingens quoque impossibile aliquid
esse denuntiat. Fit ergo ut affirmatio impossibilitatis
contradictionem possibilitatis sequatur. Sed non
ut affirmatio affirmationem, nec ut negatio negationem
<pb n="0603A"/>
sed conversim, id est ut affirmatio negationi,
negatio vero affirmationi consentiat. Affirmationem
namque quae est possibile esse, sequitur negatio impossibilitatis
quae dicit non impossibile esse, negationem
vero possibilitatis quae est non possibile esse
sequitur impossibilitatis affirmatio quae proponit impossibile
esse. Idem quoque et de contingenti dicendum
est. Affirmationem namque contingentis sequitur
negatio impossibilitatis. Negationem vero contingentis
sequitur affirmatio impossibilitatis. Omnino
enim quidquid de possibilitate proponitur, idem
de contingentibus judicatur. Disponantur ergo hoc
modo: primum affirmatio impossibilis, contra
eam negatio impossibilis. Et sub affirmatione impossibili
ponantur ex contingentibus et possibilibus,
<pb n="0603B"/>
quas ipsa sequitur impossibilitas. Sub negatione vero
impossibilitatis illae possibilis et contingentis propositiones,
quibus ipsa impossibilitatis negatio consentit,
hoc modo:
<list>
<item>Impossibile esse. Non impossibile esse.</item>
<item>Non possibile esse. Possibile esse.</item>
<item>Non contingens esse. Contingens esse.</item>
            </list>
          </p>
<p>Patet ergo ut contradictiones quidem aliis contradictionibus
consentiant. Qua in re illud quoque manifestum
est, quod affirmationes negationibus, negationes
vero affirmationibus consentiant. Sensus ergo
totus talis. Sermonum vero ratio haec est. Impossibile,
inquit, et non impossibile, scilicet quae est contradictio
duas contradictiones, id est illud quod est
contingens et possibile et non contingens et non possibile,
sequitur quidem contradictorie. Nam una contradictio,
<pb n="0603C"/>
impossibilis et non impossibilis, duas sequitur
contradictiones, id est contingens et non contingens,
possibile et non possibile. Sed quanquam
contradictiones sequatur alia contradictio, conversim
tamen sibi consentiunt. Nam quod est possibile
esse sequitur negatio impossibilis, ut superior descriptio
docet. Negationem vero possibilis sequitur
affirmatio impossibilis, nam quod est non possibile
consentit ei quod impossibile. Est autem affirmatio
impossibilis ea quae dicit impossibile esse. Et quanquam
involuta sit sermonum ratio, tamen si quis secundum
superiorem expositionem ad ipsius Aristotelis
sermones superiores redeat, et quod illis deest ex
nostra expositione compenset, sensus plenissimus a
ratione non deviat.</p>
<p>
            <pb n="0603D"/> <hi>Necessarium vero quemadmodum fit, considerandum
est. Manifestum est autem quoniam non eodem modo,
sed contrariae sequuntur. Contradictoriae autem sunt
extra. Non enim est negatio ejus quod est, necesse non
esse, non necesse est esse. Contingit enim esse veras
utrasque in eodem. Quod enim est, necessarium non
esse, non est necessarium esse.</hi> </p>
<p>Possibilis atque impossibilis dudum comparatione
didicimus, quod affirmationem possibilem impossibilis
negatio sequeretur, rursus negationi possibilis
affirmatio impossibilis consentiret. Quaerens ergo
nunc quemadmodum possibilium et necessariarum
propositionum fiant consequentiae, dicit non eodem
modo in his evenire quemadmodum in illis evenit
<pb n="0604A"/>
quae ex possibilis comparationibus nascebantur. In
illis enim contradictiones oppositae, contradictiones
rursus oppositas sequebantur, ut affirmationem negatio,
negationem affirmatio sequeretur. In his autem
hoc est impossibilibus et necessariis non eodem
modo est, sed contrariae quidem consequuntur, contradictoriae
vero et oppositae extra sunt et non sequuntur.
Et prius quidem quae sint contrariae, quae
contradictoriae disponamus. Propositionis enim quae
dicit necesse esse ea quae proponit, non necesse esse
contradictoria est. Ea vero quae dicit necesse non
esse contraria, ut si quis dicat solem esse necesse
moveri, huic est opposita contradictoriae solem non
necesse esse moveri. Contraria vero solem necesse
esse non moveri. Possibilem ergo propositionem sequitur
<pb n="0604B"/>
contradictio necessaria. Contradictionem vero
possibilis non sequitur necessitas. Quod eveniret si
in his sese oppositae sequerentur. Sed potius ea quae
est contraria necessitati. Age enim oppositioni quae
dicit possibile esse videamus quae ex necessariis
consentiant. Illa quidem quae dicit necesse esse non
ei poterit consentire. Quod enim possibile est esse,
potest et non esse. Quod autem necesse est esse,
non poterit non esse. Ergo si possibilitatem necessitas
non sequitur, sequitur eam necessitatis contradictio,
non sequitur ergo propositionem possibilem
ea quae proponit necesse esse. Sed contradictio necessitatis
quae proponit non necesse esse. Sed contradictioni
possibilis necessitas non consentit. Neque
enim dicere possumus, quoniam eam propositionem
<pb n="0604C"/>
quae dicit, non possibile esse, sequitur ea quae proponit
necesse esse. Sed potius contraria necessariae
illa quae dicit necesse esse non esse. Nam cum non
possibile est, necesse est non esse. Disponantur
enim hae scilicet quae sequuntur et sub his necessariae
et quae sit contradictio, quae contrarietas ascribatur. </p>
<p>Possibile esse. Non possibile esse.</p>
<p>Non necesse esse. Necesse esse non esse.</p>
<p>Contradictoriae Necesse esse. Contrariae</p>
<p>Nulli ergo dubium est quin affirmationem possibilis
sequatur necessarii negatio, negationem vero
possibilis non sequatur necessarium, sed potius contrarietas
<pb n="0604D"/>
necessarii. Nam cum possibile esse sequatur
contradictio necessitatis, quae est non necesse
esse, contradictionem possibilis quae dicit, non possibile
esse, non sequitur necessitas ipsa. Sed potius
contraria illa scilicet quae proponit necesse esse non
esse. Sensus ergo hujusmodi est. Talis vero est ordo
sermonum, necessarium vero, inquit, quemadmodum
sit, id est, quas habeat consequentias considerandum
est. Primo quidem definit dicens: Manifestum est
quoniam non eodem modo. Quo loco subaudiendum
est, quemadmodum in his quae possibiles sunt et
impossibiles, sed contrariae sequuntur, contradictoriae
vero extra sunt, et non sequuntur. Namque contradictionem
possibilis non necessarii contradictio,
<pb n="0605A"/>
sed (ut supra docuimus) contrarietas sequebatur.
Non enim contradictio contradictioni in hac necessarii
consequentia consentiebat. Sequebatur namque
possibilitatem illud quod est non necessarium, non
possibile autem sequebatur ea propositio quae dicit
necesse esse non esse, non autem necesse esse. Sed
rursus necesse esse non esse, et non necesse esse
non sunt contradictiones. Sed non necesse esse quidem
negatio necessarii est, illa vero quae dicit, necesse
esse non esse contraria necessarii. Contra se
autem non sunt contradictoriae. Possunt namque in
uno eodemque simul inveniri. Quod per hoc ait quod
dixit: Contingit enim veras esse in eodem utrasque.
Nam quod necessarium non esse non est necessarium
esse, ut quoniam necesse est hominem quadrupedem
<pb n="0605B"/>
non esse, non est necessarium hominem
quadrupedem esse. Nam si hoc falsum est, necesse
erit hominem esse quadrupedem, cum necesse sit
non esse. Quocirca manifestum est quoniam simul
aliquando inveniri possunt non necesse esse, et rursus
necesse esse non esse propositiones quae cum contra
se sunt, contradictiones non sunt. Causam vero
reddens cur cum secundum possibilis comparationem
ad contradictiones sit reddita consequentia, non
eodem modo in necessariis potuerit evenire sic dicit:</p>
        </div3>
<div3>
          <head>Causa autem cur non sequantur similiter caeteris est, ...</head>
<p> <hi>Causa autem cur non sequantur similiter caeteris est,
quoniam contrariae impossibile necessario redditur idem
valens. Nam quod impossibile est esse, necesse est hoc,
non quidem esse, sed potius non esse. Quod vero impossibile
est non esse, hoc necessarium est esse. Quare si
<pb n="0605C"/>
illa similiter sequuntur possibile, et non possibile haec
e contrario. Quoniam non significant idem necessarium
et impossibile, sed (quemadmodum dictum est) conversim.</hi> </p>
<p>Causa est, inquit, cur consequentia in necessariis
ita redditur, quod necessarium semper impossibili
contraria ratione consentit. Nam quod impossibile est
esse necessarium est non esse. Et rursus quod necesse
est esse, hoc impossibile est non esse. Fit igitur
contrarietas quaedam. Nam cum impossibilitas
esse habet, necessitas non esse, et cum necessitas
esse, impossibilitas non esse, ergo idem valet impossibilitas
et necessitas, non eodem modo reddita.
Sed si necessitas secundum esse, impossibilitas secundum
non esse redditur, et si impossibilitas secundum
<pb n="0605D"/>
esse, secundum non esse necessitas, quare
idcirco evenit ista contrario modo conversio, nam
ubi est impossibile esse, ibi est necesse non esse,
sed impossibile esse et non possibile esse consentiunt.
Igitur non possibile esse et necesse non esse
consentiunt. Nulli ergo dubium est idcirco necesse
non esse sequi possibilis negationem, quoniam impossibilitas
quae sequitur, possibilis negationem consentit
ei quae dicit, necesse non esse. Hoc autem ideo
quia impossibilitas et necessitas idem valent (ut dixi)
si contrariae proponantur. Quare quod dicitur hoc
modo est. Causa autem est, inquit, cur non sequantur
similiter caeteris, id est quae secundum possibile
et impossibile factae sunt, quoniam contrariae impossibile
<pb n="0606A"/>
necessario redditur idem valens, id est contrario
modo reddita et pronuntiata impossibilitas necessitati
idem valet. Nam si impossibile est esse, necesse
est hoc non esse. Sed si est necesse non esse,
hoc non est possibile esse. Nullus ergo dixerit quoniam
necesse est esse, sed potius quoniam necesse
est non esse, tanquam si ita dixisset. Nam si impossibile
est esse, necesse est hoc non esse. Sed non
putandum est quoniam impossibile est esse hoc est
quod necesse est esse. Quod si rursus impossibile est
non esse, hoc necesse est esse. Conversim igitur et
contrarie impossibilitas necessitati redditur idem valens,
id est contrario modo reddita et pronuntiata
impossibilitas necessitati. Quod si impossibilitas ad
possibile simili contradictione, et contradictionum
<pb n="0606B"/>
conversione consequentiam reddit, idem autem valet
impossibilitas et necessitas contrariae praedicata,
nulli dubium est quin recte hic contraria et non opposita
fuerit consequentia: an certe ita exponendum
est, quoniam in consequentia impossibilis et non impossibilis
ad eas quae proponebant possibile et non
possibile eam quae est non possibile ea quae dicit aliquid
esse impossibile sequebatur, contrarie vero impossibile,
idem valet quod necessarium manifestum
est, quoniam similiter se habet, id est eo modo quo
dictum est impossibile ad consequentiam possibilis
et non possibilis. Impossibile vero ei quod est non
possibile, consentaneum sit id quod econtrario idem
valet, id est necessarium non esse, id sequi eam propositionem
quam etiam impossibilitas sequebatur.
<pb n="0606C"/>
Est autem contrariae idem valens impossibilitati ea
quae est necessarium non esse, sequiturque impossibilitas
eam propositionem quae est non possibile esse,
necessarium non esse igitur sequitur eam quae est
non possibile esse, ut sit sensus hic, quoniam impossibile
necessario idem potest econtrario. Similiter
vero sese habet, id est eodem modo quo dictum est
impossibilis consequentia ad eas quas dixi possibile
et non possibile.</p>
        </div3>
<div3>
          <head>An certe impossibile est sic poni necessarii contradictiones. ...</head>
<p> <hi>An certe impossibile est sic poni necessarii contradictiones.
Nam quod est necessarium esse, possibile est
esse. Nam si non, negatio sequetur. Necesse enim est
aut affirmare aut negare. Quare si non possibile est
esse, impossibile est esse. Igitur impossibile est esse,
quod necesse est esse, quod est inconveniens. At vero
<pb n="0606D"/>
illud quod est possibile esse, non impossibile esse sequitur.
Hoc vero illud quod est non necessarium est esse.
Quare contingit quod est necessarium esse, non necessarium
esse, quod sane est inconveniens. At vero neque
necessarium esse sequitur ad possibile esse, neque necessarium
non esse. Illi enim utraque contingit accidere,
horum autem utrumlibet verum fuerit, nondum
erunt illa vera. Simul enim possibile est esse, et non
esse. Si vero necesse est esse, vel non esse, non erit possibile
utrumque. Relinquitur ergo non necessarium non
esse, sequi ad possibile esse. Hoc enim verum est, et de
necesse esse, haec enim fit contradictio ejus quae sequitur
ad non possibile esse. Illud enim sequitur hoc quod
est, impossibile esse, et necesse non esse. Cujus negatio
<pb n="0607A"/>
est, non necesse non esse. Sequuntur igitur et hae contradictiones
secundum praedictum modum. Et nihil impossibile
contingit sic positis.</hi> </p>
<p>Superius quidem propositionum facta conversio ita
est, ut possibilem propositionem necessarii negatio
sequeretur. Atque his ita positis non evenit ut contradictio
contradictionem sequeretur, nec ut converso
modo sequeretur quod in illis scilicet eveniebat
in quibus possibilium et impossibilium consequentia
considerabatur, quoniam contradictio necessarii, quod
est scilicet non necessarium esse, sequebatur possibilem
propositionem. Possibilis vero contradictionem
non consecuta est necessitas, sed contrarium necessitatis.
Hoc permutare volens intendit ita constituere
consequentias, ut simili modo contradictio quidem
<pb n="0607B"/>
contradictioni consentiat, sed conversim. Hoc autem
hac ratione disponit. Dicit enim, erravi fortasse quod
necessarii et possibilis consequentiam ex possibili inchoavi,
et non ex necessario, ut hac ejus consensione
mentiretur, posuit enim praecedens possibile esse,
eique fuit consentiens non necessarium esse. Et hoc
quidem superius. Nunc autem convertit et dicit: An
fortasse, inquit, errore lapsi ita has consequentias
constituimus, ut primo poneremus possibile esse,
huic autem adjungeremus velut consequens necessarii
negationem quae diceret non necesse esse? An
potius illud verum est, ut posito prius necessario necessitati
possibilitas consentiens subsequatur? Videtur
enim omnem necessariam propositionem possibilitas
consequi. Quod si quis negat, illi confitendum
<pb n="0607C"/>
est, quoniam negatio possibilis sequitur necessitatem.
In omnibus enim aut affirmatio aut negatio est. Ergo
si necessariam propositionem non sequitur possibilitas,
possibilitatis negatio consequitur, ut ita dicatur.
Ergo recta consequentia ita dici, quod necesse est
esse non possibile est esse. Sed dudum dictum est,
quod ei propositioni quae proponeret non possibile
esse impossibilitas consentiret. Sed non possibile
esse consequitur necessitatem, et impossibilitas igitur
consequetur necessitatem. Erit itaque recta propositionum
consequentia, si necesse est esse impossibile
est esse. Sed hoc fieri non potest. Si igitur impossibilitas
non sequitur necessitarem, sequitur autem
propositio quae aliquid non posse esse denuntiat impossibilem
propositionem, necessariae propositioni
<pb n="0607D"/>
possibilitatis negatio quae est non possibile esse non
consentit; quod si haec necessariae enuntiationi non
consentit, consentiet affirmatio. Necessitatem igitur
possibilitas consequitur. Erit ergo recta propositionum
consequentia hoc modo: Si necesse est esse,
possibile est esse. Sed rursus alia nobis ex his impedimenta
nascuntur. Nam si quis necessitati dicat propositionem
possibilem consentire, quoniam possibilitati
ea propositio quae dicit, non impossibile esse, et
rursus ea quae enuntiat non necesse esse consentit,
quod superior ordo praedocuit, erit ut necessariae propositioni
consentiat ea quae dicit, non necesse esse,
erit igitur recta consequentia si necesse est esse, non
necesse est esse. Sed hoc rursus est impossibile, quod
<pb n="0608A"/>
si ita est, aliquid impossibile consequentiis propositionum
permutandum est, ut possit ipsa sibi ratio
consentire. Aut igitur illud primo inconvenienter
dictum est, quod necessarii negatio affirmationem
possibilem sequeretur, ut ea quae est non necesse
esse, sequatur eam quae dicit possibile esse, vel certe
illud non recte sensimus possibilem propositionem ad
necessariam consentire, quod quia perabsurdum est.
Nullus enim dixerit necessitati possibilitatem esse
contrariam, evenit enim quod necesse est, hoc fieri
non posse rectaque est haec consequentia. Si necesse
est esse, possibile est esse, sicut potius contradictio
necessarii propositionem possibilem non sequatur.
Sed cum haec dicuntur, illud intelligi placet, quod necessitatem
possibilitas sequatur, ut id quod est necesse,
<pb n="0608B"/>
hoc possibile esse dicatur. Istud altius perspicientibus
propositum est. Nam aliud est rem dicere
esse necesse, aliud esse possibile. Illud autem quod
per se possibile est, non modis omnibus fit necesse.
Nam si necesse est, fieri non potest ut non sit. Quod
vero possibile est, et non esse potest, igitur quod
possibile est non erit necesse. Dico autem quia neque
ea propositio sequitur possibilitatem quae necessitati
omnino contraria est. Est namque necessariae
propositioni contraria ea quae dicit, necesse est non
esse. Hanc possibilitati consentire nullus impellet.
Nam quod necesse est non esse, illud non potest esse.
Quod autem possibile est, illud esse et non esse
potest. Necessitas ergo propositionis quae secundum
esse praedicatur, idcirco non sequitur possibilitatem
<pb n="0608C"/>
quod possibilitas quidem et non esse potest. Necessitas
vero, quae secundum esse est, non potest non
esse. Rursus necessitas quae secundum non esse praedicatur,
a possibilitate differt, eamque non sequitur,
quod necessitas ea quae secundum non esse dicitur
non potest esse. Possibile vero et esse et non esse
potest. Quod igitur ut neque opposita negatio necessarii
possibilitatem sequatur, quae non necesse esse
proponit, nec ipsa necessitas affirmandi quae dicit
necesse esse, neque huic contraria quae dicit necesse
esse non esse. Sed in his quatuor videbuntur, est
enim necessaria affirmatio quae dicit, necesse est
esse, huic opposita est ea quae praedicatur non necesse
esse. Rursus contraria necessitati affirmatio est
quae dicit necesse est non esse. Huic opponitur ea
<pb n="0608D"/>
quae proponit non necesse est non esse, quod subjecta
descriptio docet:</p>
<p>Necesse est esse. Non necesse est esse.</p>
<p>Necesse est non esse. Non necesse est non esse.</p>
<p>Si igitur neque ea quae dicit necesse est esse, neque
huic opposita quae proponit non necesse est esse, nec
necessitati contraria, cujus sententia est: Quoniam
necesse est non esse possibilitati consentit, restat ut
ei consentiat, quarta quae dicit, non necesse est esse,
quae scilicet quarta aliquatenus etiam ipsi necessitati
consentit, necessitas vero ipsi possibilitati minime.
Omne enim quod necesse est esse et possibile est
esse, et ut non sit non est necesse. Idcirco autem
haec propositio quae dicit, non necesse est non esse,
necessitati consentit, quia necessitati quidem contraria
<pb n="0609A"/>
est ea quae dicit, necesse est non esse, huic
vero opposita est ea quae proponit non necesse est
non esse. Quare consentiet ei propositio quae contradictoria
est sibimet oppositae affirmationi. Quod si quis
attentius inspicit, et ad supra scriptum omnino revertitur,
facile cognoscit. Si igitur possibile esse (ut dictum
est) sequitur ea propositio quae dicit, non necesse est
non esse, negationem possibilem sequitur huic opposita
quae dicit, necesse est non esse. Erit itaque hujusmodi
consequentia, si possibile est esse, non necesse
est non esse. Rursus si non possibile est esse, necesse
est non esse. Reversa est igitur illa consequentia
quae contradictoriae quidem fiebat, sed conversim
sicut supra de impossibilibus dictum est, hic namque
affirmationem possibilem negatio sequitur quae necessarium
<pb n="0609B"/>
quidem destruit, sed id quod ad non esse
ponitur ea scilicet quae dicit, non necesse est non
esse, rursus negationem possibilem affirmatio sequitur
necessaria quae secundum non esse ponitur. Est
igitur hic quoque eadem conversio, ut contradictio
quidem contradictionem sequatur, sed conversim, ut
affirmatio negationi, negatio vero affirmationi conveniat.
Melius vero hoc si sub oculis cadet liquere
credimus, atque ideo apertissime sententiam rei subjectae
dispositionis nos ordo commoneat.</p>
<p>Possibile est esse. Non possibile est esse.</p>
<p>Non necesse est non esse. Necesse est non esse.</p>
<p>Omnis quidem sententia talis est. Ordo autem
sermonum hujusmodi est: Postquam dixit de possibilium
et impossibilium consequentia, quod contradictiones
<pb n="0609C"/>
quidem contradictionibus convenirent, sed
conversim, id est quod affirmatio negationi, negatio
vero consentiret affirmationi. Haec eadem, inquit,
consequentia quemadmodum in necessariis eveniat,
videndum est. Speculatus igitur et de necessariis
idem non reperit, nam cum dixisset necessarii negationem
possibilitati consentire, affirmatio necessaria
negationi possibilitatis non consentit. Ejusdem rei
reddens causas illud arguit, quod impossibilitas
necessitati idem valeret contrariae reddita. Quam
rem emendare volens ita dixit: An certe, inquit,
impossibile est sic poni necessarii contradictiones, ut
negationem scilicet necessarii possibilitati consentire
diceremus. Addidit autem dubitationem quamdam,
quae ita sese habet. Nam quod est, inquit, necessarium
<pb n="0609D"/>
esse, illud sine dubio possibile est esse. Nam si
non, id est si quod necessarium est, possibile non
est, negatio possibilitatis consequitur. Necesse enim
in omnibus rebus aut dicere, id est affirmare, aut
certe negare, in omnibus namque rebus, aut affirmatio
vera est, aut negatio, quare si non possibile
est esse, id est, si hoc est non possibile esse, quod
impossibile est, fiet id quod necessarium est esse.
Sequitur autem propositionem quae dicit, non possibile
est esse illa quae proponit, impossibile est esse,
et fit aliquid impossibile ut dicatur, igitur impossibile
est esse, id quod necesse est esse. Sed hoc inconveniens
est, ergo id docuit quod necessitatem
possibilitas sequeretur. Nunc autem aliud addit,
<pb n="0610A"/>
quoniam supra dixit possibili propositioni necessariae
affirmationis negationem consentire, nunc de eadem
re dubitationem profert dicens: At vero illud quod
possibile est esse, non impossibile esse sequitur.
Nam quod possibile est, hoc non est impossibile, sed
quod non est impossibile esse, non necesse est esse;
ergo si non impossibile est esse, sequitur possibilitatem,
non impossibilitatem autem sequitur id quod
dicitur non necessarium esse, sequiturque possibilem
propositionem id quod dicimus non necessarium
esse, nulli dubium quin si necessitatem
possibilitas sequitur, sequatur affirmationem necessariam
negatio necessarii. Quare contingit quod
necessarium est esse, idipsum non necessarium esse,
quod est inconveniens. Constat ergo quoniam affirmationem
<pb n="0610B"/>
possibilem non sequitur opposita negatio
necessariae affirmationi, idcirco quod illud removendum
est, ut supra diximus, ne sequatur possibilem
affirmationem negatio necessariae, ut necessitatem
possibilitas sequatur. Quod quia fieri nullo modo
potest, illud est removendum, ne possibilitatem necessitati
opposita negatio subsequatur. Igitur ea quae
dicit, non necesse est esse, non sequitur possibilitatem.
Et quia haec omnia in medio tacuerat, supra
dictis addidit: At vero neque necessarium sequitur
possibile esse, hoc scilicet sententiae includens
possibilitati non consentire necessarium. Nec
hoc solum, sed neque illud quod dicimus necessarium
non esse, hoc ut tractatum sit ipse planius
monstrat. Illi enim, id est possibili utraque contingit
<pb n="0610C"/>
accidere et esse scilicet, et non esse. Horum autem,
id est necessarii secundum esse, et necessarii secundum
non esse, si utrumlibet verum fuerit, non erunt
illa vera, et hoc ipse exponit, de possibili enim utroque
ita dicit. Simul enim est possibile et esse et non
esse, hoc est ergo quod ait. Illi enim utraque contingit
accidere. Sin vero, inquit, necesse est esse et
non esse, id est, si non potest non esse, et non poterit
esse, non erit possibile utrumque, ut si esse
necesse est, non poterit non esse, vel si non esse
necesse sit, non poterit esse; tres igitur propositiones,
non necesse esse, necesse esse, necesse esse non
esse, possibilitatem non sequuntur. Relinquitur ergo
hoc, id est ut quarta propositio quae opponitur necessariae
secundum non esse affirmationi, possibilitatem
<pb n="0610D"/>
sequatur, id est non necessarium non esse sequi
possibile esse; sed quia possibile consentit necessario,
haec quoque cosentit necessario. Namque hoc
est quod dixit, Hoc enim verum est et de necessitate
esse. Nam quod necesse est esse, non necesse est ut
non sit; haec igitur propositio quae dicit, non necesse
est non esse, contradictio ejus affirmationis est quae
sequitur negationem possibilitatis, eam scilicet quae
dicit non possibile esse. Nam cum affirmationem eam
quae est scilicet possibile esse sequetur necessarii
secundum non esse negatio ea quae proponit non necesse
est non esse. Negationem possibilem, eam scilicet
quae proponit non possibile esse, sequitur affirmatio
necessaria secundum non esse, quae dicit, necesse
<pb n="0611A"/>
est non esse, quam eamdem quae proponit non
possibile est esse, quae est scilicet negatio possibilitatis,
impossibilis affirmatio sequitur quae proponit
impossibile est esse; hoc est ergo quod ait, Haec enim
sit contradictio ejus quae sequitur id quod est non
possibile esse. Nam cum possibilem affirmationem
sequatur necessariae secundum non esse negatio quae
dicit, non necesse est non esse, haec necessaria secundum
non esse negatio contradictio est ejus quae
sequitur negationem possibilitatis. Illud enim, id est
negationem possibilitatis, sequitur id quod est impossibile.
Nam cum negatio possibilitatis sit quae dicit
non possibile esse, hanc sequitur ea quae dicit impossibile
est esse, cui consentit ea quae dicit necesse
esse non esse. Sequitur igitur possibilis propositionis
<pb n="0611B"/>
negationem ea quae dicit necesse esse non esse, cujus
est contradictio ea quae dicit non necesse est non esse.
Fit ergo id quoque ut contradictio contradictionem
sequatur, sed conversim. Quod ait per hoc cum dixit,
Sequuntur igitur et hae contradictiones secundum
praedictum modum, eum scilicet, ut affirmatio negationem,
negatio vero sequatur affirmationem, et nihil
quidem erit vel inconveniens vel impossibile ita positis
consequentiis, ut affirmationem quidem possibilem
negatio necessarii secundum non esse sequatur,
negationi vero possibilis affirmatio necessaria
secundum non esse consentiat; quibus explicatis alias
rursus adjicit dubitationes.</p>
        </div3>
<div3>
          <head>Dubitabit autem aliquis si ad illud quod est necessarium ...</head>
<p> <hi>Dubitabit autem aliquis si ad illud quod est necessarium
esse, possibile esse sequatur. Nam si non sequitur,
<pb n="0611C"/>
contradictio sequetur, non possibile esse, et si quis dicat
non hanc esse contradictionem, necesse est ipsum dicere
possibile non esse, sed utraeque falsae sunt de necesse
esse. At vero rursus idem videtur esse possibile
incidi, et non incidi, et esse, et non esse. Quare erit
necesse esse, contingens non esse, hoc autem falsum est.</hi> </p>
<p>Supra consequentias ita disposuit, ut praecedens
necessarium possibilitas sequeretur, nunc de eodem
ipse ambigit. Sive enim disponat consentire necessario
possibile, sive quis neget, utrumque videtur incongruum.
Nam si quis neget possibilitatem necessitati
congruere, id dicit quoniam possibilitatis negatio
necessariae propositioni conveniet. Si quis enim
abnuat propositioni quae dicit aliquid necesse esse
consentire eam quae proponit possibile esse, is illud
<pb n="0611D"/>
abnuere non potest quin negatio possibilitatis necessitati
consentiat, eritque integra consequentia, quae
dicit si necesse est esse non possibile est esse, quandoquidem
illa falsa est consequentia quae dicit, si
necesse est esse, possibile est esse. Quod si hoc
fieri non potest, ut possibilitatis negatio necessariae
consentiat affirmationi, illud verum est affirmationem
possibilem necessariae convenire. Sed in hoc
quoque major inerit difficultas. Omne namque quod
possibile est esse, possibile est et non esse. Sed si
possibilitas necessitatem sequitur, erit id quod necesse
est, ut possit esse et possit non esse secundum
naturam scilicet possibilitatis, quae ipsi convenit
necessitati; sed hoc impossibile est. Non igitur possibilitas
<pb n="0612A"/>
sequitur necessitatem; quod si possibilitas
necessitatem non sequitur, negatio possibilitatis
sequitur ea scilicet quae est non possibile esse, evenientque
ea rursus incommoda, quae dudum cum eum
locum tractaremus expressimus; quod si quis possibilitatis
non velit esse negationem eam quae dicit
non possibile esse, sed potius eam quae dicit possibile
esse non esse. Quanquam ille non recto ordine
affirmationi negationem accommodet, dictum supra
fit quoties cum modo propositiones dicuntur ad modos
ipsos potius negationem poni oportere quam ad
verba, dandae tamen manus sunt, ut cum eo quoque
concesso quod ad defensionem utile aliquibus videri
possit, argumentationis falsam sententiam fregerimus,
penitus atque altius sit veritas constituta. Sit
<pb n="0612B"/>
ergo negatio possibilitatis quam ipsi volant, id est
ea quae dicit possibile esse non esse; sed haec quoque
necessitati non convenit. Si quis enim dicat quoniam
possibile esse necessarium non sequitur, sequitur
mox possibilis contradictio necessitatem; quod si
quis contradictionem possibilis ponat eam quae dicit
possibile non esse, eamque necessitati consentire
putat, erit secundum eum recta consequentia, si
necesse est esse, possibile est non esse, sed hoc fieri
non potest. Quod enim necesse est esse non potest
non esse; si igitur possibilitas non sequitur necessitatem,
erit enim quod necesse est contingens. Possibile
namque et contingens idem valent, negationes
possibilitatis, sive ea quae dicit non possibile esse,
sive ea cujus sententia est possibile est non esse,
<pb n="0612C"/>
necessitati convenient; sed utrumque impossibile est.
Quod si haec non sequuntur, sequitur ea quae est
earum affirmatio, id est possibilitatis; sed hoc quoque
fieri non potest, ut saepius supra monstravimus.
Haec ergo hujusmodi quaestio in sequenti ordine ab
ipso resolvitur. Nunc autem quoniam quaestionis
supra dictae talis sensus est, verba ipsa sermonumque
ordo videatur. Ait namque: Dubitabit autem
inquit, aliquis si illud quod est necessarium esse,
possibile esse sequitur, id est si necessitati possibilitas
consentit. Nam si non sequitur, id est si negat
aliquis ut possibilitas necessitatem sequatur, contradictio
consequitur possibilitatis. Nam quod possibilitas
non sequitur, contradictio possibilitatis sequitur,
ea scilicet quae dicit non possibile esse, et praetermisit
<pb n="0612D"/>
quod ex his esset impossibile. Hoc autem
est ut si necessitatem possibilitas non sequatur, et
contradictio possibilitatis consentiat, sit recta consequentia
si necessarium est esse, non possibile est
esse, quod est inconveniens; et si quis non hanc
dicat esse contradictionem, id est si quis neget possibilitatis
contradictionem esse quae dicit non possibile
esse, illud certe necesse est ei dicere quod possibilitatis
contradictio ea sit quae dicit possibile esse
non esse, sed utraeque falsae sunt de necesse esse.
Nam quod necesse est, fieri non potest ut non possibile
sit. Et rursus quod necesse est, fieri non potest
ut possibile sit non esse. Rursus videtur idem esse
possibile incidi et non incidi. Possibilitas enim affirmationi
<pb n="0613A"/>
negationique communis est, namque et esse
et non esse potest quod possibile esse dicitur. Hoc
autem falsum est de necessario praedicari. Necessarium
namque si est, non esse non poterit; si non
est, nulla ratione contingit; quod si quis dicat quoniam
possibilitas necessitatem sequitur, eadem possibilitas
consentit contingenti, et erit necesse esse
contingens non esse, id est erit contingens id quod
necesse esse praedicatur. Nam si quod possibile est
esse, potest non esse, quod autem potest non esse,
contingit ut non sit, non dubium est quin si necessitatem
possibilitas sequitur, eam sequatur quoque et
contingentia; sed contingens possumus dicere in
negatione, ut dicatur contingit non esse; est igitur
quod necesse est esse, contingens non esse. Hoc
<pb n="0613B"/>
autem falsum est, atque hic quidem ordo sermonum
est, ut in aliis fere omnibus perplexus atque constrictus,
alias enim similitudo enuntiationum, alias id
quod deest implicitam reddit obscuramque sententiam;
quod si quis Aristoteles verbis seriem nostrae
expositionis annectat, et quod illic propter similitudinem
confusum est, per expositionis nostrae distinctionem
ac separationem disreget; quod vero in
Aristotelis sermonibus minus est, hinc compenset,
sententiae ratio totius elucebit. Nunc ergo quoniam
proposuit quaestionem, eam continenter exsequitur
his verbis:</p>
        </div3>
<div3>
          <head>Manifestum est autem quoniam non omne possibile ...</head>
<p> <hi>Manifestum est autem quoniam non omne possibile
vel esse vel ambulare, et opposita valet. Sed est in quibus
non sit verum. Ac primum quidem in his quae non
<pb n="0613C"/>
secundum rationem possunt, ut ignis calefactibilis est,
et habet vim irrationabilem. Ergo secundum rationem
potestates eaedem plurimorum etiam contrariorum sunt.
Irrationabiles vero non omnes, sed quemadmodum dictum
est, ignem non est possibile calefacere et non calefacere,
neque quaecunque alia semper agunt. Alia vero
possunt et secundum irrationabiles potestates simul
opposita suscipere, sed hoc idcirco dictum est, quoniam
non omnis potestas oppositorum est, neque quaecunque
secundum eamdem speciem dicuntur.</hi> </p>
<p>Cum de possibilis et necessarii consequentia dubitasset,
cumque si possibilitas necessitate consentiret,
quod erat incommodum, vel si possibilitas rursus
necessitatem sequeretur, necessitas ipsa cui possibilitas
consentiret in se et esse et non esse susciperet,
<pb n="0613D"/>
nunc incongruentem ambiguitatem rationabili argumentatione
dissolvit dicens: Non vere illud metuit,
ne possibilitas necessitatem consequens ipsam naturam
necessitatis atque rigorem frangeret, ut id quod
necesse esset, in contingentiam permutaretur. Neque
enim, inquit, omne quod possibile est esse, et possibile
est non esse. Sunt enim plura quae unam tantum
vim continent, et ad negationem nullo modo sunt
apta, ut in his possibilitatibus quas irrationabilis
actus efficit. Nam cum sit possibile ignem calefacere,
non est possibile ut non calefaciat. Quare haec potestas
non potest opposita. Si qua enim potestas
opposita potest, illa et non esse potest et esse, et
facere et non facere, quae vero non potest opposita,
<pb n="0614A"/>
unam rem tantum potest, quae affirmationem tantum
dat, negationem vero repudiat. Si quis enim ponat
possibilitatem necessitati consentire, non idcirco jam
necesse est ipsam necessitatem in contingentiam
verti, cui contingenti scilicet possibilitas consentit.
Non enim, inquit, omne possibile utrumque potest,
id est et posse esse et posse non esse. Atque ideo non
omne possibile contingentiae consentit, docet autem
hoc his modis: in his, inquit, quae non secundum
rationem possunt, possibilitas quae esse dicitur, non
valet opposita, ut ignem calefacere irrationabile est.
Nulla enim ratio est cur ignis calefaciat. Omnium
namque quae naturaliter fiunt nulla ratio est. Ergo
haec quorum potestas irrationabilis est non possunt
opposita, ut ignis non potest calefacere et non calefacere.
<pb n="0614B"/>
Si enim utrumque possunt, opposita possunt.
Calefacere enim et non calefacere opposita sunt. Cum
ergo irrationabiles potestates opposita non habeant
agendi facultatem, illa quae secundum rationem fiunt
ad oppositorum actum poterunt retineri, ut quidquid
ex voluntate et ratione conceptum est, ad utrumque
valeat. Medicinam namque mibi exercere et possibile
est, et possibile non est. Vel rursus ambulare et
non ambulare. Quod enim quisquis animi ratione vel
appetentia vult, hoc ex ratione venire dicitur. Et in
his omnibus illa potestas est quae ad utrumque valeat,
id est ad affirmationem et negationem, ut sit
scilicet et non sit. In his autem quae sunt irrationabilia,
licet in solis venire possit, ut ea potestas quae
dicitur, non etiam possit opposita, tamen non omnis
<pb n="0614C"/>
irrationabilis potestas opposita non potest, ut aqua et
frigida et humida est. Ergo et frigescere potest facile
et humectari, sed eadem permutata in calidam
potest frigescendi vim non habere, cum non possit
humectandi amittere potestatem, dum aqua sit.
Quocirca non omnis potestas valet opposita, sed valet
quidem opposita potestas, ea quae secundum rationabiles
motus valuit. Illa vero potestas quae opposita
non valet, in solis irrationabilibus invenitur, licet
non in omnibus. Sunt enim irrationabiles potestates
quae utrumque possunt, ut id quod dictum est de
aquae frigore. Et tota quidem sententiae vis talis est.
Nunc quis sit sermonum ordo explicetur. Manifestum
est, inquit, quoniam non omne possibile vel esse,
vel ambulare, opposita valet. Quod ita dictum esse
<pb n="0614D"/>
manifestum est, non ut putaremus quod omne quod
ambulat potest, vel quod esse potest, non possit opposita,
id est non possit non esse. Hoc enim videtur
textus ostendere, sed nemo ita intelligat, potiusque
sic dictum videatur. Manifestum est quoniam non
omne possibile frequenter solemus usurpare, cum
dicimus possibile esse ambulare, opposita valet.
Neque enim omnis potestas affirmationi negationique
convenit. Sed sunt quaedam quae unum tantum possunt,
ut supra jam diximus, atque hoc apertius intelligitur
si ita dicamus: Manifestum est enim quoniam
non omne possibile et opposita valet, quoniam
scilicet possibile frequenter et de esse et de ambulare
praedicamus, hoc ita cogitans facilius quis agnoscit,
<pb n="0615A"/>
quid ipsius textus verba denuntient, cum etiam adminiculari
quis debeat obscuris sensibus patientia
atque consensu, quod ad sententiam potius dicentis
spectet, etsi sermonum ratio ita non habeat. Hoc
ergo ita constituto manifestum est, scilicet non omnes
potestates opposita valere, sed esse quasdam in
quibus non sit verum dicere quoniam opposita valent,
et datur exemplum in his quidem quae irrationabiliter
possunt, id est non secundum aliquam rationem,
quarum scilicet potestatum reddi ratio non
potest, quod ipsarum sit natura, ut quoniam ignis
calefactibilis est, idcirco de eo ratio reddi non potest.
Hoc namque illi naturaliter adest, ut haec quidem
ignis potestas non valeat opposita, licet sit irrationabilis.
Quae vero rationabiles sunt, et secundum rationabilem
<pb n="0615B"/>
potestatem eaedem plurimorum etiam
contrariorum sunt. Nam quibus ratio dominatur, ad
utraque opposita natura ipsorum apta est, ut eaedem
potestates sint plurimorum quae sunt contraria, ut si
est mihi possibile ambulare, quoniam hoc ex ratione
et voluntate fit, sit possibile non ambulare, et est
hoc potestatis non unius, sed plurimorum, eorumque
contrariorum: licet enim affirmatio et negatio sit
quodammodo ambulare et non ambulare, tamen nunc
ab Aristotele in contrarii vice disponitur, et hoc
quidem in omnibus rationabilibus potestatibus planum
est, eas plurimorum esse contrariorum et opposita
valere. Quae vero secundum rationem non sunt,
licet sint quaedam quae opposita valeant, non tamen
omnia. Nam cum aqua frigefaciendi habeat potestatem
<pb n="0615C"/>
quod irrationabile est, et ei rursus alia potestas
calefaciendi, cum ipsa sit calefacta, sed non in omnibus
potestatibus irrationabilibus hoc inveniri potest.
Ignis enim (ut dictum est) unam calefaciendi
tantum videtur habere potestatem, hoc enim est
quod ait: Irrationabiles vero non omnes, id est opposita
valent, sed quemadmodum dictum est, ignem
non est possibile calefacere et non calefacere, daturque
in omnibus regula quae non sint possibilia contrariorum,
ea scilicet quae semper unam rem actu
continent, ut ignis semper calet, sol semper movetur,
et caetera hujusmodi, quod per hoc ait quod
dixit: Neque quaecunque alia semper agunt, alia vero
possunt quaedam opposita, etiam secundum irrationabiles
potestates, ut dictum est de aqua. Sed hoc
<pb n="0615D"/>
idcirco dictum esse testatur, ut cognosceremus nihil
evenire contrariorum, si quis diceret possibilitatem
necessario consentire. Cum enim non omnis possibilitas
contraria valeret, ea scilicet necessitati consentit,
quae contraria non valet, sed unam rem semper
agit, hoc est enim quod ait: Sed hoc quidem idcirco
dictum est, quoniam non omnis potestas oppositorum
est, nec quaecunque secundum eamdem speciem dicuntur
quod ait: Nec quaecunque secundum eamdem
speciem dicuntur tale est. Non modo omne quod dicitur
possibile contrariorum esse non potest, sed
etiam ea quae sub eadem specie sunt, quaedam contraria
non possunt, ut ea quae sunt irrationabilium.
Nam cum omnium irrationabilium in eo quod irrationabilia
<pb n="0616A"/>
sunt, una sit species, tamen ne in nis quidem
invenire potest ut in omnibus eadem sit contrariorum
potestas, ut de igne quod supra dictum est. Nam cum
ejus irrationabilis sit potestas, non tamen talis est
ut ad contraria transferatur. Recte igitur dictum est,
quoniam neque quae sub eadem specie sunt poterunt
omnia contrariorum esse potentia. Nam cum ignis
potestas cum aliis omnibus potestatibus irrationabilibus
sub ea sit specie quae irrationabilis est potestas,
tamen non valet opposita. Atque hoc quidem quod
attentare possit totam quaestionem, non tamen validissime
dissolvere praediximus. Quod vero maxime
dirigat dubitationem ambiguitatemque constituat, ipse
continuata oratione addidit dicens:</p>
        </div3>
<div3>
          <head>Quaedam vero potestates aequivocae sunt. Possibile ...</head>
<p> <hi>Quaedam vero potestates aequivocae sunt. Possibile
<pb n="0616B"/>
enim non simpliciter dicitur, sed hoc quidem quoniam
verum est ut in actu, ut possibile est ambulare quoniam
ambulat, et omnino possibile est esse quoniam jam est
actu quod dicitur possibile. Illud vero quoniam forsitan
aget, ut possibile est ambulare quoniam forsan ambulabit,
et haec quidem in mobilibus solis est potestas, illa
vero, et in immobilibus. In utrisque autem verum est
dicere non impossibile esse ambulare, vel esse, et quod
ambulantia, et agit et ambulabile est. Sic ergo possibile
non est verum de necessario simpliciter dicere, alterum
autem dicere verum est. Quare quoniam partem universale
sequitur, illud quod ex necessitate est, sequitur
posse esse, sed non omnino.</hi> </p>
<p>Quid haec sententia contineret quam nunc Aristoteles
proposuit, quinto quidem libro diligenter ex
<pb n="0616C"/>
pressimus et nunc eam breviter exsequamur. Expositionis
enim causa doctrinaeque hunc secundum nos
expositionis sumimus laborem, non augendi prolixitate
fastidii. Talis ergo est sententia tota. Possibile quod
frequenter in rebus dicimus non simpliciter dicitur.
Atque ideo quoniam possibile a potestate traductum
est, ut ipsa quoque potestas aequivocum est. Hoc hinc
manifestum est, quod quaedam possibilitates ad hoc
dicuntur non quoniam aguntur, sed quoniam ut agantur
nihil impedit, ut si de aliquo sano corpore omnibusque
aliis quae impedire poterant remotis sedente,
dicatur possibile esse ambulare eum, non quoniam
ambulat, sed quoniam ut ambulet nihil omnino prohibet.
Quaedam vero possibilitates ita dicuntur quoniam
jam actu sunt atque aguntur, ut si quis de ambulante
<pb n="0616D"/>
homine dicat, possibile esse eum ambulare,
atque ideo ea possibilitas quae non secundum actum
aliquem dicitur, sed secundum id quod posset agere,
dicitur eo quod agere non prohibetur a potestate
possibilitas nominatur. Haec vero quae jam agit
atque in actu est, actus ipse possibilitas appellatur.
Duae vero sunt significationes possibilitatis,
una quae eam possibilitatem designat, quae est
potestate, quae secundum actum non sit. Altera quae
eam possibilitatem significat quae actu sit. Haec autem
possibilitas quae jam actu est, aut ex potestate ad
actum transit, aut semper in actu naturaliter fuit,
ut cum homo ex eo quod sedet non ambulat, potest
ambulare, atque ideo ex potestate in actum vertitur.
<pb n="0617A"/>
Sol vero cum movetur, nunquam ex potestate in
actum vertitur. Neque enim aliquando hunc motum
non egit. Neque ignis ut nunc non caleret, aliquando
non caluit. Ergo ea rursus possibilitas quae secundum
actum aliquem dicitur duas intra se species continet,
unam quae talem actum possibilitatis designet,
quemque non esse non liceat, et haec dicitur necessaria
quae nunquam ex potestate in actum vertitur,
sed in actu naturaliter mansit; alteram vero quam
liceat et non esse, quae scilicet ex potestate in actum
migravit, et hoc non necessarium cum sit actu, et
haec talis possibilitas quae ex potestate in actum vertitur,
in solis mobilibus est, hoc est quae moveri
possunt, haec autem sunt corporalia; incorporalia
vero non moveri, quibus rationibus astruatur paulo
<pb n="0617B"/>
post dicemus. Illae vero quae semper in actu propriae
naturae qualitate manserunt, et in mobilibus inveniuntur,
ut igni calor qui semper actu et nunquam
fuerit potestate, et in his quae sunt immobilia, haec
autem sunt incorporalia et divina. Quare possibilitas
ea quae ex potestate in actum migravit, solorum
est corruptibilium et corporalium. Ea vero quae semper
actu fuit, divinis corporalibusque communis est;
ut igitur tota ratio breviter attingatur, ita dicendum
est: possibilitas aequivoca est et multa significans.
Est enim una possibilitas, quae ipsa quidem cum non
sit in actu esse possit. Atque ideo de ea possibilitas
praedicatur. Est autem alia quae jam est actu, haec
autem quae jam actu est, non aequivoca est, sed genus.
Habet enim sub se species eam possibilitatem
<pb n="0617C"/>
quae actu quidem est, sed ex potestate migravit. Alia
vero quae actu est, sed ex potestate non migravit.
Et illa quidem quae ex potestate non migravit, ipsa
dicitur necessaria, quae nunquam relinquit subjectum.
Illa vero quae ex potestate ad actum transit, sine
ulla dubitatione dicitur non necessaria. Idcirco quod
poterit relinquere aliquando subjectum, sed de his
utrisque, scilicet quae vel in potestate vel in actu
possibilitates dicuntur, communis esse poterit praedicatio,
si dicamus utrasque esse non impossibiles.
Nam et qui potest ambulare cum non ambulet, et qui
jam ambulat, verum est de his dicere quoniam non
est impossibile eos id agere quod possunt agere vel
agunt. Cum vero sub significatione possibilitatis duo
sint, una possibilitas quae actu non est, alia vero quae
<pb n="0617D"/>
actu est, illa possibilitas quae secundum potestatem
dicitur necessariae non accommodatur, neque aliquando
necessitati poterit consentire. Restat igitur ut sub ea
pluralitate necessitas ponatur quae actu est, sed ea
quoque habet unam speciem per quam ex potestate
in actum migrat, quae est non necessaria. Quare ne
in hac quidem poni potest necessitas. Restat igitur
ut quoniam id quod necesse est esse, nullus negat
esse possibile. Sub possibili autem est et ea quae potestate
esse dicitur. Sed necessitas non ponitur, neque
sub ea potestate quae actu est et subjectum poterit
relinquere, sed ponatur sub eo actu qui subjectum
relinquere non potest, ut sit necessitas possibilitas
quae actum et subjectum nunquam relinquat,
<pb n="0618A"/>
eo quod ad actum ex potestate non venerit. Species
igitur quaedam erit necessitas possibilitatis, siquidem
illic ponitur ubi est ea possibilitas quae actu
semper est. Quod si speciem sequitur genus, et ubi
est species, genus deesse non potest, sequitur speciem
suam, id est necessitatem genus proprium, id
est possibilitas, sed non omne. Ea vero possibilitas
necessitatem non sequitur quae potestate tantum est,
non etiam actu, neque ea quae cum sit actu relinquere
subjectum potest, sed ea tantum quae cum
actu sit nunquam poterit a subjecto discedere. Sequitur
ergo possibilitas necessitatem, nihilque evenit
impossibile, sed ea, ut dictum est, quae in actu
sit, et nunquam in subjecto natura esse desistat.
Totus quidem sensus hujusmodi est, ratio vero verborum
<pb n="0618B"/>
ita constabit. Quaedam vero, inquit, potestates
aequivocae sunt, sed hoc idcirco dictum est quoniam
non omnis potestas aequivoca est. Est enim potestas
quae ut genus sit, ea scilicet quae secundum
actum praedicatur. Quemadmodum autem quaedam
potestates aequivocae sint exsequitur dicens. Possibile
enim non simpliciter dicitur, et hoc partitur, sed hoc
quidem quoniam verum est ut in actu, ut possibile
est ambulare, quoniam jam ambulat, et omnino possibile
est esse, quoniam jam est actu quod dicitur
possibile. Hoc planius nihil potuerit demonstrari,
quam si illud possibile dicatur, quod jam agitur.
Quod si quis possibile esse neget, hoc ait et fieri atque
esse dicit quod impossibile est, sed hoc omnem
modum rationabilitatis excedit. Aliam vero partem
<pb n="0618C"/>
significationis possibilitatis hanc dicit. Illud vero
quod forsitan aget, et dat hujus exemplum ut possibile
est ambulare, quoniam ambulabit. Non ergo
quod jam agit, sed quod forsitan aget, id est quod
ut agat fortasse nihil prohibet. Et hoc quidem, inquit,
in mobilibus solis est potestas, haec scilicet
potestas quae potestate dicitur non secundum actum.
Mobilia vero, ut dictum est, sola corpora dicit. Illa
vero, id est, quae actu est, et in immobilibus, atque
ideo addidit hoc cum dicit, et in immobilibus, ut
non suspicemur in solis esse divinis actus possibilitatem,
sed etiam in mortalibus atque corporeis. In
utrisque vero verum est dicere, non impossibile
esse ambulare, vel esse quod ambulat jam et quod
agit et ambulabile. In utrisque, inquit, significationibus
<pb n="0618D"/>
una praedicatio poterit convenire, ut dicamus non
esse impossibile vel ambulare quod jam ambulat, vel
ambulare quod potest ambulare et non ambulat,
quod per hoc ait quod diximus ambulabile. Ambulabile
enim est quod non quidem ambulat, possit
tamen ambulare. His addit: Sic igitur possibile non
est verum de necessario simpliciter dicere, id est,
sic possibile quemadmodum aequivoce possibilitas
praedicatur, non est verum de necessario simpliciter
et universaliter atque omnino praedicare, hoc est
non omne possibile necessario consentit. Alterum
autem, id est possibile verum est, hoc est de necessario
praedicare. Illud scilicet quod secundum actum
dicitur immutabile. Quare quoniam partem suam,
<pb n="0619A"/>
id est speciem, id est id quod est universale, id est
genus sequitur illud quod ex necessitate est, quod
scilicet species est possibilitatis, sequitur posse esse,
id est possibilitas, sed non, inquit, omne. Nam illa
possibilitas quae in actu praedicatur et relinquere subjectum
potest, non sequitur necessitatem, sed ea tantum
quae cum in actu sit neque ex potestate in actum
vertitur, neque poterit subjectum relinquere. Atque
haec quidem quae Aristoteles dixit hujusmodi sunt.
Quae vero nos distulimus, ut doceremus immobilia
esse divina. Mobilia vero sola corpora vocari brevissime
demonstrandum est. Sex motus species esse
manifestum est, sicut in Praedicamentorum libro
Aristoteles digessit, quanquam hoc in Physicis permutaverit,
sed nunc ita ponamus tanquam si omnino
<pb n="0619B"/>
sex sint. Si secundum nullam motus speciem moveri
divina atque incorporalia ratio declaraverit, ordine
convincitur non moveri divina. Ergo quae neque generantur,
neque corrumpuntur, neque crescunt, neque
minuuntur, neque de loco in locum transeunt,
quippe quae plenitudine naturae suae ubique tota sunt,
nec de Deo aliquid intelligi fas est, nec rursus aliquibus
passionibus permutantur. Quod si secundum nullum
horum motuum divinarum rerum permutabilis
est natura, manifestum est ea omnino non esse mobilia
atque sex motus hos solis corporibus evenire.
Atque haec quidem de plurimis quae de ea re possunt
dici rationibus atque argumentis libasse sufficiat. Nunc
quoniam Aristoteles consentire necessario possibilitatem
non omnem docuit, et quae ei conveniret expressit,
<pb n="0619C"/>
rursus de ipsorum consequentia et quid primo et
quid posterius poni debeat, memoriter subjicit dicens:</p>
        </div3>
<div3>
          <head>Et est quidem fortasse principium quod necessarium ...</head>
<p> <hi>Et est quidem fortasse principium quod necessarium
est, et quod non necessarium est, omnium, vel esse
vel non esse. Et alia ut horum consequentia considerare
oportet. Manifestum est autem ex his quae dicta
sunt, quoniam quod ex necessitate est, secundum
actum est. Quare si priora sunt sempiterna, et quae
actu sunt, potestate priora sunt, et haec quae sine potestate
sunt, actu sunt, ut primae substantiae. Alia
vero sunt actu cum possibilitate, quae natura quidem
priora sunt, tempore vero posteriora. Alia vero nunquam
sunt actu, sed potestate solum.</hi> </p>
<p>Postquam de possibilis et necessarii consequentia
quid videretur exposuit, haec ad emendationem
<pb n="0619D"/>
quodammodo superioris ordinis apponit. Et quoniam
superius a possibili inchoans, caeteras omnes propositiones
ad possibile et contingens, et ad eorum
consensum reduxit, nunc hoc rationabiliter mutat,
ut non potius a possibilitate inchoandum sit, sed a
necessitate. Nam si quis advertat diligentius superiorem
descriptionem, primo positum est possibile
et contingens, et ad eamdem cunctorum sensus relatus
est. Nunc hoc permutandum videtur. Dicit
enim fortasse hoc esse rectius ut magis propositionum
consequentia a necessariis inchoetur. Est autem
totus sensus hujusmodi. Quoniam, inquit, necessaria
sempiterna sunt, quae autem sempiterna sunt, omnium
aliorum quae sempiterna non sunt principium
<pb n="0620A"/>
sunt, necesse est ut id quod necessarium est caeteris
omnibus prius esse videatur; ergo consequentiae eodem
modo faciendae sunt, ut primum quidem necessitas,
post vero possibilitas et caetera proponantur,
sintque consquentiae hoc modo:</p>
<p>Necesse esse. Non necesse esse.</p>
<p>Non possibile non esse. Possibile non esse.</p>
<p>Videsne igitur ut primo quidem necesse esse et non
necesse esse propositum sit? secundo vero loco ad
necessitatis caetera consensum consequentiamque relata
sint. Hoc est ergo quod dixit fortasse principium
quoddam esse omnium vel esse vel non esse, id quod
esset necessarium, ut a necessario speculandarum
propositionum principium sumeretur, quod esse aliarum
propositionum vel non esse secundum consequentiam
<pb n="0620B"/>
consensum constitueret; et quoniam prius
positum est necesse esse, huic consentit ea quae dicit,
non possibile non esse. Istius ergo propositionis
quae dicit, non esse possibile ut non sit, quae
scilicet non esse denuntiat (tollit enim possibile
quod nondum est) principium est necessitas, cui
sine ulla dubitatione consentit; et rursus quoniam
ei quae dicit, non necesse esse, consentit ea quae
dicit, possibile esse non esse, hujus propositionis
quae aliquid esse constituit, id est possibile, principium
est ea propositio quae dicit, non necesse esse.
Ergo sive affirmative necessitas proponatur sive negative,
videtur quoddam principium esse caeterorum,
et caetera velut his, id est necessariis consentientia
judicari oportere. Et hoc est quod ait: Et alia ut horum
<pb n="0620C"/>
consequentia considerare oportet. Cur autem illud
eveniat, consequenter ostendit dicens: Quoniam
ea quae necessaria sunt actu sunt, ut frequenter supra
monstratum est, ea vero quae necessaria sunt, sempiterna
sunt, quae vero sempiterna sunt, priora sunt his
quorum sunt hujusmodi potestates quae in actu nondum
sunt; manifestum est quoniam et quae actu sunt, et ex
potestate ad actum non veniunt, priora sunt. Sed de eo
actu loquimur qui ex potestate ad actum non venit,
sed semper actu propriae naturae constitutione permansit,
ut cum ignis calet vel sol movetur et caetera
hujusmodi, ita sunt ut actum nunquam reliquerint,
neque ab his actus abfuerit aliquando, neque ex potestate
ad hunc venerint actum. Quoniam ergo hujusmodi
fuerunt ut semper essent, quae autem semper
<pb n="0620D"/>
sunt, ea omnibus sunt priora, erunt etiam potestate
secundum propriam naturam priora; sed quae priora
sunt, semper sempiterna sunt, et rursus eadem necessaria
sunt actu, et necesse est ut ea quae actu
sunt his quae sunt potestate priora sint. Post haec fit
rerum divisio ab Aristotele hoc modo: Rerum aliae
sunt actu semper quae ex potestate non venerint, et
istae sunt quarum nullae sunt potestates, sed semper
in actu sunt. Aliae vero quae ex potestate in actum
remigrarunt, quarum quidem substantia et actus secundum
tempus posterior est potestate, natura vero
prior. In omnibus enim illud quod est actu prius est
et nobilius quam id quod potestate est. Illud enim
quod potestate est adhuc ad actum festinat, et ideo
<pb n="0621A"/>
perfectio quaedam actus est; potestas vero adhuc
quiddam est imperfectum, quod tunc perficitur cum
ad actum aliquando pervenitur. Quod autem perfectum
est eo quod est imperfectum generosius et prius
esse manifestum est. Nam si res quae ad actum suum
ex potestate venerunt, prius fuerunt potestate, post
vero actu, ergo actus earum rerum posterior est potestate
si ad tempus referamus, prior vero eadem
potestate si ad naturam, et hoc est quod ait: Alias res
esse quae cum possibilitate sunt et actu sunt, sed
actum potestate tempore quidem posteriorem habent,
natura vero priorem; quasdam autem res esse
in quibus sola potestas sit, nunquam actus, ut numerus
infinitus Crescere enim numerus potest in infinita.
Quicunque vero numerus dictus sit vel centum,
<pb n="0621B"/>
vel mille, vel decem millia, et caeteri, finitus esse
necesse est, ergo actu numerus nunquam est infinitus.
Quoniam vero potest in infinita concrescere,
idcirco solum potestate est infinitus. Eodem quoque
modo et tempus. Quantumcunque enim tempus dixeris
finitum est, sed quoniam tempus potest in infinita
concrescere, idcirco dicimus tempus esse infinitum,
quod potestate sit infinitum, non actu. Nihil
enim actu poterit esse infinitum. Quod autem supra
diximus quae semper actu essent primas esse substantias,
non ita putandum est, primas eum substantias
dicere quemadmodum in Categoriis ubi primas
substantias individuas dicit: hic autem primas substantias
quae semper actu sunt, idcirco nominat quia,
<pb n="0621C"/>
ut dictum est, quae semper actu sunt principia
caeterarum rerum sunt, atque ideo primas substantias
eas esse necesse est.</p>
        </div3>
<div2>
          <head>QUAE MAGIS APTAE ENUNTIATIONES CONTRARIAE DICANTUR.</head>
<div3>
            <head>Utrum autem contraria sit affirmatio negationi, an ...</head>
<p> <hi>Utrum autem contraria sit affirmatio negationi, an
affirmatio affirmationi, et oratio orationi, ut quae dicit,
quoniam omnis homo justus est, ei quae est, nullus
homo justus est, en omnis homo justus est, ei quae est,
omnis homo injustus est, ut Callias justus est, Callias
justus non est, Callias injustus est, quaenam harum
contraria est?</hi> </p>
<p>Post propositionum consequentias pertractatas et
eas subtili inquisitione dispositas, illud exoritur inquirendum,
quod magnam utilitatem ita praefert, ut
quantum in eo utilitatis sit, prima quoque fronte legentium
<pb n="0621D"/>
mentibus ingeratur. Nam cum sit manifestum
quoniam affirmationem opposita negatio semper oppugnet,
maximeque perimat universalem affirmationem
universalis negatio, quoniamque non ignoratur
quod affirmatio privatoria quae contrarium affirmat
ipsius quoque contrarii perimat propositionem, quaeritur
quae magis perimat magisque oppugnet affirmativam,
utrumne ea quae universalis negatio est, an ea
quae contrarii, vel privationis affirmatio. Sit enim
positum hanc esse affirmationem, quae proponit: omnis
homo justus est. Hanc ergo duae perimunt propositiones,
et universalis scilicet negatio quae dicit, quoniam
nullus homo justus est, et ea quae privationem
justitiae praedicat affirmando, ea scilicet quae dicit:
omnis homo injustus est. Affirmatio igitur quae proponit,
<pb n="0622A"/>
omnis homo justus est, perimitur et a negatione
propria universali quae dicit, nullus homo justus est,
et ab affirmatione privatoria quae proponit, omnis
homo injustus est. Cum igitur ab utrisque perimatur,
quae autem perimitur, ei quae eam perimit videtur
esse contraria; quoniamque, ut dictum est, a duabus
perimitur, et duae unius contrariae esse non possunt
quae duarum propositionum quas supra memoravimus,
id est negationis universalis et privatoriae affirmativae,
contraria sit universali affirmationi superius
comprehensae quaerendum est. In qua re quam sit
utilis quaestio nullus ignorat, qui cogitat, quia nisi
hoc ab Aristotele quaesitum enodatumque esset, magna
foret dubitatio an illud reciperetur, ut duo unius
possent esse contraria, quod manifeste fieri non potest.
<pb n="0622B"/>
Nam cum duo unam rem perimant, quis esset
qui dubitaret aut unam rem duabus opponi, aut, duabus
unam rem perimentibus, quaeri oportere quae magis
earum videretur contraria? Contrarias autem dicimus,
non secundum eum modum quem Aristoteles in Praedicamentis
explicuit, sed tantum ad id quod res rem
vel propositio perimit propositionem, ut quasi hoc
modo quaeratur. Affirmatio universalis secundum
quam magis perimitur, utrumne secundum eam quae
universalis est negatio, aut secundum eam quae vel
privationem praedicat vel quodlibet aliud, quod ex
ipsa oppositione vim contrarii repraesentet? Unde
etiam illud latere non oportet, universale esse dubium
inter universalem affirmationem privatoriam, et
universalem negationem, quae esset opposita contrariae.
<pb n="0622C"/>
Supra enim jam dictum est affirmationi universali
negationem universalem esse contrariam. Sed
hic, ut dictum est, non hoc dicitur, sed illud potius
quae magis perimat rem. Nam quae magis perimit ea
propemodum videbitur esse magis contraria. Atque
ideo non solum de universalibus proposuit, sed ne
suspicaretur quis quod illam contrarietatem diceret
quam vel in Praedicamentis locutus est, vel rursus
supra cum de universali affirmatione et negatione
loqueretur, de particularibus adjecit, quibus
non erant contrariae affirmatio et negatio.
Nam si recte superius comprehensa meminimus,
affirmatio universalis et negatio universalis contrariae
esse dicebantur. Nec solum hoc, sed etiam secundum
justum et injustum constituit quaestionem,
<pb n="0622D"/>
quod habitus et privatio potius est quam ulla contrarietas.
Quare, ut diximus, intelligendum est esse
nunc in quaestione, quae propositio quam propositionem
proxime efficaciusque destruat ac perimat; hujus
inquirendae rei ratio existet hoc modo.</p>
          </div3>
<div3>
            <head>Nam si ea quae sunt in voce sequuntur ea quae sunt ...</head>
<p> <hi>Nam si ea quae sunt in voce sequuntur ea quae sunt
in anima, illic autem contraria est opinio contrarii, ut
omnis homo justus est, ei quae est, omnis homo injustus,
etiam in his quae sunt in voce affirmationibus, necesse
est similiter sese habere. Quod si neque illic contrarii
opinatio contraria est, nec affirmatio affirmationi contraria
erit, sed ea quae est dicta negatio. Quare considerandum
est quae opinatio vera, falsae opinationi contraria
sit, utrum negationis, an certe ea quae contrariorum
esse opinatur. Dico autem hoc modo: Est quaedam
<pb n="0623A"/>
opinatio vera boni, quoniam bonum est; alia vero falsa,
quoniam bonum non est; alia quod malum est: quaenam
ergo harum contraria est verae? Et si est una secundum
quam contraria?</hi> </p>
<p>Haec est investigatio? quae magis sit universali affirmationi
contraria, utrumne privatoria universalis
affirmatio, an universalis negatio. Hinc sumitur
quod omnis fere proprietas, quam in vocibus
necesse evenire est, ex opinionibus venit quas voces
ipsae significant. Quod igitur quaerendum in vocibus
est, hoc prius est in opinionibus perspiciendum.
Neque enim fieri potest ut cum vocum significationes
ex opinionibus veniant, quas scilicet
voces ipsae significant, non prius proprietates vocum
in opinionibus reperiantur. Requirendum igitur est
<pb n="0623B"/>
quemadmodum se ista in opinionibus posita habeantur,
quod in his fuerit repertum, ad voces rationabiliter
transferatur. Quaeratur igitur prius in opinionibus
hoc modo: Si opinio privatoria universalis affirmationis
magis est contraria opinioni simplicis
universalis affirmationis quam opinio universalis
negationis, manifestum est quoniam privatoria universalis
affirmatio magis perimit universalem simplicem
affirmationem, quam universalis negatio.
Quod si illud magis non repererit, sed quod opinio
universalis negationis opinionem universalis affirmationis
magis perimat potius quam opinio privatoriae
affirmationis, constat quod universalis negatio magis
contraria est universali affirmationi potius quam privatoria
affirmatio. Hoc autem ut inveniatur, ita faciendum
est: ponatur opinio quaedam vera; contra
<pb n="0623C"/>
eam duae falsae, quarum una affirmatio sit privatoria,
altera universalis negatio. De duabus igitur falsis
quam mendaciorem ratio invenit, eam dicimus verae
opinioni magis esse contrariam. Sint igitur tres opiniones,
una vera, duae falsae: et sit quidem vera haec
quae id quod bonum est, bonum esse arbitratur, ea
scilicet quam dicit Aristoteles opinionem esse boni
quoniam bonum est; falsa vero una quae quod bonum
est, bonum non esse dicit, ea est quam dicit
Aristoteles falsa boni, quoniam non bonum. Reliqua
quae id quod bonum est, malum esse arbitratur, ea
est quae ab Aristotele dicta est opinio boni quoniam
malum est. Ex his igitur tribus, una vera, duabus
falsis, quaerendum est quae magis sit contraria verae;
sed quia contingit saepe et negationem et privationem
<pb n="0623D"/>
unum significare in his praesertim contrariis in
quibus nulla medietas invenitur, addit: Et si est
una, secundum quam contraria? Hoc autem hujusmodi
est: in his contrariis in quibus nulla medietas
est, idem negatio valet quod etiam privatio. In his
vero in quibus est quaedam medietas, affirmatio privatoria
et negatio non ejusdem significationis sunt.
Age enim sint hujusmodi contraria quae sint immediata,
genitum esse et ingenitum esse. In contrariis
igitur immedietas idem privatoria affirmatio quod
negatio valet. In his autem quae medietatem habent
non idem. Neque enim aequum est dicere quemlibet
illum esse malum, et rursus non esse bonum. Nam
cum bonum negatur, potest aliquid medium audientis
<pb n="0624A"/>
animus suspicari. Cum vero malum ponitur, tota
audientis suspicatio in contrarium rejecta est. Atque
ideo non idem significant, sed quia saepe (ut dictum
est) privatio vel contrarietas negationi consentit,
quoties tales quaedam propositiones reperiuntur, in
quibus nihil negatione discrepet privatoria affirmatio,
quaerendum est, ut Aristoteli videtur, secundum
quam potius prolationem vel opinionem verae affirmationi
vel opinioni contraria propositio vel opinio
fiat. Quanquam enim interdum idem significent, alio
tamen modo ipsis propositionibus utimur. Nam qui
negationem ponit, id quod est dicit esse; qui vero
privationem, id quod non est dicit esse. Cum igitur
diversum initium et diversa intentio quodammodo
sit propositionum sub eadem significatione, et quae
earum magis verae propositioni contraria sit, et secundum
<pb n="0624B"/>
quem motum animi magis vera propositio
perimatur, quaerendum est. Hoc est enim quod ait:
Et si est una, secundum quam contraria? Non enim
dicit quod omnino negatio et privatio unum sunt,
sed in his in quibus idem sunt, hoc est in immediatis
contrariis; et quando idem significant, quoniam
non secundum unum motum animi unam significationem
dicunt, qui contrarium vel privationem nonunt,
et qui negationem secundum quam contraria
magis est propositio, utrumne secundum eam quae
privationem ponit, an secundum eam quae negationem.
Post haec quemadmodum sit contrarietatis natura
designat.</p>
          </div3>
<div3>
            <head>Nam arbitrari contrarias opiniones definiri in eo ...</head>
<p> <hi>Nam arbitrari contrarias opiniones definiri in eo
quod contrariorum sunt, falsum est. Boni enim quoniam
<pb n="0624C"/>
bonum est, et mali quoniam malum est, eadem est fortasse
opinio et vera, sive plures, sive una sit. Sunt autem
contraria ista, sed non in eo quod contrariorum
sunt contraria, sed magis in eo quod contrarie.</hi> </p>
<p>Sensus quidem breviter expeditus, sed summa rationis
veritate contextus est. Cum enim de contrariis
disputat, quemadmodum contrariae opiniones esse
possint prima fronte disponit. Arbitrabantur enim
quidam contrarias esse opiniones, quae de contrariis
aliquid arbitrarentur, sed hoc falsum esse convincitur.
Neque enim si bonum et malum contrarium est,
et aliquid de bono et malo opinetur, mox necesse est
ut contrarietas subsequatur. Age enim quilibet de
bono opinetur quoniam bonum est, rursus de malo
opinetur quoniam malum est. Cum igitur idem de
<pb n="0624D"/>
bono et malo opinetur, illud quoniam bonum est,
hoc quoniam malum, tamen contrariae opiniones non
sunt. Neque enim contrarium est opinari id quod
bonum est, bonum esse, et id quod malum est, malum
esse; utraeque enim verae sunt. Opinionum autem
contrarietas veritate et falsitate agnoscitur. Hoc
autem modo hujusmodi opiniones contrariae esse
possunt, quae de eadem quodammodo affectione animi
proficiscuntur, id est opiniones cognoscentes quidquam
quod verum est. Non igitur si quis contrariorum
aliquam opinionem habeat, et quidquam de contrariis
arbitretur, statim necesse est subsequi in opinionibus
contrarietatem. Ergo non est contrarietas
opinionum in ea arbitratione quae contrariorum est,
<pb n="0625A"/>
vel quae de contrariis habetur. Sed potius contrarietas
in opinionibus tunc fit, quoties de una eademque re
contrarie quis opinatur, ut quaelibet res sit proposita
bona, de ea si quis contrario modo opinetur, quoniam
bonum est, de eadem rursus quoniam malum est,
opinio quae id quod est bonum bonum esse putat vera
est, altera vero quae id quod est bonum malum esse
arbitratur, falsa est. Vera autem et falsa contrariae
sunt. Recte igitur has opiniones, quas veritas falsitasque
disjungit contrarias esse dicimus, et si non
contrariorum sunt, sed de una eademque re per contrarietatem
dictae. Recte igitur dictum est non oportere
definire contrarias opiniones in eo quod contrariorum
sint, sed potius in eo quod de eadem re contrarie
suspicentur; ordo vero sermonum talis est.
<pb n="0625B"/>
Nam arbitrari, inquit, contrarias opiniones definiri in
eo quod contrariorum sint, id est, in eo quod quaedam
de contrariis opinentur, falsum est. Quomodo
autem falsum sit ipse declarat. Boni enim quoniam
bonum est, et mali quoniam malum est, eadem fortasse
est, id est non sibi sunt contrariae opiniones,
sed utraeque idem sunt. Quemadmodum autem idem
sint, ipse subjungit dicens <hi>et vera.</hi> Idcirco enim idem
sunt, quia verae sunt. Contrarietas autem in veritate,
ut dictum est, et falsitate est posita. Quare si consentiunt
idem in veritate et in falsitate esse videbuntur.
Nec hic numerositas impediet. Sive enim plures
sive una sit, in eo quod verae sunt idem sunt. Sunt
autem, inquit, ista contraria, id est quae in opinionibus
versantur, sed non in eo quod vel contrariorum
<pb n="0625C"/>
sunt, vel de contrariis arbitrantur, contrariae opiniones
inveniuntur; sed ipsarum contrarietas inde nascitur,
quod de una re contrario modo opinantur, hoc
est quod ait, sed magis in eo quod contrarie. Hic autem
contrarie adverbii loco positum est tanquam si
diceret: sed magis ea re contrariae sunt quod contrarie
opinantur, et subintelligimus de una scilicet re. Si
enim non de una re contrarie opinentur, sed de pluribus
poterunt non esse contrariae. Quod facile cauteque
perspiciens unusquisque reperiet.</p>
          </div3>
<div3>
            <head>Si ergo est boni quoniam est bonum opinatio, alia vero ...</head>
<p> <hi>Si ergo est boni quoniam est bonum opinatio, alia vero
quoniam non est bonum, est vero et alia quoniam aliquid
aliud est, quod non est, neque potest esse. Aliarum
quidem nulla ponenda est, neque quaecunque esse
quod non est opinantur, neque quaecunque non esse
<pb n="0625D"/>
quod est (infinitae enim utraeque sunt, et quae esse opinantur
quod non est, et quae non esse quod est), sed in
quibus est fallacia. Hae autem sunt, ex quibus sunt generationes,
ex oppositis vero sunt generationes, quare
etiam fallaciae.</hi> </p>
<p>Validam quidem sententiam brevissimis sermonibus
clausit, cujus, ut breviter dicendum sit, haec vis
est. Qui de contrarietate propositionum nosse quaerebat,
debebat primo quae propositionum esset infinitas
constituere, atque ad eam vim contrarietatis
aptare. In omnibus enim contrariis unum uni contrarium
est. Si autem sit quaedam in propositionibus
infinitas, illa tota infinitas propositionem uni propositioni
contraria esse non poterit. Hoc sumendo totum
textum argumentationis ingreditur. Atque non
<pb n="0626A"/>
solum exspectari oportet in propositionibus quod
falsa verae sit contraria, sed quod inter omnes falsas
illa falsa sit verae contraria, quae una est et non infinita.
Possunt autem esse infinitae propositiones et
falsae, potest una finita eadem quoque falsa, quae verae
contraria esse rationabiliter ponenda est. Volens ergo
constituere quoniam negatio potius contraria sit affirmationi,
quam ea affirmatio quae contrarium ponit,
hoc dicit. Potest, inquit, esse opinatio quaedam quae
id quod est de unaquaque re esse opinetur. Est
etiam alia quae id quod non est rem illam esse arbitretur.
Est autem alia quae id quod secum habet res
illa proposita non eam habere putet. Est rursus alia
quae id quod est res ipsa, non eam id esse arbitretur.
Ut autem hoc per vagatum luceat, exemplum sumpsit
<pb n="0626B"/>
propositum de quo opinaretur aliquis, id quod est
bonum. Si quis igitur hoc bonum bonum esse opinetur,
vere opinabitur. Rursus si quis hoc esse bonum
quod non est bonum putet, false opinabitur, ut si quis
arbitretur quoniam laedit, quoniam inutile est, quoniam
bonum injustum est, is ea de bono opinabitur
quae non sunt, et hoc falsum est. Rursus qui id quod
in se habet bonum non habere arbitratur, is opinabitur
hoc modo, bonum non est utile, bonum non est
justum, bonum non est expetendum, et is quoque
fallitur. Quod si quis sit qui hoc ipsum quod est bonum,
non esse bonum arbitretur, ut non putet bonum
neque malum esse id quod non est, neque expetendum
esse id quod in se habet, sed id quod est ipsum
bonum, id est ipsam boni essentiam, ita arbitretur
<pb n="0626C"/>
bonum non esse bonum. Caeterae igitur omnes opiniones
infinitae sunt. Possumus enim per multa colligere
falsa quae cum non sint de unaquaque re, ea
tamen esse dicamus, ut in eo ipso bono possum dicere,
quoniam malum est, possum quia turpe, quia injustum,
quia vitabile, quia periculosum est, et caetera
quaecunque in bono nullus inveniet, et haec sunt infinita.
Rursus possum dicere ea quae habet bonum non
esse in bono, ut si dicam bonum non esse utile, bonum
non esse expetendum, bonum non esse quod
auget, atque haec quidem rursus infinita sunt. Sed
quando id quod est aliqua res aufert opinio, hoc facere
nisi semel non potest. Neque enim aliqua per id
effici possunt, si quod bonum est non esse bonum arbitratur;
ergo caeterae quaecunque aut id quod non
<pb n="0626D"/>
est esse arbitrantur, aut id quod habet in se bonum
non habere arbitrantur, falsae sunt, sed in infinitum.
Bonum autem nunc ita usurpat, tanquam si dicat bonitas.
Si quis autem ipsam bonitatem non esse bonum
arbitretur, is et falsus est et definito modo
falsus est. Sed in falsis quae definita sunt et una numero,
et magis et proxime veris videntur esse contraria,
una enim res semper uni rei est contraria.
Quocirca haec recte magis contraria est quae negat id
quod est potius quam ea quae negat, vel id quod in
se habet, vel affirmat quod in se non habet. Hoc autem
ut clauderet non recto sermone usus est, sed ad
quiddam aliud orationem detorsit, quae res confusionem
non minimam fecit. Nam cum dixisset non debere
nos illas potius ponere contrarias verae opinioni quae
<pb n="0627A"/>
infinitae sunt, subjunxit, illud quod ait, sed in quibus
est fallacia, hae autem sunt ex his ex quibus sunt et
generationes. Hoc autem talem sententiam claudit:
inquit, opiniones veris opinionibus opponendum esse
contrarias in quibus principium est fallaciae. Fallaciae
autem ex his nascuntur ex quibus etiam generationes,
generationes autem in oppositis inveniuntur, hoc autem
tale est. Omnis generatio ex permutatione ejus
quod fuit surgit, nisi enim id quod fuit prius esse
desierit, non potest esse generatio. Omne enim quod
gignitur, in aliam quodammodo formam substantiae
permutatur. Ergo cum non fuerit id quod fuit tunc
gignitur, et est quoddam aliud quam fuerit, et qui
fallitur id quod est quaelibet res non esse arbitratur.
Nam qui quod bonum est malum esse putat fallitur,
<pb n="0627B"/>
sed fieri aliter non potest ut sit malum nisi non sit
bonum, et de caeteris eodem modo. Fallacia igitur
est, et principium fallaciae, cum quis id quod est aliqua
res non eam esse arbitratur. Haec autem fallacia
ex his est ex quibus sunt generationes. Omnis enim
generatio, ut dixit, ex detrimento surgit, ut quod fit
dulce non fit ex albo, sed ex non dulci. Et rursus
quod fit album non fit ex duro, sed ex non albo, et
caeterae generationes ex generationibus potius proficiscuntur,
et est prima fallacia. Quod si ibi prima
fallacia, ex quibus sunt generationes, ubi integerrima
falsitas est, et proxima verae opinioni, non haec
autem nisi in oppositis reperiuntur, hoc est in affirmationibus
et negationibus, dubium non est quin negationis
opinatio magis contraria sit ei opinioni quae
<pb n="0627C"/>
contrarium aliquid in arbitratione confirmat. Et sensus
quidem hujusmodi est, verba autem sese sic habent.
Si ergo, inquit, est boni, quoniam bonum est
opinatio, quae scilicet vera est; est autem quoniam
non bonum est, quae falsa est ac definita. Est vero
quoniam aliquid aliud est, quod non est neque potest
esse, id est ea quae id esse ascribit quod non est;
aliarum quidem omnium nulla ponenda est, neque
quaecunque esse quod non est opinatur, id est quae id
quod non est res proposita, eam esse putet, neque
quaecunque non esse quod est, id est neque ea quae
id quod habet res proposita in opinionibus negat.
Cur autem ista non opinantur contrariae docet hoc
modo: Infinitae enim, inquit, utraeque sunt, et quae
esse opinantur quod non est, et quae non esse quod
<pb n="0627D"/>
est, sed quae magis ponenda est? In quibus est, inquit,
fallacia, id est in quibus principium fallaciae est.
Principium autem fallaciae unde ducitur? ex his ducitur,
ex quibus sunt et generationes; unde autem
sunt generationes? ex oppositis. Omnis enim, ut dictum
est, generatio ex eo quod non est id quod fuit,
quod scilicet ad negationem vergit. Quare, inquit,
etiam fallacia et principium fallaciae in oppositis invenitur,
ubi etiam generationes, ex quibus est ipsa
fallacia.</p>
          </div3>
<div3>
            <head>Si ergo quod bonum est, et bonum, et non malum ...</head>
<p> <hi>Si ergo quod bonum est, et bonum, et non malum
est, et hoc quidem secundum se, illud vero secundum
accidens. Accidit enim ei malum non esse; magis autem
est in unoquoque vera quae secundum se est, et
<pb n="0628A"/>
falsa, siquidem et vera. Ergo ea quae est quoniam non
est bonum quod bonum est, ejus quae secundum se et
falsa est. Illa vero quae est, quoniam malum est, ejus
quae est secundum accidens. Quare magis erit falsa de
bono ea quae est negationis opinio, quam ea quae est
contrarii.</hi> </p>
<p>Licet haec omnia primae editionis commentario
diligentissime explicuerimus, ne tamen curta expositio
hujus libri esse videatur, hic quoque eadem repetens
explicabimus. Est namque ingressus hujus
argumentationis hujusmodi. Si, inquit, vera posita
propositione plures sunt quae eam perimunt falsae,
illa inter eas verae propositioni magis erit contraria,
quaecunque magis est falsa. Quaerendum igitur est
quae inter plures falsas propositiones magis falsa sit,
<pb n="0628B"/>
ut ea verae propositioni magis videatur esse contraria,
hoc autem per veritatem dicendum est. Nam
cum vere et per se aliquid dici possit, et per accidens,
illud tamen maxime veritatis naturam tenet,
quod secundum rem ipsam dicitur potius quam quod
secundum accidens venit, ut si quis de bono opinetur,
quoniam bonum est, hic secundum rem ipsam
veram opinionem habet. Sin quis vero arbitretur,
quoniam bonum utile est, verum quidem opinabitur,
sed ista veritas de bono per accidens fit boni. Accidit
enim bono ut utile quoque sit. Quare illa quae bonum
bonum esse arbitratur per se vera est, id est
secundum ipsam rem vera est. Illa vero quae id quod
bonum est, utile esse opinatur per accidens boni
vera est. Quamobrem propinquior naturae bonitatis
<pb n="0628C"/>
est ea quae id quod bonum est, bonum esse arbitratur,
quam ea quae id quod bonum est, utile: quod si
ita est, verior est illa quae secundum ipsam rem vera
est, potius quam ea quae secundum accidens vera
esse videtur. His igitur ita constitutis et de falsitate
idem dicendum est. Falsa enim propositio quae illi
verae contraria est, quae [F. quae vera] secundum se est,
magis falsa est quam ea quae eam veram perimat, quae
secundum accidens est. Nam si verior est ea quae de
ipsa natura rei verum aliquid opinatur, illa erit magis
falsa quae perimit veriorem; quod si illa, quanquam
sit vera, minus tamen quia de rei accidente
pronuntiat, minus quoque illa erit falsa quae minus
veriorem perimit. His igitur ita constitutis, videamus
nunc quemadmodum se in his habent opinionibus
vel propositionibus, de quibus nunc tractatur.
<pb n="0628D"/>
Idem igitur sit exemplum ut supra dictum est: id
quod bonum est, et bonum est, et non malum, sed
quod bonum est, secundum ipsam rem est, quod
vero malum non est, accidit ei: nam id quod bonum
est per naturam bonum est; quod vero malum
non est, secundo loco et quasi accidenter est. Ergo
opinio de bono quoniam bonum est, verior est propinquiorque
naturae ea opinione quae est de bono,
quoniam malum non est. Si igitur ita est, et ea quae
veriorem opinionem perimit, magis falsa est quam ea
quae veram quanquam vera sit, minus tamen est
vera, manifestum est quoniam negatio magis falsior
est quam affirmatio, quae contrarium ponit. Nam negatio
dicit non esse bonum quod bonum est, affirmatio
<pb n="0629A"/>
vero malum esse quod bonum est; negatio quae
est non esse bonum quod bonum est, illam secundum
se opinionem veram perimit quae dicit bonum
esse quod bonum est. Illa vero affirmatio contrarii,
quae est malum esse quod bonum est, illam opinionem
perimit veram quae de bono secundum accidens
est, id est non malum esse quod bonum est. Constat
igitur magis falsam esse opinionem quae dicit
non esse bonum quod bonum est, potius quam ea
quae opinatur malum esse quod bonum est. Quod si
est falsior magis contraria, magis igitur contraria
est negationis opinio quam contrariae affirmationis.
Expedito igitur sensu, verba ipsa, demonstranda
sunt. Si ergo, inquit, quod bonum est, sit bonum et
non sit malum, et hoc quidem secundum se, id est,
<pb n="0629B"/>
ut quod bonum sit, bonum esse dicatur, illud vero
secundum accidens, hoc est quod bonum est, ut malum
non sit. Accidit enim ei malum non esse, magis
autem in unoquoque est vera, quae secundum se
est. Nam quod secundum uniuscujusque naturam est,
propinquius est ei rei cui est secundum naturam.
Quocirca et veritas secundum rem, quia rei proxima
est, verior est quam ea quae secundum accidens est,
hoc est enim quod ait: Magis autem in unoquoque
est vera quae secundum se est; quod si hoc ita est,
etiam falsa, id est etiam illa falsitas est magis falsior
quae illam perimit opinionem vel propositionem
quae secundum se vera est, siquidem illa secundum
se vera verior est quam quae secundum accidens rei
vera est, hoc est enim quod dicit, siquidem et vera.
<pb n="0629C"/>
Hoc igitur exponens exemplo confirmat. Ergo ea quae
est, quoniam non est bonum quod bonum est, ejus
quae secundum se est falsa est, hoc est illa quae opponitur
illi opinioni quae secundum se vera fuit, hoc
enim haec verba demonstrant, cum dixit: Ergo ea
quae est, quoniam non est bonum quod bonum est,
ejus quae secundum se est, falsa est, id est quae
ipsum bonum negat bonum esse, per se verae propositionis
falsa est, id est opposita, falsitas enim veritati
opponitur. Illa vero quae est quoniam malum est,
ejus quae est secundum accidens, hoc est, illa opinio
quae id quod bonum est, malum arbitratur esse, falsa
est, et apta éi propositioni quae est secundum accidens
vera, id est quae opinabatur bonum non esse
malum. Quare magis erit falsa de bono ea quae est
<pb n="0629D"/>
negationis opinio quam ea quae est contrarii, id est,
magis contraria est negatio quam affirmatio contrarii.
Siquidem cum sint de bono utraeque praedicatae,
falsior tamen negatio reperitur. Sed quod dixit
bono accidere, ut malum non sit, non ita intelligendum
est quemadmodum solemus dicere, subjecto
aliquid accidere. Neque enim fieri potest, sed accidere
hic intelligendum est secundo loco dici, principaliter
enim quod est bonum dicitur bonum. Secundo
vero loco dicitur, non est malum; hoc autem
tractum est a similitudine substantiae et accidentis.
Unaquaeque enim substantia principaliter quidem
subjecta est, secundo vero loco vel alba, vel bipeda,
vel accidens, vel quidquid substantiis accidere potest.</p>
<p>
              <pb n="0630A"/> <hi>Falsus autem est maxime circa singula qui habet
contrariam opinionem. Contraria enim eorum sunt quae
plurimum circa idem differunt. Quod si harum contraria
quidem est altera, magis vero contraria est contradictio,
manifestum est quoniam haec erit contraria.</hi> </p>
<p>Vis omnis argumentationis, ut brevissime expediatur,
hujusmodi est. Omne verum aut secundum
se verum est, aut secundum accidens, quia necesse
est etiam falsum, aut secundum se falsum esse, aut
per accidens. Verum autem illud esse verius constat
quod secundum se est potius quam illud quod per
accidens; qui vero contrariam de re alicujus habet
opinionem quam res ipsa est, necesse est ut plurimum
falsus sit. Etenim contrarietas opinionum est,
quoties de una eademque re longissime a se absistentes
<pb n="0630B"/>
opiniones sunt. Quod igitur magis falsum est, hoc
erit etiam contrarium. Illud enim quod magis a veritate
abest, hoc magis falsum est. In opinionibus vero
quae a se plurimum differunt, ea sunt contraria; illa
igitur in opinionibus contraria est quae plurimum
falsa est. Est autem ut dictum est plurimum falsa,
quae secundum se falsa est, id est quae illam perimit
propositionem quae secundum se vera est, haec autem
negatio est; negatio igitur contraria est affirmationi
potius quam ea affirmatio quae contrarium ponit.
Talis igitur sensus his verbis includitur: Falsus est
autem magis, inquit, circa singula qui habet contrariam
opinionem. Quanquam enim possit esse quilibet
falsus, etiamsi de eadem re contrariam non habeant
opinionem, ille tamen magis fallitur qui contrarium
<pb n="0630C"/>
aliquid opinatur. Hoc autem cur eveniat dicit: Contraria
enim eorum sunt quae plurimum circa idem
differunt. Idcirco enim maxime falsa contraria opponuntur,
quia contrarietas non nisi in plurimum discrepantibus
invenitur. Quod si harum contraria est
altera, id est quod si harum propositionum vel quae
per se falsa est, vel quae per accidens, unam contrariam
esse necesse est, magis vero contraria contradictionis,
hoc est magis autem falsa negatio (hoc
enim quod ait, Magis vero contraria haec, hoc sensit
tanquam si dixisset, magis vero falsa contradictionis
est, id est magis vero falsa negatio est), concludit, si
illa, ut dictum est superius, ita sunt, manifestum
esse, quoniam haec, id est contradictionis, erit contraria.</p>
<p>
              <pb n="0630D"/> <hi>Illa vero quae est, quoniam malum est, quod bonum
est, implicita est. Etenim quoniam non bonum est, necesse
est forte idem ipsum opinari.</hi> </p>
<p>Postquam idcirco contrarium potius negationem
monstravit esse, quod haec magis esset falsa quam ea
quae contrarium affirmaret, et distinctione falsitatis
contrariam esse propositionem opinionemque, quae
rem propositam, negaret edocuit, nunc ex simplicibus
implicitisque propositionibus opinionibusque idem
nititur approbare. Dicit enim quod ea affirmatio quae
contrarium ponit implicita et non sit simplex. Idcirco
autem implicita est quod quae arbitratur id quod bonum
est malum esse, mox illam quoque opinari necesse
est id quod bonum est bonum non esse. Neque
enim aliter malum esse potest, nisi bonum non sit,
<pb n="0631A"/>
Quare qui quod bonum est malum esse arbitratur,
et rem bonam malum putat, et eamdem ipsam non
esse bonum. Non igitur simplex est haec opinio de
bono, quoniam malum est, continet enim intra se
illam quoniam non est bonum. Qui vero opinatur non
esse bonum quod bonum est, non illi quoque necesse
est opinari quoniam malum est. Potest enim et non
esse aliquid bonum et malum non esse. Atque hoc
quidem in his invenitur rebus in quibus aliqua medietas
poterit inveniri, hoc quoque cautissime addidit.
His igitur ita positis, quoniam contrarii opinio
non est simplex, simplex vero est negationis, necesse
est ut contra simplicem opinionem simplex potius
videatur esse contrarium. Est autem simplex opinio
boni, quoniam bonum est, vera. Simplex vero boni,
<pb n="0631B"/>
quoniam bonum non est, falsa. Simplici igitur opinioni
de bono, quoniam bonum est, simplex erit contraria
negationis, quae est boni, quoniam non est bonum.
Tota vero vis hujus argumentationis hinc tracta
est: quoties vera est quaedam propositio, et duae quae
eam perimere possint, si una earum nihil indigens
alterius veram propositionem perimat, reliqua vero
praeter alteram eamdem propositionem perimere non
possit, illa magis dicenda contraria est, quae sibi sufficiens
nec reliqua indigens propositam propositionem
perimere valet; veram autem propositionem de bono
quoniam bonum est, sola negatio perimere potest, et
ad illius verae interitum est sibi ipsa sufficiens quae
dicit, quoniam bonum non est. Illa vero quae opinatur
malum esse sibi sola non sufficiet, nisi illa quoque
<pb n="0631C"/>
ei auxilietur, quae est id quod bonum est bonum
non esse. Idcirco enim contraria illam aufert, quia
secum negationes trahit, manifestum est hanc quae
ad verae propositionis interitum sibi ipsa sufficit,
recte magis contrariam videri quam quae sibi ipsa non
sufficit, nisi ei vis negativae propositionis addatur.</p>
          </div3>
<div3>
            <head>Amplius si etiam similiter in aliis oportet se habere, ...</head>
<p> <hi>Amplius si etiam similiter in aliis oportet se habere,
et hic videbitur bene esse dictum. Aut enim ubique ea
quae est contradictio, aut nusquam. Quibus vero non
est contrarium, de his quidem est falsa ea quae est verae
opposita, ut qui hominem non putat hominem, falsus
est. Si ergo hae contrariae sunt, etiam aliae quae sunt
contradictiones.</hi> </p>
<p>Quod de his, inquit, propositionibus dicimus si hoc
in omnibus invenitur, firmum debet esse quod dicimus.
<pb n="0631D"/>
Neque enim verisimile est in aliis quidem propositionibus
negationes esse contrarias. In aliis vero
affirmationes, quae contrarium ponunt. Sed si hoc in
omnibus propositionibus invenitur et contradictionibus,
ut contradictio potius contraria sit, id est negatio
quam quae contrarium habet, nihil est dubium quin
haec ratio consistat in omnibus. Sin vero in aliis ea
quae contrarium ponit magis contraria est quam negatio.
Hic quoque ita sese manifestum est non habere,
ubi enim inveniri potest contrarietas, in his
dubitatio est quaenam sit contraria, utrumne ea quae
contrarium affirmat, an ea quae id quod propositum
est negat. Ergo in his in quibus dubium non est
quemadmodum sit hoc speculandum est. Dubium autem
non est in his in quibus non est contrarietas, ut
<pb n="0632A"/>
in substantiis. Hic enim solae sunt contrariae negationes.
Si ergo huic contrariae opinioni quae est de
homine quoniam homo est, illa opponitur quae est
de homine quoniam homo non est, manifestum est
in aliis quoque in quibus contrarietas invenitur,
locum contrarietatis negationem potius obtinere. Nam
si in his in quibus contrarietas est, ut in bono vel
malo, manifestum est non potius illam esse contrariam
quae bonum negaret, quam illam quae malum
obtineret, ei quae id quod bonum est bonum esse
arbitretur, nec in his eam contrariam esse oporteret
in quibus contrarietas nulla est. Quid enim attinet
cum de homine dicimus, quod contrarium non habet
ibi esse negationem contrariam, cum vero de bono
quod contrarium habet ibi non esse; sed potius eam
<pb n="0632B"/>
quae contrarium poneret? Quocunque enim vertitur
negatio, suam vim in omnibus servare debet. Quod
ergo dicitur ab Aristotele, ut breviter explicem, talc
est: si in aliis negatio est contraria, hic quoque negationem
esse contrariam manifestum est Quod si
in aliis minime, in his quoque quae supra posuit,
sed in omnibus aliis in quibus contrarietas non invenitur,
contradictio contrarietatis locum tenet, et his
igitur in quibus est contrarietas eumdem locum neque
alium tenebit, quod his verbis explicuit: Amplius, si
etiam in aliis similiter oportet se habere, et hic videbitur
bene esse dictum. Nam si in omnibus aliis ita se
habere necesse est, et in his quae supra dicta sunt ita
sese habet, et id quod dictum est optime dictum esse
videbitur. Aut enim ubique ea quae est contradictionis,
<pb n="0632C"/>
aut nusquam alicubi quidem contrariam reperiet.
Alicubi vero minime, quibus vero non est contrarium,
ut in substantiis in quibus nulla est contrarietas. Hoc
enim nos, si bene meminimus, praedicamenta docuerunt:
de his est quidem falsa ea quae est opposita
verae, id est in his invenitur quidem opposita falsa
opinio verae opinioni, sed quae sit ista manifestum
est. Nam ubi nulla contrarietas est, liquet contradictionis
esse contrarietatem, ut qui hominem non putat
hominem, falsus est. Hoc enim sola contrarietas
verae propositionis invenitur. Si ergo hae contrariae
sunt, et illae aliae quae sunt contradictionis, id est si
in his quae contrarietatem non habent, negationes
sunt contrariae (necesse est enim aliquas esse contrarias),
in aliis omnibus etiam in quibus est aliqua
<pb n="0632D"/>
contrarietas, ut bono et malo, negatio locum obtinet
contrarietatis.</p>
          </div3>
<div3>
            <head>Amplius, similiter se habent boni quoniam bonum ...</head>
<p> <hi>Amplius, similiter se habent boni quoniam bonum
est, et non boni quoniam non bonum est, et ad has,
boni quoniam non bonum est, et non boni quoniam bonum
est. Illi ergo quae non boni quoniam non bonum
est, verae opinioni quaenam est contraria? Non enim ea
quae dicit quoniam malum est, simul enim aliquando
erunt verae. Nunquam autem vera verae contraria est.
Est enim quiddam non bonum, malum, quare contingit
simul esse veras. At vero nec illa quae est quoniam non
malum, vera enim et haec, simul enim et hae erunt. Relinquitur
ergo ei quae est non bonum, quoniam non bonum
est, contraria, ea quae est non boni quoniam bonum
est; falsa enim haec. Quare et ea quae est boni
<pb n="0633A"/>
quoniam non bonum est, ei quae est boni quoniam bonum
est.</hi> </p>
<p>Quaecunque superius dicta sunt, ea rursus validiore
per proportionem argumentatione confirmat.
Proportio autem est rerum inter se invicem similitudo.
Si igitur positae sint res quatuor, quarum duae
sint praecedentes, reliquae sequentes, et sic se habeat
prima ad secundam quemadmodum tertia ad quartam,
necesse est ita se habere primam ad tertiam
quemadmodum fuerit secunda ad quartam. Hoc enim
ipsum breviter facillimeque numeris agnoscimus.
Sit enim primus numerus 2, secundus 6 rursus inchoantibus,
tertius 4, quartus 12. In his igitur praecedentes
quidem sunt duo et quatuor, sequentes vero
sex et duodecim. Sicut autem duo ad sex, ita quatuor
<pb n="0633B"/>
ad duodecim. Nam sicut duo senarii tertia pars
est, ita quaternarius duodenarii tertia pars est. Quocirca
sicut quaternarius praecedens ad sequentem,
<pb n="0634A"/>
ita alius praecedens ad alium sequentem erit, et ut
praecedens ad praecedentem, ita sequens ad sequentem;
sed ad quatuor qui sunt praecedentes duo medietas
est, et sex igitur ad duodecim medietas est. Ergo
in omni proportione hoc respicitur, dum est, quod si
de quatuor propositis rebus sicut prima est ad secundam,
ita tertia ad quartam, erit ut prima ad tertiam,
ita secunda ad quartam. Ista igitur numerorum
proportio ad propositionum vim naturamque transferatur,
sintque duae propositiones primae quarum una
praecedens, altera sequens, et aliae rursus duae quarum
una praecedens, altera similiter sequens, et in
his sit aliqua similitudo. Si enim prima boni quoniam
bonum est, hanc sequitur boni, quoniam non bonum
est. Rursus sit praecedens tertia non boni quoniam
<pb n="0634B"/>
non bonum est, hanc autem sequens quarta
non boni, quoniam bonum est.
<table>
<row>
                  <cell>
                    <emph>Praecedentes.</emph>
                  </cell>
                  <cell>
                    <emph>Sequentes.</emph>
                  </cell>
                </row>
<row>
                  <cell>1. Boni quoniam bonum est.</cell>
                  <cell>2. Boni quoniam bonum non est.</cell>
                </row>
<row>
                  <cell>3. Non boni quoniam non bonum est.</cell>
                  <cell>4.Non boni quoniam bonum est.</cell>
                </row>
</table>
            </p>
<p>
              <pb n="0633B"/>Perspiciatur igitur in his quae sit similitudo proportionum.
Est enim ut prima boni, quoniam bonum est
ad secundam boni, quoniam bonum non est, ita tertia
non boni quoniam bonum non est, ad quartam non
boni quoniam bonum est. Nam sicut boni quoniam
bonum est vera propositio est, falsa autem boni quoniam
non est bonum, ita quoque non boni quoniam
non est bonum, vera propositio est, falsa autem non
boni quoniam est bonum. Quod si ita est et eodem
modo sese habet opinio boni quoniam bonum est, ad
<pb n="0633C"/>
opinionem quae est boni quoniam bonum non est,
quemadmodum etiam opinio non boni quoniam non
bonum est, ad opinionem non boni quoniam bonum
est, et quemadmodum se habet prima ad tertiam, ita
<pb n="0634B"/>
sese habebit secunda ad quartam. Quemadmodum
sese habet igitur boni quoniam bonum est, ad eam
quae est non boni quoniam non bonum est, cum
utraeque sint verae, ita sese habet opinio boni quoniam
non est ad opinionem non boni quoniam bonum
est, quod ipsae quoque utraeque sunt falsae; nam
sicut istae simul verae, ita illae simul falsae, quocirca
ut est prima ad tertiam, ita secunda ad quartam.
Ostensa igitur hac proportione immutato ordine eaedem
disponantur, sed sit prior opinio ea quae est
<pb n="0634C"/>
non boni quoniam bonum non est, eaque sequatur
boni quoniam bonum est, et sub his praecedens tertia
non boni quoniam bonum est, quarta sequens boni
quoniam bonum non est.</p>
<p>
              <emph>
                <pb n="0633"/>Verae.</emph>
            </p>
<p>
              <emph>Falsae.</emph>
<table>
<row>
                  <cell>
                    <emph>Praecedentes.</emph>
                  </cell>
                  <cell>
                    <emph>Sequentes.</emph>
                  </cell>
                </row>
<row>
                  <cell>1. Non boni quoniam bonum non est</cell>
                  <cell>2. Boni quoniam bonum est.</cell>
                </row>
<row>
                  <cell>3. Non boni quoniam bonum est</cell>
                  <cell>4. Boni quoniam bonum non est.</cell>
                </row>
</table>
            </p>
<p>
              <pb n="0633C"/>Ut igitur superius demonstratum est, ita sese habet
opinio non boni quoniam non bonum est, ad eam
opinionem quae est boni quoniam bonum est, quemadmodum
non boni quoniam bonum est, ad eam quae
est boni quoniam non bonum est. Ut enim illae simul
verae, ita hae simul falsae eademque proportio est.
Quocirca erit sicut prima quae est non boni quoniam
<pb n="0633D"/>
non bonum est ad tertiam eam quae est non boni
quoniam bonum est, ita erit secunda boni quoniam
bonum est, ad quartam boni quoniam non est bonum.
Requirendum igitur est quemadmodum sit prima
ad tertiam, ut ex eo speculemur, quemadmodum sit
secunda ad quartam. Dico enim quoniam huic opinioni
quae arbitratur non esse bonum quod bonum
est, quoniam contra illam est quae arbitratur id quod
bonum non est bonum esse. Age enim si potius est
contra eam opinionem quae id quod bonum non est,
bonum putat, sit ea quae id quod bonum non est,
malum putat; sed hoc fieri non potest. Contrariae
enim opiniones simul nunquam verae sunt, possunt
<pb n="0634C"/>
autem simul hae esse verae. Si quis enim parricidium
quod non est bonum putet non esse bonum, idem
quoque parricidium quod per naturam non est bonum
malum putet, vere utraque opinione arbitratur.
Igitur non est contraria opinio ea quae id
quod bonum non est non bonum putet, ei quae id
quod bonum non est malum arbitratur. Rursus
<pb n="0634D"/>
ponatur eidem opinioni de non bono quoniam
non est bonum, contraria ea quae arbitratur id quod
non est bonum non esse malum. Id quoque contrarium
non est. Fieri enim potest ut id quod bonum non est,
nec malum sit. Neque enim omnia quaecunque bonum
non sunt mala sunt statim, sed est ut bona quidem
non sint, tamen nec mala sint. Si quis enim
lapidem nequidquam jacentem quod pe se bonum
non est, non bonum esse putat, vere arbitretur, idem
ipsum lapidem quod per se bonum non est, si non
malum putet, nihil ejus opinioni falsitatis incurrit.
Quare quoniam ea quae est non boni quoniam non bonum
est, et cum ea quae est non boni quoniam malum
est, et cum ea quae est non boni quoniam non est
<pb n="0635A"/>
malum, vera aliquoties invenitur, neutri contraria
est. Restat igitur ut ei sit contraria opinio non boni
quoniam bonum est, quae opinatur id quod non est
bonum bonum esse; haec autem est, non boni quoniam
bonum est, quoniam opinatur id quod non est
bonum bonum esse. Contraria igitur est non boni
quoniam non bonum est, ei quae est non boni quoniam
bonum est. Sed hic ita sese habet opinio non
boni quoniam bonum est, ad opinionem non boni
quoniam non bonum est, quemadmodum opinio boni
quoniam bonum est, ad eamdem opinionem quae est
boni quoniam non bonum est. Sed prima tertiaque
contrariae. Secunda igitur quartaque secundum similitudinem
proportionis sunt sine ulla dubitatione contrariae.
Potest vero et simplicius intelligi hoc modo,
<pb n="0635B"/>
si boni quoniam bonum est opinio, et non boni quoniam
non bonum est opinio, similes secundum veritatem
sunt, boni autem quoniam non est bonum, et
rursus non boni quoniam bonum est, ipsae quoque
similes secundum falsitatem sunt, si una falsarum
uni verarum opinionum inventa fuerit, contraria erit
reliqua falsa, reliquae verae contraria, quod sola efficit
similitudo. Ostenditur autem una falsa uni verae,
quemadmodum supra exposuimus, contraria, hoc est
ea quae dicit id quod non est bonum esse bonum ei
quae arbitratur id quod non est bonum non esse bonum.
Relinquitur igitur ea quae arbitratur id quod
bonum est non esse bonum contraria esse ei quae
opinatur id quod bonum est esse bonum. Qua in re
colligitur negationem potius quam contrarium ponentem
<pb n="0635C"/>
affirmationem verae affirmationi esse contrariam.
Perplexa igitur sententia his modis quibus diximus
expedita est, sed se sic habet ordo sermonum. Amplius,
inquit, similiter se habet boni quoniam bonum
est, et non boni quoniam non bonum est, quae utraeque
verae sunt, et super has boni quoniam non bonum
est, et non boni quoniam bonum est, quae sunt
utraeque mendaces. Illi ergo quae est non boni quoniam
non bonum est verae opinioni quaenam est
contraria? <note>(hoc quasi interrogativo modo dictum est.)</note>
Non ea quae dicit quoniam malum est, quoniam simul
aliquando esse poterunt verae, hoc autem in contrariis
non potest inveniri; nunquam enim verae vera contraria
est, quemadmodum autem fieri potest ut simul
sint verae, quoniam est quiddam non bonum malum,
<pb n="0635D"/>
quare contingit simul veras esse. At vero nec illa quae
est quoniam non malum. Simul enim et hae erunt, id
est possunt aliquando simul esse verae, in his praesertim
rebus quae inter bonum malumque sunt. Relinquitur
ergo ei quae est non boni quoniam non bonum
est, quae verae est contraria, ea quae est non
boni quoniam bonum est, quae falsa est et simul vera
non potest inveniri. Quare ad similitudinem superius
positam revertitur ut dicat, eam quae est boni
quoniam non bonum est, contrariam ei quae est boni
quoniam bonum est. Quod si quis ea quae superius
dicta sunt, diligentius intuetur, nec in totius sententiae
statu nec quidquam in ordine fallitur.</p>
          </div3>
<div3>
            <head>Manifestum est autem quoniam nihil interest, nec si ...</head>
<p> <hi>Manifestum est autem quoniam nihil interest, nec si
universaliter ponamus affirmationem; huic enim universalis
<pb n="0636A"/>
negatio erit contraria ut opinioni quae opinatur
quoniam omne quod est bonum bonum est, ea quae est
quoniam nihil horum quae bona sunt bonum est.</hi> </p>
<p>In superiori argumentatione omnia de infinitis
explicuit. Sed quoniam fortasse aliquis poterat suspicari
non eamdem rationem esse posse in his propositionibus
quae sunt definitae, atque in his aliquid interesse
utrum eadem demonstratio eis quae definitae
sunt, eveniret, hoc addit, nihil interesse utrum eamdem
demonstrationem quam ipse superius in propositionibus
indefinitis fecit, quisquam faciat in universalibus
quae jam sine dubio definitae sunt. Si quis
enim secundum indefinitarum propositionum superiorem
dispositionem definitas disponat, easque secundum
praedictum modum speculetur, non aliam
<pb n="0636B"/>
universalis affirmationis opinioni contrariam reperiret,
quam eam quae universalis negationis opinio.
Nihil enim interest inter indefinitas definitasque propositiones,
nisi quod indefinitae quidem sine determinatione,
definitae vero cum argumento determinationis
sunt, vel universalitatis vel part cularitatis: hoc
est enim quod ait, nihil interest nec si universaliter
ponatur affirmatio, universali namque affirmationi
universalis contraria erit negatio, ut opinioni quae
opinatur quoniam omne quod est bonum bonum est,
quae scilicet est universalis affirmationis, ea fit contraria
quae est quoniam nihil eorum quae bona sunt
bonum est: hoc est opinio universalis negationis, hoc
autem cur fiat ostendit.</p>
          </div3>
<div3>
            <head>Nam ea quae est boni quoniam bonum est, si universaliter ...</head>
<p> <hi>Nam ea quae est boni quoniam bonum est, si universaliter
<pb n="0636C"/>
sit bonum, eadem est ei quae opinatur id quod
bonum est, quoniam bonum est. Hoc autem nihil differt
ab eo quod est, quoniam omne quod est bonum bonum
est. Similiter autem et in non bono.</hi> </p>
<p>Gradatim indefinitam propositionem ad similitudinem
universalis adduxit, dicit autem quaecunque
fuerit indefinita propositio, ei si quod in sermone
solemus dicere quidquid addatur universalis fit, ut
nihil omnino distet ea quae ad rem in affirmatione
omne praedicat, ut ea opinio vel propositio quae est
de bono quoniam bonum est, huic si addatur quidquid,
ut ita dicamus, quidquid bonum est bonum est,
nihil differt ab ea quae opinatur, omne bonum bonum
est. Quare eadem vis est superioris demonstrationis
in propositionibus indefinitis, quae etiam in universalibus
<pb n="0636D"/>
quae paululum quiddam distant, sed non
ad qualitatem, nec ad vim propositionis, sed ad quantitatem
refertur. Universalitas enim quantitati opponitur.
Et sensus quidem homini est, verba vero sic
sunt. Superius proposuerat nihil interesse an indefinita
esset propositio an universalis. Cur autem nihil
intersit hoc modo dicit. Nam ea quae est boni quoniam
bonum est, id est indefinita affirmatio, si universaliter
sit bonum, id est si bonum universaliter proferatur,
eadem est ei quae opinatur quidquid bonum
est quoniam bonum est, id est, nihil discrepat ab ea
opinione quae opinatur quidquid bonum est bonum
esse; hujusmodi autem opinio nihil differt ab ea quae
aperte universaliter proponitur, quae est, omne quod
est bonum bonum est. Similiter autem et in non
<pb n="0637A"/>
bono, id est non bonum eadem ratione dicimus. Ea
namque propositio vel opinio quae opinatur non bonum
esse, si ei addatur universalitas, nihil differt ab
ea quae universaliter aperte proponitur, quae est, omne
quod bonum non est non est bonum.</p>
          </div3>
<div3>
            <head>Quare si in opinione sic se habet: sunt autem hae ...</head>
<p> <hi>Quare si in opinione sic se habet: sunt autem hae
quae sunt in voce affirmationes et negationes notae eorum
quae sunt in anima. Manifestum est quoniam affirmationi
contraria quidem negatio est circa idem universalis,
ut ei quae est quoniam omne bonum bonum
est, vel quoniam omnis homo bonus est, ea quae est
quoniam nullum vel nullus. Contradictoriae autem
quoniam non omne aut non omnis.</hi> </p>
<p>Superius omnes argumentationes ad bonum tollit,
redigitque ad conclusionem omnem quaestionis vim.
<pb n="0637B"/>
Supra enim negationes et affirmationes earum contrarietates
de opinionibus pensare oportere praedixerat.
Nunc vero quoniam in opinionibus reperit illam contrariam
esse quae esset universalis negatio, idem
refert ad propositiones, quas manifestum est quoniam
voces sunt et significative animi passiones designare.
In principio enim libri significativas voces passiones
animae monstrare veraciter docuit, nunc ea velut probaturus
quoniam in opinionibus illa contraria universalis
affirmationi reperta esset, quae esset universalis
negatio potius quam ea quae contrariam universali
affirmationi affirmaret, idem quod arbitratur in
vocibus provenire, hoc est, affirmationi universali
non affirmationem contrariam rem ponentem, sed
universalem negationem esse contrariam, contradictorias
<pb n="0637C"/>
vero eas quae cum affirmatio universalis esset
particularis negatio inveniretur. Atque hoc quidem
plenissime dictum est, nec aliquis in verbis error est,
sed nos ut caetera nihil ambiguum relinquentes, ipsorum
quoque verborum sensum eorumque ordinem
prosequimur. Ait enim: Quare si in opinione se sic
habet, id est quod opinio negationis contraria invenitur
opinioni affirmationis, potius quam contrarium
ponens affirmatio (Sunt autem hae quae sunt in voce
affirmationes et negationes notae earum quae sunt in
anima. Nam sicut in voce affirmatio et negatio est,
ita quoque etiam in opinione, cum ipse animus in
cogitatione sua aliquid affirmat, aut aliquid negat,
quod nos alio loco diligentius expediemus, ergo quoniam
affirmationes et negationes quae sunt voce,
<pb n="0637D"/>
notae earum sunt affirmationum vel negationum quae
sunt in anima), manifestum est quoniam est affirmationi
contraria quidem negatio circa idem universalis,
circa idem autem addidit ne disjunctim affirmationes
et negationes contrarias diceremus, sed ait
affirmationem et negationem esse de una eademque
re, et illam quidem universaliter affirmare, illam vero
universaliter negare. Earum autem haec sunt exempla,
ut ei quae est quoniam omne bonum bonum est, vel
quoniam omnis homo bonus est, ea quae est quoniam
nullum, id est nullum bonum bonum est, contraria
est, vel quae, nullus, hoc est nullus homo, bonus est.
Contradictoria autem aut, non omnis, id est non
omnis homo bonus est, contra eam quae dicit, omnis
<pb n="0638A"/>
homo bonus est, aut, non omne, hoc est non omne
bonum bonum est, contra eam quae dicit, quoniam
omne bonum bonum est. Constat igitur in his propositionibus
quas supra posuit magis esse contrariam
affirmationi quae dicit, omnis homo justus est, eam
quae dicit, nullus homo justus est, potius quam eam
quae dicit, omnis homo injustus est.</p>
          </div3>
<div3>
            <head>Manifestum est autem quoniam et veram verae non ...</head>
<p> <hi>Manifestum est autem quoniam et veram verae non
contingit esse contrariam, nec opinionem, nec contradictionem.
Contrariae enim sunt quae circa opposita
sunt. Circa eadem autem contingit verum dicere eumdem.
Simul autem non contingit eidem inesse contraria.</hi> </p>
<p>Post haec libri terminum expedit in ea speculatione
et demonstratione, per quam licet verum sit manifestumque
<pb n="0638B"/>
omnibus duas propositiones veras non esse
contrarias, tamen id ipsum monstrare conatur. Est
autem hujus argumentationis ingressus hujusmodi:
ea quae sunt contraria; opposita sunt. Opposita vero
non possunt eidem simul inesse. Contraria igitur
eidem simul inesse non possunt. De quibus autem
simul aliquid verum dici potest, illa simul eidem
inesse possunt. Quae vero simul eidem inesse non
possunt, de his simul verae propositiones, affirmatio
et negatio esse non possunt. Sed contraria simul
eidem inesse non possunt. Quae igitur simul verum
dicunt, contrariae non sunt. Idcirco quoniam de quibus
affirmatio et negatio simul verae esse possunt,
illa simul eidem insunt. Quocirca quae simul verae
sunt contrariae non sunt. Sensus quidem hic est,
<pb n="0638C"/>
verba autem sic constant. Manifestum est autem, inquit,
quoniam et veram verae non contingit esse contrariam,
id est duas veras propositiones non posse
esse contrarias, nec opinionem, nec contradictionem.
Si opinio non est vera verae contraria, multo magis
nec contradictio quae ex opinionibus venit. Contradictionem
autem hic pro contrarietate posuit. De ea
enim non agebatur. Contrariae enim sunt quae circa
opposita sunt, id est omne contrarium est oppositum.
Circa autem eadem contingit verum eumdem
dicere, idcirco quod de his solis et negatio et affirmatio
verae simul esse possunt, quae eidem simul esse
contingit, simul autem eidem non contingit inesse
contraria, ut concludatur quoniam de quibus et
affirmatio et negatio simul verae sunt, ea eidem simul
<pb n="0638D"/>
inesse possunt, contraria vero simul eidem inesse
non possunt; quae ergo simul verae sunt, non
possunt esse contraria. Noster quoque labor jam
tranquillo constat portu. Nihil enim (ut arbitror)
relictum est quod ad plenam hujus libri notitiam
pertineret. Quare si rem propositam studio diligentiaque
perfecimus, erit perutile his qui harum rerum
scientia complectendarum cupiditate tenebuntur.
Sin vero minus id effecimus, quod nobis propositum
fuit, ut obscurissimas hujus libri sententias
enodaremus, labori nostro nihil ut alii nocituro, et si
non oportebit, obloquitur.</p>
<p> <hi>Ne quid in his Anicii Manlii Severini Boetii operibus
<pb n="0639A"/>
possit amplius requiri, priorum et posteriorum Analyticorum
Aristotelis libros Latinitate ab hoc auctore
<pb n="0640A"/>
donatos, adjunximus, ubique studentes ne nostro
defuisse videamur.</hi> 
</p>
</div3>
        </div2>
      </div1>
</body>
  </text>
</TEI>