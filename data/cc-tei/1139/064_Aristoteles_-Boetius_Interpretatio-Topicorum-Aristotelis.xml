<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Interpretatio Topicorum Aristotelis</title>
              <author>Aristoteles; Boetius<date>480-525</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1847</date>
              </publicationStmt>
          <seriesStmt>
           <title>Patrologia Latina, vol. 64</title>
           <idno>AriBoe.InToAr</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS.</head>

<div2>
          <head>CAPUT PRIMUM. <hi>Primi Topicorum libri Aristotelis, quid intendit, et quae ratiocinandi species.</hi> </head>

<pb n="0909D"/>
<p>Propositum quidem negotii est methodum invenire
per quam poterimus syllogizare de omni proposito
problemate ex probabilibus, et ipsi disputationem
sustinentes, nihil dicemus repugnans. Primum
igitur dicendum quid est syllogismus, et quae ejus
differentiae, quomodo sumatur dialecticus syllogismus;
hunc enim quaerimus secundum propositum
negotium. Est itaque syllogismus oratio in qua positis
quibusdam aliquid aliud a positis ex necessitate
accidit per ea quae posita sunt. Demonstratio vero
est quando ex veris et primis syllogismus erit, aut
ex talibus quae per aliqua prima et vera ejus quae
circa ipsa est cognitionis principium sumpserunt.
<pb n="0910C"/>
Dialecticus autem syllogismus est qui ex probabilibus
est collectus. Sunt autem vera et prima quae non
<pb n="0910C"/>
per alia, sed per se ipsa fidem habent. Non enim
oportet in disciplinaribus principiis inquirere propter
quod, sed secundum unumquodque principiorum
ipsam per se esse fidem. Probabilia autem sunt
quae videntur omnibus, aut plurimis, aut sapientibus,
et his vel omnibus, vel plurimis, vel maxime
familiaribus et probatis. Litigiosus autem est syllogismus
ex iis quae videntur probabilia, non sunt
autem. Et qui ex probabilibus quidem, aut ex iis
quae videntur probabilia, est apparens. Non enim
omne quod videtur probabile etiam est probabile,
nihil enim eorum quae dicuntur probabilia in superficie
habet omnino phantasiam, velut circa litigiosarum
disputationum principia accidit se habere;
<pb n="0911A"/>
statim enim saepius etiam eis qui parva videre possunt
manifesta est in his falsitatis natura. Ergo
prior quidem eorum (qui dicti sunt litigiosi syllogismi)
etiam syllogismus dicatur, reliquus vero litigiosus
quidem syllogismus, syllogismus autem non, eo
quod videtur quidem ratiocinari, ratiocinatur autem
minime. Amplius autem praeter omnes (qui dicti
sunt) syllogismos, ex iis quae sunt circa aliquas disciplinas
peculiaria fiunt paralogismi, quemadmodum
in geometria et huic cognatis accidit se habere.
Videtur autem hic modus differre a dictis syllogismis,
nam neque ex veris et primis colligit pseudographus,
neque ex probabilibus, nam sub definitione
non cadit, neque enim quae omnibus videntur
sumit, neque quae pluribus, neque sapientibus, et his,
<pb n="0911B"/>
neque omnibus, neque plurimis, neque probatissimis;
sed ex peculiaribus quidem disciplinae sumptis,
non veris autem, syllogismum facit, nam eo quod
aut semicirculos describit non ut oportet, aut lineas
aliquas ducit non ut ducendae sunt, paralogismum
facit. Species igitur syllogismorum, ut figuraliter
sit complecti, dictae sint. Summatim autem dicendo
de omnibus praedictis et de his quae postea
sunt dicenda, in tantum nobis determinatum sit, eo
quod de nullo eorum exactam rationem assignare
deligimus, sed aliquantulum figuraliter de his volumus
pertransire, omnino sufficiens arbitrantes esse
secundum propositam methodum posse cognoscere
quoquomodo unumquodque illorum.</p>
</div2>

<div2>
          <head>CAPUT II. <hi>Ad quot utilis dialectica disserendique disciplina.</hi> </head>

<pb n="0911C"/>
<p>Consequens autem erit ex iis quae dicta sunt dicere
ad quot et quae utile sit hoc negotium. Est autem ad
tria, ad exercitationes, ad colloquia, ad eas quae secundum
philosophiam sunt disciplinas. Quod igitur
ad exercitationem sit utile, ex his perspicuum est,
methodum enim habentes, facile de proposito argumentari
poterimus. Ad colloquia vero eo quod multorum
annumerantes opiniones, non ex extraneis,
sed ex propriis doctrinis sermocinabimur ad eos,
transmutantes quidquid non bene videntur modis dicere.
Ad secundum philosophiam autem disciplinas,
quod potentes ad utraque dubitare, facile in singulis
intuebimur verum et falsum, praeterea autem ad
<pb n="0911D"/>
prima eorum quae in unaquaque disciplina sunt principia.
Nam ex propriis secundum propositam disciplinam
principiis impossibile est dicere aliquid de
ipsis, eo quod prima principia sunt omnium, per ea
vero (quae sunt circa singula) probabilia necesse est
de illis transigere. Id autem proprium, maximeve
peculiare dialecticae est, nam cum sit inquisitiva, ad
omnium methodorum principia viam habet. Habebimus
autem perfecte methodum, quando perinde habebimus
ac in rhetorica, et medicina, et hujusmodi
facultatibus, hoc autem ex iis quae contingunt facere
quae eligimus. Nam neque rhetor omni ex modo
persuadebit, neque medicus sanabit; sed si ex iis
quae contingunt nihil omiserit, sufficienter eum disciplinam
habere dixerimus.</p>
</div2>

<div2>
          <head>CAPUT III. <hi>Ex quibus et quot disceptatio dialectica constet.</hi> </head>

<pb n="0912A"/>
<p>Primum igitur considerantum ex quibus est methodus,
siquidem sumpserimus ad quot, et quae ex
quibus orationes et de quibus syllogismi, et quomodo
his abundemus, habebimus sufficienter propositum.
Sunt autem numero aequalia, et eadem ea ex
quibus orationes et de quibus syllogismi: fiunt enim
orationes ex propositionibus; de quibus autem syllogismi
fiunt, problemata sunt. Omnis autem propositio,
et omne problema, aut proprium, aut genus, aut
accidens indicat; etenim differentia cum est generalis,
cum genere ordinanda est. Quoniam autem proprium
hoc quidem quid est esse significat, illud autem
non significat, dividatur proprium in utrasque praedictas
<pb n="0912B"/>
partes, et vocetur illud quod quid erat esse
significat, terminus; reliquum vero, secundum communem
de ipsis assignatam nominationem, nuncupetur
proprium. Manifestum igitur ex iis quae dicta
sunt quod secundum praesentem divisionem quatuor
omnia accidit fieri, aut proprium, aut terminum,
aut genus, aut accidens. Nemo autem nos opinetur
dicere quod unumquodque horum secundum se dictum
propositio vel problema est, sed quod ab his
et problemata et propositiones fiunt. Differunt autem
problema et propositio modo, nam cum sic dicitur:
putasne animal gressibile bipes? definitio est hominis;
et putasne animal genus est hominis? propositio fit.
Si autem utrum animal gressibile bipes definitio est
hominis, an non, problema fit. Similiter autem et in
<pb n="0912C"/>
aliis. Quare merito aequalia numero problemata et
propositiones sunt, nam ab omni propositione problema
efficies, mutans modum.</p>
</div2>

<div2>
          <head>CAPUT IV. <hi>De termino, proprio, genere, et accidente.</hi> </head>
<p>Dicendum autem quid terminus, quid proprium,
quid genus, quid accidens. Est autem terminus quidem
oratio quid erat esse significans. Assignatur
autem aut oratio pro nomine, aut oratio pro oratione;
possibile est enim et eorum quae sub ratione significantur
quaedam definiri. Quicunque autem quolibet
modo nomine assignationem faciunt, manifestum
quoniam non assignant ii rei definitionem, eo quod
omnis definitio oratio quaedam est, accommodatum
<pb n="0912D"/>
tamen termino, et hujusmodi ponendum est, ut quod
honestum est, decens. Similiter autem et utrum idem
sensus, et disciplina, vel diversum; etenim circa diffinitiones,
utrum idem, vel diversum, plurima fit immoratio.
Simpliciter autem accommodato termino
omnia dicantur quae sub eadem disciplina cum definitionibus
continentur. Quod autem omnia quae nunc
dicta sunt hujusmodi sunt, manifestum ex his. Potentes
enim quod idem et quod diversum disputare,
eodem modo et ad definitiones argumentari facile
poterimus; nam ostendentes quod non idem est, interimentes
erimus definitionem: non tamen convertitur
quod nunc dictum est, non enim sufficiens est
ad astruendum definitionem ostendere idem esse,
attamen ad destruendum sufficiens est ostendere
<pb n="0913A"/>
quod non idem est. Proprium autem est quod non
indicat quid est esse, soli autem inest, et conversim
praedicatur de re ut proprium est hominis grammatices
esse susceptivum. Nam si homo est, et grammatices
susceptibilis est, et si grammatices susceptivum
est, et homo est. Nemo enim proprium dicit
quod contingit alii inesse, ut homini dormire, ne
quidem si forsitan per aliquod tempus inest soli. Si
autem forte dicatur aliquid talium proprium, non
simpliciter, aliquando, vel ad aliquid dicetur, nam
ex dextris quidem esse, aliquando proprium est.
Bipes autem ad aliquid proprium est dictum, ut homini
ad equum et canem. Quod autem eorum quae
contingunt alii inesse nullum conversim praedicatur,
manifestum est; non enim necessarium est si quid
<pb n="0913B"/>
dormit, hominem esse. Genus autem est, quod de
pluribus et differentibus specie in eo quod quid est
praedicatur. In eo quod quid est praedicari ea dicuntur,
quaecunque convenit eum qui interrogatus est
reddere quid est quod propositum est, quemadmodum
de homine, convenit eum qui interrogatus est
quid id est quod propositum est, dicere quod animal.
Generi autem accommodatum est utrum in
eodem genere aliud alii, an in altero sit. Nam et
hujusmodi sub eadem methodo cadit cum genere;
disputantes enim quod animal genus hominis, similiter
et bonus, disputantes erimus quoniam haec in
eodem sunt genere, si autem alterius quidem ostendamus
quod genus est, alterius autem quod non est,
disputantes erimus quoniam non in eodem genere
<pb n="0913C"/>
haec sunt. Accidens autem est quod nihil horum est,
neque definitio, neque proprium, neque genus, inest
autem rei; et quod contingit inesse cuivis uni et
eidem, et non inesse, ut sedere contingit inesse alicui
eidem, et non inesse. Similiter autem et album,
nam et eidem nihil prohibet quandoque album,
quandoque non album esse. Est autem accidentis
definitionum secunda melior: nam cum dicitur prima,
necessarium est si debet quis intelligere, praescire
quid est terminus, et genus, et proprium;
secunda autem perfecta est ad cognoscendum (quid
est quod dicitur) per se. Annectantur autem accidenti
et quae ad se invicem sunt comparationes quolibet
modo ab accidente dictae, ut utrum honestum,
an quod confert, expetibilius, et utrum quae est secundum
<pb n="0913D"/>
virtutem, an quae secundum voluptatem
suavior vita, et si quid aliud similiter his est dictum,
in omnibus enim talibus utri magis praedicatum
accidit, quaestio fit. Manifestum est autem ex
his quoniam accidens nihil prohibet, et quando, et
ad aliquid proprium fieri, ut sedere cum sit accidens,
quando quis solus sedet, tunc aliquando proprium
erit; solo vero sedente, ad non sedentes proprium:
quare et ad aliquid, et aliquando nihil prohibet accidens
proprium fieri, simpliciter autem proprium
non erit.</p>
</div2>

<div2>
          <head>CAPUT V. <hi>Quod caetera praedicata aliquid claudant eorum quae definitio continet.</hi> </head>
<p>Non lateat autem nos quoniam quae ad proprium,
<pb n="0914A"/>
et genus, et accidens omnia dicuntur, et ad definitiones
conveniet dici. Ostendentes enim quoniam
non ei soli inest quod est sub definitione (quemadmodum
et in proprio), aut quoniam non genus quod
assignatum est in definitione, aut quoniam non
inest, aliquid eorum quae in definitione dicta sunt
(quod quidem et in accidente dici potest), interimentes
erimus definitionem. Quare secundum prius assignatam
rationem, omnia erunt quodammodo definitioni
accommodanda quae numerata sunt. Sed non
propter hoc unam in omnibus universalem methodum
quaerendum, neque enim facile invenire hanc
est, et si inveniatur, omnino obscura et insuavis
plane fuerit ad propositum negotium. Propria vero
in unoquoque determinatorum generum assignata
<pb n="0914B"/>
methodo, facile ex iis quae circa unumquodque propria
sunt decursus propositi fieri possit. Quare universaliter
figura quidem (quemadmodum dictum est
prius) dividendum est, reliquorum autem ea quae
maxime sunt singulis peculiaria, annectendum; definitioni
et generi accommodata ea nuncupantes,
pene autem adjuncta sunt quae dicta sunt ad singula.</p>
</div2>

<div2>
          <head>CAPUT VI. <hi>De eodem.</hi> </head>
<p>Primum autem omnium de eodem determinandum
quoties dicitur. Videbitur autem idem ut figuraliter
sit sumere, tripliciter dividi. Numero enim, aut specie,
aut genere, idem solemus appellare. Numero
quidem, quorum nomina plura, res autem una, ut
<pb n="0914C"/>
indumentum et vestis. Specie autem quae cum sint
plura, indifferentia sunt secundum speciem, ut homo
homini, equus equo; nam hujusmodi specie dicuntur,
quaecunque sub eadem specie sunt. Similiter
autem et genere eadem, quaecunque sub eodem genere
sunt, ut equus homini. Videbitur autem ab eodem
fonte aqua, quae eadem dicitur, habere aliquam
differentiam praeter dictos modos. Non tamen, sed et
hujusmodi in eodem ordinetur iis quae secundum
unam speciem quoquo modo dicta sunt: omnia enim
talia cognata et affinia sibi invicem videntur esse:
nam omnis aqua omni aquae eadem specie dicitur,
eo quod habeat quamdam similitudinem; ab eodem
autem fonte aqua quae eadem dicitur nullo alio differt,
quam eo quod vehementior sit similitudo: quare
<pb n="0914D"/>
non separamus idem ab iis quae secundum unam
speciem quoquo modo dicuntur. Maxime autem indubitanter
quod unum est numero, idem ab omnibus
videtur dici. Solet autem et hoc assignari multipliciter,
propriissime autem et primo, quando nomine
vel termino idem assignatum fuerit, ut vestis indumento,
et animal gressibile bipes homini. Secundum
autem, quando proprio, ut disciplinae susceptibilis
homini, et quod natura sursum fertur igni. Tertium
vero, quando ab accidente, ut sedens, vel musicum
Socrati, omnia enim haec unum numero volunt significare.
Quod autem verum sit quod nunc dictum
est, ex transsumentibus nuncupationes maxime quis
discat; saepe enim praecipientes nomine vocare aliquem
sedentium, transsumimus, quando forte is non
<pb n="0915A"/>
intelligit cui praeceptum facimus, tanquam ab accidente
ipso magis intelligente, et jubemus sedentem
vel disputantem vocare ad nos, manifestum quod
ut eumdem opinantes, et secundum nomen, et secundum
accidens significare. Ergo idem, quemadmodum
dictum est, tripliciter dividatur.</p>
</div2>

<div2>
          <head>CAPUT VII. <hi>Omnem disputationem dialecticam esse ex termino, proprio, genere, aut accidente, et ubi illa reperiantur.</hi> </head>
<p>Quoniam autem ex prius dictis sunt orationes, et
per haec et ad haec una quidem fides est per inductionem.
Si enim quis consideret unamquamque propositionum
et problematum, apparebit aut a termino,
aut a proprio, aut a genere, aut ab accidente facta.
Alia autem fides per syllogismum. Necesse est enim
<pb n="0915B"/>
omne quod de aliquo praedicatur, aut conversim de
re praedicari, aut non; et si conversim praedicatur,
terminus erit, vel proprium. Nam si significat quid
est esse, est terminus; si autem non significet, proprium.
Hoc enim erat proprium, quod conversim
praedicatur, non significans quid est esse. Si autem
non conversim praedicatur de re, aut ex iis quae in
definitionis subjecti dicuntur, est, aut non, et si est
ex iis quae in definitione dicuntur, aut genus, aut differentia
erit, eo quod definitio ex genere et differentiis
est. Si vero ex iis non est quae in definitione dicuntur,
palam est quoniam accidens erit, nam accidens
dicebatur quod neque terminus, neque genus, neque
proprium, inest autem rei. Post haec autem oportet
determinare genera praedicamentorum in quibus sunt
<pb n="0915C"/>
dictae quatuor differentiae. Sunt haec autem numero
decem, quod est, quantum, quale, ad aliquid, ubi,
quando, situm esse, habere, facere, pati. Semper
enim accidens, et genus, et proprium, et definitio in
uno praedicamentorum horum erit, nam omnes ab
his propositiones, aut quid est, aut quale est, aut
quantum, aut aliorum aliquod praedicamentorum significant.
Manifestum est autem ex eisdem quoniam
quod quid est significans quandoque quidem substantiam
significat, quandoque autem quale, quandoque
vero aliquod aliorum praedicamentorum: nam quando,
posito homine, dixerit quod positum est hominem
esse, vel animal, et quid est dicit et significat
substantiam; quando, colore albo posito, dixerit quod
positum est album esse, vel colorem, quid est dicit,
<pb n="0915D"/>
et quale significat. Similiter autem et si, cubitali
magnitudine posita, dixerit quod positum est cubitalem
esse magnitudinem, et quid est dicit et quantum
significat. Similiter autem et in aliis. Unumquodque
enim talium sive idem de eodem dicatur, sive genus
de hoc, quid est significat; quando autem de alio,
non quid est significat, sed quantum, aut quale, aut
aliquod aliorum praedicamentorum. Quare de quibus
sunt disputationes, et ex quibus, haec et tanta sunt.
Quomodo autem sumemus, et per quae copiosi erimus,
post haec dicendum.</p>
</div2>

<div2>
          <head>CAPUT VIII. <hi>De propositione dialectica.</hi> </head>
<p>Primum igitur determinetur quid est propositio
<pb n="0916A"/>
dialectica, et quid problema dialecticum. Non enim
omnem propositionem, nec omne problema dialecticum
ponendum. Nullus enim offeret, quid mentem
habeat, quod nulli videtur, nec proponet quod omnibus
est manifestum, vel plurimis: nam haec quidem
non habent dubitationem, illa autem nemo ponet.
Est autem propositio dialectica interrogatio probabilis
aut omnibus, aut plurimis, aut sapientibus, et
his vel omnibus, vel plurimis, vel maxime familiaribus
non inopinabilis. Ponet enim aliquis quod videtur
sapientibus, nisi id contrarium sit multorum opinionibus.
Sunt autem propositiones dialecticae, et
ea quae probabilibus sunt similia, et contraria iis quae
videntur esse probabilia secundum contradictionem
protensa, et quaecunque opiniones sunt secundum artes
<pb n="0916B"/>
inventas. Si enim probabile est eamdem esse contrariorum
disciplinam, et sensum eumdem esse contrariorum
probabile apparebit, et si unam numero
grammaticen esse, et tibicinariam unam; si autem plures
grammaticas, et plures tibicinarias, omnia enim
similia et cognata haec videntur esse. Similiter autem
et ea quae probabilibus sunt contraria secundum contradictionem
protensa probabilia videntur. Si enim
probabile est quod oportet amicis benefacere, et
quod non oportet amicis malefacere probabile est;
est autem contrarium quidem quod oportet malefacere
amicis, secundum contradictionem autem quod
non oportet amicis malefacere. Similiter autem et
si oportet amicis benefacere, inimicis non oportet;
est autem et hoc secundum contradictionem contrariorum,
<pb n="0916C"/>
nam contrarium est quod oportet inimicis
benefacere. Similiter autem et in aliis. Probabile
autem et in similitudine apparet etiam contrarium de
contrario, ut si oportet amicis benefacere, et inimicis
oportet male, apparebit et contrarium hoc quod
est amicis benefacere, et quod inimicis male. Utrum
autem secundum veritatem se habeat, vel non, in iis
quae de contrario dicentur ostendetur. Palam autem
quoniam et quaecunque opiniones secundum artes
sunt, dialecticae propositiones sunt. Ponet enim aliquis
ea quae videntur iis qui in eis probati sunt, ut
de his quidem quae in geometria, ut geometer, de illis
autem quae in medicina, ut medicus.</p>
</div2>

<div2>
          <head>CAPUT IX. <hi>De problemate dialectico et positione dialectica.</hi> </head>
<p>
            <pb n="0916D"/>Problema autem dialecticum est speculatio intendens
vel ad electionem, et fugam, vel ad veritatem
et scientiam, aut per se, aut ut adminiculans ad aliquid
aliud talium, de quo aut neutro modo opinantur,
aut contrarie plerique sapientibus, aut sapientes
plerisque, aut utrisque iidem eisdem. Quaedam
enim problematum utile est scire tantum eligendum,
vel fugiendum, ut utrum voluptas sit eligenda, an
non. Quaedam autem ad sciendum tantum, ut utrum
mundus aeternus sit, an non. Quaedam vero ipsa per
se quidem ad neutrum horum, adminiculantia autem
sunt ad aliqua talium. Pleraque enim ipsa quidem
per se non volumus cognoscere, sed aliorum gratia,
ut per illa aliud quidpiam cognoscamus. Sunt autem
<pb n="0917A"/>
problemata et de quibus contrarii sunt syllogismi;
dubitationem enim habent utrum sic se habent an
non sic, eo quod de utrisque sunt rationes suasibiles.
Et de quibus rationem non habemus, cum sint magna,
difficile arbitrantes esse propter quod assignare,
ut utrum mundus sit aeternus, an non, nam hujusmodi
quaeret aliquis. Problemata ergo et propositiones
(ut dictum est) determinata sint. Positio est
opinio admirabilis alicujus familiarium secundum
philosophiam, ut quod non est contradicere, quemadmodum
dixit Antisthenes, et quod omnia moventur,
secundum Heraclitum, aut quod unum est ens,
quemadmodum Melissus dixit (nam de quovis contraria
opinionibus proferente curam habere stultum
est), aut de quibus orationem habemus contrariam
<pb n="0917B"/>
opinionibus, ut quoniam non omne quod est, vel factum
est, vel aeternum, quemadmodum sophistae dicunt.
Nam musicum, grammaticum esse, neque factum,
neque esse aeternum. Hoc enim et si alicui non
videatur, videbitur utique eo quod rationem habeat
suasibilem. Est igitur et positio quidem problema,
non autem omne problema positio, eo quod quaedam
problematum talia sunt, de quibus neutro modo opinamur.
Quod autem est et positio problema manifestum
est: necesse est enim ex iis quae dicta sunt,
aut plures sapientibus circa positionem dubitare,
aut utroslibet sibimet, eo quod opinio quaedam admiranda
positio est. Pene autem nunc omnia dialectica
problemata positiones vocantur. Differat autem
nihil quomodolibet dictum: non enim nomen effingere
<pb n="0917C"/>
volentes divisimus sic ea, sed ut non lateant
nos, cum quaedam eorum sunt differentiae. Non oportet
autem omne problema, nec omnem positionem
considerare, sed quam dubitabit aliquis eorum, qui
ratione egent, et non poena vel sensu. Nam qui dubitant
utrum oporteat deos honorare, et parentes diligere,
an non, poena indigent; qui vero utrum nix
alba an non, sensu. Neque vero quorum propinqua
est demonstratio, neque quorum valde longe: nam
illa quidem non habent dubitationem, haec autem
magis quam secundum facultatem exercitativam.</p>
</div2>

<div2>
          <head>CAPUT X. <hi>De speciebus disserendi, dialecticaeque disputationis.</hi> </head>
<p>
            <pb n="0917D"/>Determinatis autem his, oportet dividere quot dialecticarum
disputationum sunt species. Est autem
inductio quidem haec, illa autem syllogismus. Et syllogismus
quidem quid est, dictum est prius. Inductio
vero est a singularibus ad universalia accessio,
ut si est gubernator eruditus, optimus, et auriga, et
omnis qui est eruditus in unoquoque, optimus. Est
autem inductio verisimilior, et clarior, et secundum
sensum notior, et pluribus communis; syllogismus
autem valentior, et ad contradicentes efficacior.
Ergo genera de quibus disputationes, et ex quibus,
quemadmodum ante dictum est, determinata
sint.</p>
</div2>

<div2>
          <head>CAPUT XI. <hi>De instrumentis quibus syllogismorum copiam nobis ad disserendum suppeditamus.</hi> </head>

<pb n="0918A"/>
<p>Instrumenta autem per quae abundemus syllogismis
sunt quatuor. Unum quidem, propositiones sumere.
Secundum autem, quotupliciter unumquodque
dicitur posse distinguere. Tertium, differentias invenire.
Quartum autem, similitudinis consideratio.
Sunt autem et modo quodam etiam tria horum propositiones.
Est enim unumquodque eorum propositionem
facere, ut quod eligendum est honestum, vel
delectabile, vel utile, et quod differt sensus a disciplina,
eo quod amittenti eam possibile est rursum
sumere, illum autem impossibile. Et quoniam similiter
se habet salubre ad sanitatem, et habile ad bonam
<pb n="0918B"/>
habitudinem. Est autem prima propositio ab iis quae
multipliciter dicuntur, secunda a differentiis, tertia
vero a similibus.</p>
</div2>

<div2>
          <head>CAPUT XII. <hi>De sumptione propositionum.</hi> </head>
<p>Ergo propositiones quidem eligendum quotquot
modis determinatum est in propositione, aut omnium
opiniones proponenti, aut plurium aut sapientum,
et horum vel omnium, vel plurimorum, vel notissimorum.
Aut etiam contrarias apparentibus, et
quaecunque opiniones secundum artem sunt; at oportet
protendere contrarias apparentibus probabilibus,
secundum contradictionem, quemadmodum dictum
est prius. Utile autem et facere eas in eligendo non
solum quae sunt probabiles, sed et similes eis, ut
<pb n="0918C"/>
quod contrariorum idem est sensus, nam et scientia
contrariorum est eadem. Et quod videmus suscipientes
aliquid, non emittentes, nam et in aliis sensibus
sic est, nam et audimus suscipientes aliquid, non
emittentes, et olfacimus eodem modo, similiter autem
et in aliis. Amplius: quaecunque in omnibus vel
plurimis videntur, sumendum ut principium et apparentem
positionem, nam ponunt qui non conspiciunt,
in aliquo non sic habet. Eligere autem oportet
et ex scriptis disceptationibus. Descriptiones autem
facere in unoquoque genere supponentes seorsum
(ut de bono, aut de animali, et de bono omni) incipientem
a quid est. Adnotare autem et singulorum
opiniones, ut quod Empedocles quatuor dixit elementa
corporum esse. Ponet enim aliquis quod ab
<pb n="0918D"/>
aliquo probato dictum est. Sunt autem (ut figuraliter
sit complecti) propositionum et problematum
partes tres; nam aliae sunt morales propositiones,
aliae naturales, aliae rationales. Morales quidem hujusmodi,
ut utrum oporteat parentibus magis an legibus
obedire, si dissentiant. Rationales vero, ut
utrum contrariorum eadem disciplina, an non. Naturales
autem, ut utrum mundus sit aeternus, necne.
Similiter autem et problemata. At vero quales sint
singulae earum quae dictae sunt, definitione quidem
non facile assignare est de ipsis. Est autem ea (quae
per inductionem est) assuetudine tentandum cognoscere
unamquamque earum, secundum praedicta
exempla consideranti. Ad philosophiam igitur secundum
<pb n="0919A"/>
veritatem de his negotiandum, dialectico
autem modo ad opinionem. Sumendae autem quam
maxime universales propositiones omnes, et una facienda
multae, ut quod oppositorum eadem disciplina,
deinde quod contrariorum et quod ad aliquid. Eodem
modo et ipsae rursum dividendae, quousque contingere
potest divisio, ut quod boni, et mali, et albi,
et nigri, et frigidi, et calidi; similiter autem
et in aliis. De propositionibus igitur sufficiant praedicta.</p>
</div2>

<div2>
          <head>CAPUT XIII. <hi>De multiplicis distinctione.</hi> </head>
<p>Ipsum autem quotupliciter negotiandum est, non
solum quaecunque dicuntur secundum alium modum,
sed et rationes eorum tentandum assignare, ut non
<pb n="0919B"/>
solum quod bonum alio quidem modo dicitur justitia
et fortitudo, habile autem et salubre, sed quod et
illa quidem eo quod ipsa qualia quaedam sunt, haec
autem eo quod effectiva alicujus, et non eo quod
qualia quaedam sunt; similiter autem et in aliis.
Utrum autem multipliciter, aut uno modo specie dicitur,
per haec considerandum. Primum quidem
in contrario perspiciendum si multipliciter dicitur,
sive specie, sive nomine dissonet. Quaedam
enim statim et nominibus alia sunt, ut acuto in
voce contrarium est grave, in magnitudine autem
obtusum; patet igitur quod contrarium acuto
multipliciter dicitur, si autem hoc, et acutum.
Nam secundum utrumque horum aliud erat contrarium,
non enim idem acutum erit obtuso et
<pb n="0919C"/>
gravi contrarium; utrique autem acutum contrarium.
Rursum gravi in voce quidem contrarium acutum,
magnitudine autem leve; quare multipliciter
grave dicitur, eo quod et contrarium. Similiter autem
et pulchro, ei quidem quod in animali turpe, ei vero
quod est in domo, perniciosum; quare aequivocum
pulchrum. In quibusdam autem nominibus quidem
nullo modo dissonat, specie autem manifesta in eis
statim differentia est, ut in claro et obscuro; vox
enim clara et obscura dicitur. Similiter autem et color.
Ergo nominibus quidem nihil dissonant, specie
autem manifesta in eis statim differentia est; non
enim similiter et color clarus dicitur, et vox clara.
Manifestum autem id est et per sensum, nam eorum
quae eadem sunt specie, idem sensus; at clarum quod
<pb n="0919D"/>
est in voce et in colore non eodem sensu judicamus,
sed hoc quidem visu, illud autem auditu. Similiter
autem et acutum et obtusum in humoribus et in magnitudinibus,
sed hoc quidem tactu, illud autem
gustu. Nam neque haec dissonant nominibus, neque
in seipsis, neque in contrariis, obtusum enim est
contrarium utrique. Amplius si huic quidem est aliquid
contrarium, illi autem simpliciter nihil, ut ei
quae est a potu delectationi, ea quae est a siti tristitia,
contrarium; ei autem quae est ab eo quod est
considerare quod diameter est costae incommensurabilis,
nihil. Quare multipliciter delectatio dicitur.
Et ei quidem quae est secundum mentem amare,
odire contrarium est; ei autem quae est secundum
<pb n="0920A"/>
corporalem actum, nihil; manifestum ergo quoniam
amare aequivocum. Praeterea in mediis. Si huic quidem
est aliquid medium, illi autem nihil, aut si
utrisque quidem est, non idem autem, ut clari et
obscuri; in coloribus quidem aliquid est medium,
fuscum, in voce autem nihil, aut si forte raucum,
quemadmodum quidam dicunt raucam vocem
medium esse: quare aequivocum clarum, similiter
et obscurum. Insuper si horum quidem plura
media, illorum autem unum, ut in claro et obscuro.
Nam in coloribus plura media, in voce autem unum,
raucum. Rursum in eo quod secundum contradictionem
opponitur, considerandum si multipliciter dicitur.
Nam si hoc multipliciter dicitur, et quod huic
opponitur multipliciter dicetur. Ut non videre multipliciter
<pb n="0920B"/>
dicitur, unum quidem non habere visum,
alterum autem non operari visu. Si autem hoc multipliciter
dicitur, necessarium est et videre multipliciter
dici: utrique enim non videre opponitur, ut ei
quidem quod est non habere visum, habere; illi autem
quod non est operari visu, operari. Amplius in
his quae secundum privationem et habitum dicuntur
perspiciendum. Si enim alterum multipliciter dicitur,
et reliquum ut si sensibile multipliciter dicitur:
et secundum animam et corpus, et insensibile multipliciter
dicetur et secundum animam et corpus.
Quod autem secundum privationem et habitum opponuntur
quae dicta sunt, manifestum, eo quod nata
sint utrumque sensum habere animalia, et secundum
animum et secundum corpus. Amplius autem in
<pb n="0920C"/>
casibus considerandum. Nam si juste multipliciter
dicitur, et justum multipliciter dicetur, secundum
utrumque enim justorum est justum, ut si juste dicitur
et secundum sui cognitionem judicare et ut
oportet, similiter et justum. Eodem autem modo et
si salubre multipliciter dicitur, et salubriter multipliciter
dicetur, ut si salubre dicitur hoc quidem sanitatis
effectivum, illud autem conservativum, quoddam
vero significativum, et salubriter vel effective,
vel conservative, vel significative dicetur. Similiter
autem et in aliis quando ipsum multipliciter dictum
fuerit, et casus ab eo multipliciter dicetur; et si casus,
et ipsum. Consideranda autem et genera secundum
nomen praedicationum, si eaedem sint nominibus.
Nam si non eaedem, manifestum est quoniam
<pb n="0920D"/>
aequivocum est quod dicitur, ut bonum in cibis quidem
effectivum est voluptatis, in medicina autem
effectivum sanitatis, in anima vero qualem esse, ut
castam, vel fortem, vel justam. Similiter autem et in
homine; aliquoties autem et quando ut in tempore
bonum (bonum enim dicitur in tempore), plerumque
autem quantum in mediocri (dicitur enim et mediocre
bonum); quare aequivocum bonum. Similiter autem
et candidum, in corpore quidem color, in voce
autem bene audibile. Similiter autem et acutum, non
enim similiter idem in omnibus dicitur. Nam vox
acuta quidem velox (sicut dicunt, qui secundum numeros
harmonici sunt), angulus autem acutus, qui
minor est recto, gladius vero qui est anguli acuti.
<pb n="0921A"/>
Consideranda etiam et genera eorum quae sunt sub
eodem nomine, si diversa et non subalterna sunt, ut
equus, hoc autem animal, et hoc vas. Diversa enim
quae secundum nomen est horum ratio, nam hoc
quidem animal, quid significat, illud vero vas, quale
quid. Si autem subalterna sint genera, non necessarium
diversas esse rationes, ut corvi animal, et avis
genus est; quando autem corvum, dicimus autem esse
et animal, quid dicimus eumdem esse; quare utraque
genera de eodem praedicantur. Similiter autem et
quando animal volatile bipes corvum dicimus, avem
dicimus eumdem esse, et sic ergo utraque genera de
corvo praedicantur, et ratio eorum. In non subalternis
generibus non accidit hoc; neque enim quando vas
dicimus, animal dicimus, neque quando animal vas.
<pb n="0921B"/>
Considerandum autem non solum si in proposito diversa
sunt genera, et non subalterna, sed et in contrario.
Si enim contrarium multipliciter dicitur, manifestum
quoniam et propositum. Utile autem ad
definitionem inspicere quae de composito fit, ut candidi
corporis et candidae vocis, nam sublato proprio,
eamdem rationem oportet relinqui. Hoc autem non
accidit in aequivocis, ut in iis quae nunc dicta sunt,
nam hoc quidem erit corpus habens talem colorem,
illud autem vox bene audibilis. Sublato igitur corpore,
et voce, non idem in utraque relinquitur, at
oportet si univocum esset candidum, quod in utraque
dicitur esse idem. Saepe autem et in ipsis definitionibus
latet assequens aequivocum, quapropter et in
definitione considerandum. Ut si quis significativum
<pb n="0921C"/>
vel effectivum sanitatis quod moderate se habet ad
sanitatem dicat esse, non refutandum; sed inspiciendum
quid moderate quidem secundum utrumque
dixit, ut si hoc quidem tale significat ut facere sanitatem,
illud autem tale ut significare qualis quidem
sit habitus. Adhuc si non comparabilia sunt secundum
magis, et minus, vel similiter, ut clara vox,
clara vestis, et acutus humor, et acuta vox: haec
enim neque similiter dicuntur clara vel acuta, neque
magis alterum; quare aequivocum clarum et acutum,
nam univocum omne comparabile, aut enim similiter
dicetur aut magis alterum. Quoniam autem diversorum
generum, et non subalternatim positorum
diversae species sunt et differentiae, ut animalis et
scientiae (diversae enim horum differentiae), considerandum
<pb n="0921D"/>
si quae sub eodem sunt nomine diversorum
generum, et non subalternorum diversae
differentiae sint, ut acutum vocis et magnitudinis;
differt enim vox a voce eo quod acuta sit,
similiter et magnitudo a magnitudine: quare aequivocum
acutum, diversorum enim generum, et non
subalternorum diversae differentiae sunt. Rursum si
eorumdem quae sunt sub eodem nomine diversae
differentiae sunt, ut coloris qui est in corporibus et
in melodiis. Nam ejus qui est in corporibus congregativum
et disgregativum visus, ejus vero qui in
melodiis non eaedem differentiae; quare aequivocum
color, nam eorumdem eaedem differentiae. Amplius,
quoniam species nullius est differentia, inspicere oportet
<pb n="0922A"/>
si eorum quae sub eodem sunt nomine, hoc quidem
species est, illud autem differentia, ut clarum,
quod in corpore quidem, species coloris; quod autem
in voce, differentia. Differt enim vox a voce eo quod
clara sit. De eo igitur quod multipliciter dicitur, per
haec et hujusmodi perspiciendum.</p>
</div2>

<div2>
          <head>CAPUT XIV. <hi>De differentiarum inventione, similium consideratione, et utilitatibus instrumentorum.</hi> </head>
<p>Differentias autem in ipsis generibus ad se invicem
perspiciendum, ut quo differt justitia a fortitudine,
et prudentia a temperantia: haec enim omnia ex eodem
genere sunt ex virtute. Et ex alio ad aliud, ut
in iis quae non nimium differunt, ut in quo differt
sensus a scientia; nam in iis quae multum differunt,
<pb n="0922B"/>
manifestae sunt omnino differentiae. Similitudinem
autem considerandum in iis quae sunt in diversis generibus,
ut sicut alterum ad alterum quidem, sic
aliud ad aliud, ut sicut scientia ad scibile, sic sensus
ad sensibile; et ut alterum in altero aliquo, sic aliud
in alio, ut quemadmodum visus in oculo, mens in
anima, et ut tranquillitas in mari, serenitas in aere,
utrumque enim quies. Maxime autem in iis quae multum
distant exerceri oportet, facile enim in reliquis
poterimus similia inspicere. Considerandum autem
et ea quae sub eodem sunt genere, si quid inest
omnibus idem, ut homini, et equo, et cani: nam si
inest aliquid eis idem, in eo sunt similia. Utile autem
ipsum quidem, quod quotupliciter dicitur, considerasse
<pb n="0922C"/>
ad diluciditatem; maxime autem quis sciet quid
ponatur, manifesto facto quotupliciter dicitur. Et ad
fieri secundum rem eamdem, et non ad nomen syllogismos:
si enim inmanifestum sit quotupliciter dicitur,
contingit non ad idem etiam qui respondet et
qui interrogat ferre intellectum; manifestato autem
quotupliciter dicitur, et ad quid ferens ponat, ridiculus
videbitur interrogans esse, si non ad hoc sermonem
faciat. Utile etiam, et ut non falsa ratione
decipiamur, sed decipiamus potius: nam scientes
quotupliciter dicitur, non allucinabimur, sed sciemus
si non ad idem sermonem faciat is qui interrogat, et
ipsi interrogantes poterimus apparenti ratiocinatione
fallere, nisi is qui respondet agnoscat quotupliciter
dicitur. Hoc non in omnibus semper possibile, sed
<pb n="0922D"/>
quando fuerint eorum quae multipliciter dicuntur,
alia quidem vera, alia autem falsa. Est autem proprie
non conveniens modus hic dialecticae, quare omnino
vitanda dialecticis hujusmodi ad nomen disputatio,
nisi quis aliter non possit de proposito disserere.
Differentias autem invenire utile, et ad syllogismos
de eodem, et diverso, et ad cognoscendum quid est
unumquodque. Quod autem ad syllogismos de eodem
et diverso utile, manifestum: invenientes enim differentiam
propositorum quamlibet, ostendentes erimus
quoniam non idem. Ad cognoscendum autem
quid est unumquodque, eo quod propriam substantiae
cujusque rationem, iis quae (circa unumquodque sunt)
accommodatis differentiis separare solemus. Similitudinis
<pb n="0923A"/>
autem consideratio utilis est ad inductivas
rationes, et ad syllogismos ex suppositione, et ad
assignationem definitionum. Ad inductivas quidem
rationes, eo quod circa singula in similibus inductione
universale existimamus inducere, non enim
facile est inducere ignorantes similia. Ad syllogismos
ex suppositione, eo quod probabile est quemadmodum
in uno similium se habet, sic et in reliquis.
Quare ad quodcunque eorum facultatem habebimus
disputandi, profitebimur quemadmodum in his se
habet, sic et in proposito habere. Id enim ostendentes,
et propositum ex suppositione ostendentes
erimus; supponentes enim quomodo in his se habet,
sic et in proposito se habere demonstrationem faciemus.
Ad definitionum autem assignationem, eo
<pb n="0923B"/>
quod potentes conspicere quid in unoquoque idem,
non dubitabimus ad quid oporteat genus (cum definiemus
<pb n="0924A"/>
propositum) collocare, nam communium
quod maxime in eo quod quid praedicatur genus
erit. Similiter autem et in multum distantibus utilis
ad definitiones similitudinis consideratio, ut quod
idem tranquillitas in mari, et serenitas in aere,
utrumque enim quies, et quoniam punctum in linea,
et unitas in numero, utrumque enim principium.
Quare commune in omnibus genus assignantes, arbitrabimur
non extranee definire. Pene autem et definientes
sic solent assignare, nam et unitatem
principium numeri dicunt esse; et punctum principium
lineae. Manifestum igitur quoniam ad commune
utrorumque genus collocant. Instrumenta
itaque per quae sunt syllogismi, haec sunt; loci autem
ad quos utilia sunt praedicta, ii sunt qui dicendi
<pb n="0924B"/>
sunt.</p>
</div2>
      </div1>

<div1>
        <head>LIBER SECUNDUS.</head>
<div2>
          <head>CAPUT PRIMUM. <hi>De problematis universalibus et in quibus praedicatis inesse et esse convertuntur.</hi> </head>
<pb n="0923B"/>
<p>Sunt autem problematum haec quidem universalia,
illa vero particularia: universalia quidem, ut omnis
voluptas bonum est, et nulla valuptas bonum;
particularia vero, ut aliqua voluptas bonum, et
aliqua voluptas non bonum. Sunt autem ad utraque
<pb n="0923C"/>
genera problematum communia universalia, et constructiva,
et destructiva. Ostendentes enim quod
omni inest, et quod alicui inest ostendentes erimus;
similiter autem et si quod nulli inest ostenderimus,
et quod non omni inest ostendentes erimus. Primum
ergo de universalibus destructivis dicendum,
eo quod communia sint hujusmodi ad universalia et
particularia, et quia magis positiones afferant in eo
quod inest, quam non, disputantes autem destruant.
Est autem difficillimum converti ab accidente
propriam nominationem. Nam aliquo modo et non
universaliter in solis contingit accidentibus, a definitione
enim, et proprio, et genere necessarium est
converti, ut si inest alicui animal gressibile bipes
esse, convertentem verum erit dicere, quoniam illud
<pb n="0923D"/>
animal gressibile bipes est. Similiter autem a genere,
nam si animal inest alicui, animal est. Eodem
autem modo et in proprio est; si enim alicui inest
grammatices susceptivum esse, grammatices susceptivum
erit. Nam nihil horum contingit secundum
quid inesse, vel non esse, sed simpliciter vel inesse,
vel non inesse. In accidentibus autem nihil prohibet
secundum quid inesse, ut albedinem, vel justitiam.
Quare non sufficit ostendere quoniam inest albedo,
vel justitia, ad ostendendum quod albus, vel
justus est, nam habet dubitationem, quoniam
secundum quid albus, vel justus est: quapropter
non necessarium est in accidentibus converti. Determinare
autem oportet et peccata quae sunt in
problematibus, nam sunt duo, vel in eo quod falsum
<pb n="0924B"/>
dicunt, vel in eo quod transgrediuntur positam locutionem.
Falsum etenim dicentes, et qui quod non
inest inesse alicui dicunt, peccant, et qui extraneis
nominibus res appellant (ut Platanum hominem),
transgrediuntur positam nominationem.</p>
</div2>

<div2>
          <head>CAPUT II. <hi>Loci problematum quod quidquam insit vel non insit.</hi> </head>
<p>Unus autem locus est inspicere si quid secundum
<pb n="0924C"/>
aliquem alium modum inest, ut accidens assignavit.
Peccatur autem maxime id circa genera, ut si quis
albo dicat accidere colorem esse, non enim albo
colorem esse accidit, sed genus ejus color est.
Contingit autem et secundum nominationem determinare
eum qui ponit, ut quod accidit justitiae virtutem
esse. Saepe autem et cum non determinet,
manifestum quod genus ut accidens assignavit, ut
si quis albedinem colorari dixerit, vel ambulationem
moveri. A nullo enim genere denominative praedicatio
de specie dicitur, sed omnia univoce genera
de speciebus praedicantur, nam et nomen et rationem
generum suscipiunt species; qui igitur coloratum
dixit album, neque genus assignavit, quoniam
denominative dixit, neque ut proprium vel ut definitionem,
<pb n="0924D"/>
nam definitio et proprium nulli alii inest:
sunt autem colorata et pleraque aliorum, ut lignum,
lapis, homo, equus. Manifestum igitur quoniam ut
accidens assignavit. Alius locus est inspicere ea
quibus inesse aut omnibus aut nulli dictum est,
et considerare secundum species, et non in infinitis.
Nam transitu magis et in paucioribus consideratio,
oportet autem considerare et incipere a primis,
deinde consequenter usque ad individua, ut si oppositorum
eamdem disciplinam quis dixerit esse,
perspiciendum si eorum quae sunt ad aliquid, et
contrariorum, et quae secundum privationem et habitum
et quae secundum contradictionem dicuntur,
eadem fit disciplina et si in his nondum manifestum
est, rursum ea dividendum usque ad individua, ut
<pb n="0925A"/>
si justi vel injusti, vel dupli vel dimidii, vel coecitatis
vel visus, vel esse vel non esse. Nam si in
aliquo ostendatur quod non eadem, interimentes erimus
problema, similiter autem et si nulli inest. Iste
autem locus convertitur ad construendum et destruendum.
Si enim in omnibus videatur cum divisionem
proferimus, nihil in pluribus, postulandum est autem
universaliter ponere, aut instantiam ferre in aliquo
non sic esse; nam si neutrum horum faciat, absurdus
apparebit, qui non ponet. Alius est, definitiones
facere accidentis, et ejus cui accidit, aut
utriusque de utroque, aut alterius, deinde considerare
si quid non verum in definitionibus perinde ac
verum sumptum sit. Ut si est Deum injustitiam
facere, quid injustitiam facere. Si enim nocere
<pb n="0925B"/>
sponte, manifestum quoniam non est Deum injustitiam
facere, non enim contingit nocere Deum; et si
invidus sit studiosus, quis invidus, et quae invidia.
Nam si invidia est tristitia in apparenti prosperitate
alicujus proborum, manifestum est quod studiosus
non est invidus, pravus enim esset; et si indignans
invidus, quis uterque eorum: sic enim manifestum
erit utrum verum an falsum sit, quod dictum est, ut
si invidus quidem sit qui tristatur in bonorum prosperitatibus,
indignans autem qui in malorum prosperitatibus
tristatur, manifestum quod non erit invidus
indignans. Sumere autem et pro iis (quae in definitionibus
sunt) nominibus definitiones, et non
desistere donec ad notum deventum sit; nam saepe
cum tota quidem definitio assignata sit, non manifestum
<pb n="0925C"/>
est quod quaeritur, pro aliquo autem eorum
(quae in definitione sunt) nominum definitione dicta,
manifestum fit. Amplius, problema propositionem sibi
facientem instare. Nam instantia erit argumentum
ad positionem. Est autem locus hic pene idem ei
quo considerare quibus inesse, vel omnibus, vel nulli
dictum est, differt autem modo. Amplius, determinare
quae oportet dicere ut plures, et quae non. Utile
enim et ad construendum, et ad destruendum, ut
quod nominationibus quidem res nuncupandum ut
plures, quae autem sunt, taliane, an non talia, non
amplius attendendum ad plures: ut salubre quidem
dicendum effectivum sanitatis, ceu plures dicunt.
Utrum autem propositum effectivum sit sanitatis, an
non, non amplius ut plures dicendum, sed ut medicus.
<pb n="0925D"/>
Amplius, si multipliciter dicatur, positum autem
sit quoniam inest, aut quoniam non inest, alterum
monstrare eorum quae multipliciter dicuntur, si non
utraque contingat. Utendum autem in iis quae latent,
nam si non lateat multipliciter dictum instabit, quoniam
non monstratum est id quod ipse dubitabat,
sed alterum. Hic autem locus convertitur et ad
construendum et ad destruendum, nam construere
volentes ostendemus quoniam alterum inest, si non
ambo poterimus: destruentes autem quoniam non
inest alterum ostendemus, si ambo non poterimus:
verumtamen destruenti quidem nihil oportet ex concessione
disputare, neque si omni, neque si nulli
dictum sit inesse; nam si ostenderimus quoniam non
<pb n="0926A"/>
inest quodcunque id sit, interimentes erimus omni
inesse; similiter autem et si ostenderimus inesse,
interimemus nulli inesse. Construentibus autem praeconfitendum
quod cuivis inest omni inest, si verisimile
sit postulatum. Non sufficit enim, ad ostendendum
quod omni inest, in uno disputasse, ut si
hominis anima immortalis est, propter hoc anima
omnis immortalis; quare praeconfitendum quod si
quaecunque anima immortalis, omnis immortalis.
Hoc autem non semper faciendum, sed quando non
facile possumus communem in omnibus unam rationem
dicere, quemadmodum geometer, quod triangulus
duobus rectis aequos habet tres angulos. Si
autem non lateat quod multipliciter dicitur divisum,
quotupliciter dicitur et interimendum et construendum.
<pb n="0926B"/>
Ut si dicens est utile, aut honestum, tentandum
ambo construere, vel interimere de proposito,
ut quod honestum et quod utile, vel quod neque
honestum neque utile. Si autem non contingat
utraque, alterum ostendendum, adnotato quod hoc
quidem est, illud autem non, eadem autem ratio,
etiam si plura sint in quae dividitur. Rursum quaecunque
non secundum aequivocationem dicuntur
multipliciter, sed alio modo. Ut disciplina una plurium,
aut ut finis, aut ut ejus quod ad finem, ut medicina
ejus quod sanitatem facit, ut quod cibat, aut
ut amborum finium velut contrariorum eadem disciplina
(nihil enim magis finis alterum altero) aut ut
ejus quod per se est, et ejus quod per accidens. Ut
per se quidem quod triangulus duobus rectis aequales
<pb n="0926C"/>
habet tres angulos, per accidens autem quod aequilaterus,
quoniam enim accidit triangulo aequilaterum
triangulum esse, per hoc cognoscimus quod
duobus rectis aequales habet. Si ergo nullo modo
contingit eadem esse plurium disciplinam, manifestum
quoniam omnino non contingit esse, aut si
aliquo modo contingit, manifestum quod contingit.
Dividere autem quotupliciter, utile, ut si voluerimus
construere: talia praestatuenda sunt quaecunque contingunt,
et dividendum in ea tantum quaecunque
utilia sunt ad construendum. Si autem destruere
quaecunque non contingunt, reliqua vero omittenda.
Id autem faciendum in iis cum latuerit quotupliciter
dicuntur, et esse hoc quidem hujus aut non esse ex
eisdem locis astruendum, ut disciplinam, hujus quidem
<pb n="0926D"/>
aut ut finis, aut ut eorum quae sunt ad finem,
aut ut eorum quae sunt secundum accidens, vel rursum
non esse aliquid secundum aliquem dictorum
modorum, eadem autem ratio, et in desiderio, et quaecunque
alia dicuntur plurium. Est enim desiderium
hujus aut ut finis, ut sanitatis, aut ut eorum quae sunt
ad finem, ut medicinae conficiendae, aut ut eorum quae
sunt secundum accidens, ut in vino amicum dulce,
non quia vinum, sed quia dulce est, nam per se
dulce desiderat, vinum autem per accidens; si enim
austerum fit, non amplius desiderat, per accidens
ergo desiderabat. Utilis autem locus hic et in iis
quae sunt ad aliquid, pene enim talia ea quae ad aliquid
sunt. Amplius, transferre ad evidentius nomen.
<pb n="0927A"/>
Ut pro exacto in opinione clarum, et pro curiositate
cupiditas superfluarum rerum, evidentiori enim facto
quod dictum est, bene argumentabilis est positio.
Est autem hic locus ad utrumque communis, ad construendum
et ad destruendum. Ad ostendendum autem
contraria circa idem inesse, considerandum in
genere. Ut si volumus ostendere quod est circa sensum
rectitudo et peccatum, sentire quidem judicare
est; judicare autem est recte et non recte, et circa
sensum erit rectitudo et peccatum. Nunc ergo ex
genere circa speciem demonstratio fit, nam judicare
est genus sentire; qui namque sentit, aliquo modo
judicat. Rursum ex specie generi: quaecunque enim
speciei insunt, et generi. Ut si disciplina prava est,
et studiosa, et dispositio prava, et studiosa, nam
<pb n="0927B"/>
dispositio disciplinae genus. Primus autem locus falsus
est ad construendum, secundus autem verus; non
enim necessarium quaecunque generi insunt, et speciei
inesse, nam animal est volatile et quadrupes, homo
autem non. Quaecunque vero speciei insunt, necessario
et generi: si enim homo studiosus, et animal
studiosum est. Ad destruendum autem et primus
quidem verus, secundus autem falsus, quaecunque
enim generi non insunt, neque speciei, quaecunque
vero speciei non insunt, non necesse est generi non
inesse. Quoniam autem necessarium de quibus genus
praedicatur, et specierum aliquam praedicari, et
quaecunque habent genus, vel denominative dicuntur
a genere, et specierum aliquam habere necesse est,
vel denominative ab aliqua specierum dici. Ut si de
<pb n="0927C"/>
aliquo disciplina praedicatur, et grammatica, vel
musica, vel aliqua disciplinarum aliarum praedicabitur,
et si aliquis habet disciplinam, vel denominative
a disciplina dicitur, et grammaticam habebit,
aut musicam, aut aliquam aliarum disciplinarum,
vel denominative ab aliqua earum dicetur, ut grammaticus,
vel musicus; si igitur aliquid dictum a genere
quoquo modo ut animam moveri, considerandum
est secundum aliquam specierum motus
contingit animam moveri, ut augeri, vel minui,
vel corrumpi, vel generari, aut quaecunque
aliae motus species sunt: nam si secundum
nullam, manifestum est quod non movetur.
Hic autem locus communis ad utrumque, et ad construendum,
et ad destruendum; si enim secundum
<pb n="0927D"/>
aliquam speciem movetur, perspicuum est quoniam
movetur, et si secundum nullam specierum movetur,
manifestum quod non movetur. Cum autem facultas
non adsit argumentationis ad positionem, intendendum
ex definitionibus aut quae sunt propositae
rei, vel quae videantur, et si non ab una, etiam a
pluribus. Facile enim definientibus argumentari erit,
nam ad definitiones facilis argumentatio. Considerandum
autem in proposito, quoniam existente necesse
est positum esse, aut quid est ex necessitate,
si propositum est. Construere quidem volenti quo
existente propositum erit ex necessitate, nam si illud
ostendatur esse, et propositum ostensum erit, destruere
autem volenti quid est si propositum est,
<pb n="0928A"/>
nam si ostenderimus consequens propositum non
esse, interimentes erimus propositum. Amplius, ad
tempus inspiciendum si alicubi dissonat. Ut si quod
nutritur dixerit quis ex necessitate augeri; nutriuntur
enim semper animalia, augentur autem non semper.
Similiter autem et si scire dixerit quis reminisci,
hoc enim praeteriti temporis est, illud autem
praesentis, et futuri; scire enim dicimur praesentia,
et futura, ut quoniam erit solis defectus, reminisci
autem non contingit aliud quam praeteritum. Amplius,
sophisticus modus ducere ad id ad quod plurimum
habemus argumentorum facultatem. Hoc autem
erit quandoque quidem necessarium, quandoque
autem apparens necessarium, quandoque autem neque
apparens neque necessarium, necessarium quidem,
<pb n="0928B"/>
quando negante eo qui respondet aliquid utilium
ad positionem, ad illud rationes facit, contingit
autem id talium esse ad quae copiosam argumentorum
facultatem habemus. Similiter autem et quando
inductionem ad aliquid per positum faciens, interimere
conatur, hoc enim interempto, et propositum
interimitur. Apparens autem necessarium est, quando
videtur quidem utile et accommodum positioni, non
est autem ad id ad quod fiunt disputationes, sive
negante eo qui disputationem sustinet, sive ab inductione
probabili, per positionem ad idem factam,
interimere conetur idipsum; reliquum vero quando
nec necessarium est nec apparens ad id ad quod
fiunt disputationes, et sine causa accidit redarguere
respondentem. Oportet autem devitare postremum
<pb n="0928C"/>
dictorum modum, omnino enim semotus et extraneus
videtur esse a dialectica. Quare oportet et respondentem
non graviter ferre, sed ponendo quae
non utilia sunt ad positionem significare quaecunque
non videntur: ponit tamen, nam magis perplexos
esse ut plurimum contingit eos qui interrogant,
quando omnia hujusmodi ab eis posita fuerint, si
non concludunt. Amplius, omnis qui dixit unumquodvis,
quodam modo multa dixit, eo quod plura
unicuique ex necessitate consequentia sunt (ut qui
hominem dixit esse, et quod animal est dixit, et
quod animatum, et quod bipes, et quod mentis, et
disciplinae susceptivum); quare quovis uno consequentium
interempto, interimitur et quod in principio
est, cavere autem oportet in hujusmodi difficilioris
<pb n="0928D"/>
assumptionem facere: nam quandoque facile
est consequens interimere, quandoque id ipsum
propositum. Quibuscunque autem necesse est alterum
tantum inesse, vel non inesse, ut homini aegritudinem,
vel sanitatem, si ad alterum facile poterimus
disputare quod inest, vel non inest, et ad reliquum
facile poterimus. Hoc autem convertitur ad
utrumque. Ostendentes enim quod inest alterum,
quod non inest reliquum ostendentes erimus; si autem
quod non inest ostendamus, reliquum inesse
ostendentes erimus; manifestum igitur quod ad
utrumque utilis hic locus est. Amplius argumentari
transferendo nomen in orationem, cum longe magis
consentaneum visum fuerit transsumere quam ut ponitur
<pb n="0929A"/>
nomen. Ut magnanimum non fortem (ut ponitur),
sed magnum animum habentem, quemadmodum
fidentem, bona sperantem. Similiter autem et ingeniosum,
cujus fuerit genius studiosus. Quemadmodum
Xenocrates inquit ingeniosum eum esse qui
animam sortitus est studiosam, ipsam enim unicuique
esse genium. Quoniam autem rerum aliae quidem
sunt ex necessitate, aliae autem ut in pluribus, aliae
vero utrumlibet, si quod ex necessitate est, ut in
pluribus ponatur, aut quod ut in pluribus, ex necessitate,
aut ipsum aut contrarium ei quod est ut in pluribus
semper dat locum argumentationis. Nam si quod
ex necessitate est ut in pluribus ponatur, manifestum
quoniam non omni dicit inesse, cum insit omni;
quare peccavit, sive quod ut in pluribus dicitur
ex necessitate dixit, omni dixit inesse, cum non insit
<pb n="0929B"/>
omni: similiter autem et si contrarium ei quod
in pluribus est ex necessitate dixit, semper enim
in paucioribus dicitur contrarium ei quod est ut in
pluribus, ut si ut in pluribus pravi homines, boni
in paucioribus; quare multo magis peccavit, si bonos
ex necessitate dixit esse: similiter autem et si
quod utrumlibet est ex necessitate dixit, vel ut in pluribus,
neque enim ex necessitate utrumlibet, neque
ut in pluribus; contingit autem et si non determinans
dixerit utrum ut in pluribus, an ex necessitate
dixit, si autem res ut in pluribus, disputare ut ex
necessitate is dixerit. Ut si pravos exhaereditandos
dixit esse, non determinans, tanquam ex necessitate
is dixerit, disputare. Amplius, et si idem sibi accidens
<pb n="0929C"/>
posuerit ut alterum, eo quod alterum sit nomen.
Quemadmodum Prodicus dividebat voluptates
in gaudium, et jucunditatem, et laetitiam, haec enim
omnia ejusdem (id est voluptatis) nomina sunt; si
ergo aliquis gaudere ei quod est laetari ponat accidere,
idem utique sibi ipsi dicet accidere.</p>
</div2>

<div2>
          <head>CAPUT III. <hi>De eisdem terminandis problematis loci alii.</hi> </head>
<p>Quoniam autem contraria connectuntur quidem
sibi invicem sex modis, contrarietatem autem faciunt
quadrupliciter complexa, oportet accipere contraria
quocunque modo utile fuerit et destruenti et construenti.
Quod autem sex modis complectuntur,
manifestum: nam aut utrumque contrariorum utrique
contrariorum connectitur, hoc autem dupliciter,
<pb n="0929D"/>
ut amicis benefacere et inimicis male, vel econverso
amicis male et inimicis bene: aut quando utraque
de uno, dupliciter autem et hoc, ut amicis benefacere
et amicis male, vel inimicis benefacere et inimicis
male: aut unum de utrisque, et hoc quoque
dupliciter, ut amicis bene et inimicis bene, vel
amicis male et inimicis male. Primae autem duae
dictae complexiones non faciunt contrarietatem, nam
id quod est amicis benefacere ei quod est inimicis
malefacere non est contrarium, utraque enim eligenda
sunt et ejusdem moris; neque quod id est amicis
male ei quod est inimicis bene, nam et haec utraque
fugienda et ejusdem moris. Non videtur autem
fugiendum fugiendo contrarium esse, nisi hoc quidem
<pb n="0930A"/>
secundum superabundantiam. Illud autem secundum
defectum dictum sit. Nam superabundantia fugiendorum
videtur esse, similiter autem et defectus. Reliqua
vero quatuor omnia faciunt contrarietatem,
nam id quod est amicis benefacere, ei quod est amicis
male contrarium, nam a contrario more sunt,
et illud quidem eligendum, hoc autem spernendum
Similiter autem et in aliis. Nam in unaquaque conjugatione
unum eligendum et alterum fugiendum,
illud quidem boni moris, hoc autem pravi. Manifestum
igitur ex iis quae dicta sunt quod eidem plura
contraria accidunt fieri, nam ei quod est amicis
benefacere, id quod est inimicis benefacere, et id
quod est amicis male, contrarium est.</p>
<p>Similiter autem et aliorum singulis quibusque eodem
<pb n="0930B"/>
modo considerantibus duo contraria apparebunt,
accipere igitur contrariorum quodcunque erit
ad positionem utile. Amplius si est aliquid contrarium
accidenti, considerandum est si inest ei cui
dictum est accidens inesse. Nam si hoc inest, illud
non erit, impossibile enim simul contraria eidem
inesse. Aut si quid tale dictum est de aliquo, quod
cum sit necesse est contraria inesse, ut si ideas in
nobis quis dixerit esse. Nam et moveri et quiescere
easdem accidet, et etiam sensibiles et insensibiles
esse. Nam videntur ideae quiescere, immobiles et
intelligibiles esse iis qui ponunt ideas esse. Attamen
cum sint in nobis, impossibile es immobiles esse.
Nam motis nobis, necessarium est et quae in nobis
sunt omnia simul moveri. Manifestum autem quoniam
<pb n="0930C"/>
et sensibiles, si in nobis sunt, nam per sensum qui
circa visum est eam quae in unoquoque est formam
cognoscimus. Rursum si positum est accidens cui
est aliquid contrarium, considerandum si et contrarii
susceptivum quod et accidentis est. Nam idem contrariorum
susceptivum, ut si odium haerere irae quis
dixerit, erit odium in furoris specie, illic enim ira;
inspiciendum igitur si et contrarium in furoris specie,
an in concupiscentia, nam si non, sed in concupiscibili
est, non cohaeret odium irae. Similiter autem et
si concupiscibile, ignorare dixerit, nam erit et disciplinae
susceptivum, siquidem et ignorantiae; quod
quidem non videtur, concupiscibile susceptivum
esse disciplinae. Destruenti ergo quemadmodum
dictum est utendum, astruenti vero quod inest quidem
<pb n="0930D"/>
accidens non utilis locus, quod autem contingit
inesse utilis. Ostendentes enim quod non susceptivum
est contrarii, ostendentes erimus quod neque
inest accidens, neque contingit inesse. Si autem
ostenderimus quod inest contrarium, aut quod susceptivum
est contrarii, nondum ostendentes erimus
quod et accidens inest, sed quod contingit inesse in
tantum solum ostensum erit. Quoniam autem oppositiones
sunt quatuor, considerandum ex contradictionibus,
econverso ex consequentia, et interimenti et construenti.
Sumere autem est ex inductione, ut si homo
animal, non animal non homo; similiter autem et in
aliis. Hic enim econverso consequentia, nam hominem
animal sequitur, non hominem autem, non animal
<pb n="0931A"/>
nequaquam; sed econverso, non animal, non homo.
In omnibus igitur tale est existimandum, ut si bonum,
suave, et non suave, non bonum; si autem non hoc,
nec illud, similiter autem et si non suave, non bonum,
bonum suave. Manifestum igitur quod utrumque
convertitur, quae secundum contradictionem est
consequentia econverso facta. In contrariis autem
considerandum si contrarium contrarium sequatur,
an contra seipsa consequentia, an econverso, et
interimenti et construenti. Sumere autem et talia est
ex inductione quantum utile est, contra ipsum consequentia
est, ut in fortitudine et timiditate; nam
illam quidem sequitur virtus, hanc autem vitium, et
illam quidem sequitur eligendum, hanc autem fugiendum:
igitur contra seipsa et horum consequentia,
contrarium enim eligendum fugiendo, similiter autem
<pb n="0931B"/>
et in aliis. Econverso autem consequentia, ut
bonam quidem habitudinem sanitas sequitur, malam
autem habitudinem aegritudo nequaquam, sed aegritudinem
mala habitudo, manifestum igitur quoniam
econverso in his consequentia fit. Raro autem econverso
accidit in contrariis, sed in pluribus in seipsa
consequentia; si ergo neque contra seipsa contrarium
sequitur contrarium, neque econverso, manifestum
quoniam neque eorum quae dicta sunt alterum
sequitur alterum, si autem in contrariis, et in iis
quae dicta sunt necesse alterum sequi alterum. Similiter
autem contrariis, et in privationibus, et habitibus
respiciendum. Verumtamen non est in privationibus
econverso, sed contra seipsa consequentiam
necessarium est semper fieri, veluti visum sequi sensum,
<pb n="0931C"/>
caecitatem autem insensibilitatem; opponitur
enim sensus insensibilitati, ut habitus et privatio,
nam illud horum quidem habitus, hoc autem privatio
est. Similiter autem habitui et privationi, et in
iis quae sunt ad aliquid, utendum, contra seipsa enim,
et horum consequentia, ut si triplum multiplum, et
subtriplum submultiplum dicitur: dicitur enim triplum
quidem ad subtriplum, multiplum autem ad
submultiplum. Rursus, si scientia opinio, et scibile
opinabile, et si visus sensus, et visibile sensibile.
Instantia, quod non necesse est in iis quae sunt ad
aliquid consequentiam fieri quemadmodum dictum est,
nam sensibile scibile est, sensus autem non est scientia.
Non tamen vera instantia videtur esse, multi
enim non dicunt sensibilium esse scientiam. Insuper
<pb n="0931D"/>
autem ad contrarium non minus utile quod dictum
est, ut quod sensibile non est scibile, neque enim
sensus scientia. Rursus in conjugatis et in casibus,
et interimenti et construenti. Dicuntur autem conjugata
hujusmodi, ut justa, et justus justitiae, et fortia,
et fortis fortitudini. Similiter autem effectiva et conservativa,
conjugata illi cujus sunt effectiva et conservativa,
ut sanativa sanitatis, habituativa habitudinis,
eodem autem modo et in aliis: conjugata igitur
talia solent dici. Casus autem, ut juste, et fortiter,
et sanative, habitative, et quaecunque eodem modo
dicuntur. Videntur autem et quae sunt secundum
casus, conjugata esse, ut juste justitiae, et fortiter
fortitudini. Conjugata autem dicuntur secundum
<pb n="0932A"/>
eamdem conjugationem omnia, ut justitia, justus,
justum, juste; manifestum igitur quoniam uno quovis
ostenso eorum quae secundum eamdem conjugationem
dicuntur, ut bono, vel laudabili, et reliqua
omnia ostensa sunt, ut si justitia est laudabilium, et
juste, justus, justum laudabilium; dicetur autem juste
et laudabiliter secundum eumdem casum (nam a
laudabili) quemadmodum juste a justitia. Considerandum
autem non solum in eo quod dictum est, sed
et in contrario contrarium. Ut quod bonum non ex
necessitate suave, neque enim malum triste, ut si hoc
et illud, et si justitia scientia, et injustitia ignorantia,
et si quod juste est, scienter et experienter est, quod
injuste est, ignoranter et experienter est, si autem
haec non nec illa, velut in hoc quod nunc dictum,
<pb n="0932B"/>
nam magis utique apparebit, quod injuste experienter
quam inexperienter. Hic autem locus dictus est
prius in contrariorum consequentiis, nihil enim aliud
nunc ostendimus quam contrarium sequi contrarium.
Amplius in generationibus, et corruptionibus, et effectivis,
et corruptivis, et interimenti, et astruenti.
Quorum enim generationes bonae sunt, et ipsa bona
sunt, et si ipsa bona sunt, et generationes bonae; si
autem generationes malae, et ipsa mala. In corruptionibus
autem econtrario, nam si corruptiones bonae,
ipsa mala; si autem corruptiones malae, ipsa sunt
bona. Eadem ratio et in effectivis, et corruptivis:
quorum enim effectiva bona, et ipsa bona; quorum
vero corruptiva bona, ipsa mala.
</p>
        </div2>

<div2>
          <head>CAPUT IV. <hi>Ex similibus, appositione, magis, minus, simpliciter, et secundum quid loci.</hi> </head>

<pb n="0932C"/>
<p>Rursum in similibus si similiter se habent. Ut si
disciplina una plurium, et opinio, et si visum habere
est videre, et auditum habere et audire, similiter
autem et in aliis, et in his quae sunt, et in iis quae
videntur. Utilis autem hic locus ad utrumque, nam
si in aliquo similium sic se habet, et in aliis similibus,
si autem in aliquo non, nec in aliis similibus.
Considerandum autem et in uno, et in pluribus si
similiter se habet. Aliquoties enim dissonat, ut si
scire est cogitare, et multa scire est multa cogitare,
hoc autem non verum. Contingit enim plura scire,
cogitare autem non; si autem non hoc, nec illud
quod in uno quod scire est cogitare. Amplius, ex
<pb n="0932D"/>
magis et minus. Sunt autem ejus quod est magis loci
quatuor. Unus quidem si magis sequitur magis, ut
si voluptas bonum, et magis voluptas, magis bonum;
et si injuriam facere malum, et magis injuriam facere,
magis malum. Utilis autem ad utrumque hic
locus, nam si sequatur ad subjecti incrementum,
accidentis incrementum, quemadmodum dictum est,
manifestum quod accidit; si autem non sequatur, non
accidit, hoc autem inductione sumendum. Alius, uno
de duobus dicto, si cui magis videtur inesse non
inest, nec cui minus, et si cui minus videtur inesse
inest, et cui magis. Rursum, duobus de uno dictis, si
quod magis videtur alii inesse non inest, neque quod
minus, aut si quod minus videtur inesse inest, et quod
<pb n="0933A"/>
magis. Amplius, duobus de duobus dictis, si quod alteri
magis videtur inesse non inest, nec reliquum reliquo,
aut si quod minus videtur alteri inesse inest,
et reliquum reliquo. Amplius, ex eo quod similiter
inest, vel videtur inesse tripliciter, quemadmodum
in eo quod magis, ut in posterioribus tribus dictis locis
dicebatur. Sive enim unum quoddam duobus similiter
inest, aut videtur inesse, si alteri non insit,
nec alteri; si autem alteri inest, et reliquo. Sive duo
eidem similiter, si alterum non insit, nec reliquum;
si autem alterum, et reliquum. Eodem autem modo
et si duobus duo similiter insunt, nam si alterum
alteri non inest, nec reliquum reliquo; si autem inest
alterum alteri, et reliquum reliquo. Ex eo igitur quod
est magis et minus, et quod est similiter, tot modis
<pb n="0933B"/>
contingit argumentari. Amplius autem ex appositione,
si alterum ad alterum appositum faciat bonum, vel
album, cum non fuerit prius album, vel bonum, quod
appositum est erit album, vel bonum, quale revera et
totum facit. Amplius autem si id ad quod est appositum
aliquid facit magis tale quale erat, et ipsum
erit ejusmodi, similiter autem et in aliis. Utilis autem
non in omnibus hic locus, sed in quibus ipsius
magis crementum accidit fieri. Iste vero locus non
convertitur ad destruendum, nam si non facit quod
appositum est, bonum, nondum manifestum, si ipsum
non bonum. Nam bonum malo appositum, non ex
necessitate bonum totum facit, nec album nigro, nec
dulce amaro. Rursum, si quid magis et minus dicitur,
et simpliciter inest. Quod enim bonum vel album non
<pb n="0933C"/>
est, neque magis et minus bonum vel album dicetur;
nam malum de nullo magis, vel minus bonum, sed
magis malum vel minus dicetur. Non convertitur autem
hic locus ad destruendum, multa enim eorum
<pb n="0934A"/>
quae non dicuntur magis, simpliciter insunt; nam
homo non dicitur magis et minus, sed non propter
hoc non est homo. Eodem autem modo considerandum
et in iis quae secundum quid, et quando, et ubi.
Nam si secundum quid contingit, et simpliciter contingit,
similiter autem et quando, et ubi: nam quod
simpliciter est impossibile, neque secundum quid,
neque secundum ubi, neque secundum quando contingit.
Instantia, quoniam secundum quid quidem
sunt natura studiosi (ut liberales, vel casti), simpliciter
autem non sunt natura studiosi, nam nullius
natura prudens. Similiter autem et quando contingit
corruptibilium aliquid non corrumpi, simpliciter
autem non contingit non corrumpi. Eodem autem
modo et ubi expedit quidem tali observantia victus
<pb n="0934B"/>
uti, ut in morbosis locis, simpliciter autem non expedit
adhuc autem, alicubi quidem unum tantum
possibile est esse, simpliciter autem non possibile
unum tantum esse. Eodem autem modo et alicubi
bonum est quidem patrem significare, ut in Tribalis,
simpliciter autem non bonum. An in hoc quidem non
ubi significat, sed quibusdam, nihil enim refert ubicunque
sint, ubique enim erit eis bonum in Tribalis.
Rursus quidem expedit medicari, ut quando aegrotat,
simpliciter autem non. An neque hoc quando significat,
sed in eo quod afficitur aliquo modo, nihil enim
refert quandocunque, dummodo sic affectus sit. Simpliciter
autem est quod nullo addito dicis quod bonum
est, aut contrarium, ut patrem sacrificare non dicis
bonum esse, sed quibusdam bonum esse; non ergo
<pb n="0934C"/>
simpliciter bonum, sed deos honorare bonum dicis
nihil addens, simpliciter enim bonum est. Quare
quod nullo addito videtur esse honestum, vel turpe,
vel aliquid talium, simpliciter dicetur.</p>
</div2>
      </div1>

<div1>
        <head>LIBER TERTIUS.</head>
<div2>
          <head>CAPUT PRIMUM. <hi>De meliorum eligibiliorumque problematumque locis.</hi> </head>
<pb n="0933C"/>
<p>Utrum autem eligibilius aut melius duorum pluriumve
ex his perspiciendum. Primum autem determinetur
quod considerationem facimus non de plurimum
<pb n="0933D"/>
distantibus, et magnam ad invicem differentiam
habentibus (nullus enim dubitat utrum felicitas,
an divitiae expetibiliores), sed de iis quae propinqua
sunt, et de quibus dubitamus utro oporteat apponere
magis eo quod nullam videmus alterius ad alterum
praeeminentiam? Manifestum igitur in his quod ostensa
una praeeminentia, vel pluribus, constituetur
intelligentia, quod id eligibilius est quod eorum est
praeeminens. Primum igitur quod diuturnius stabiliusve,
eligibilius eo quod minus hujusmodi. Et quod
magis eligit prudens, vel bonus vir, vel lex recta, vel
studiosi circa singula delecti quatenus tales sunt, vel
in unoquoque genere periti, vel quaecunque plures,
vel omnes (ut in medicina vel aedificatoria, quae plures
medicorum vel omnes) vel quaecunque omnino
<pb n="0934C"/>
plures, vel omnes, vel omnia, ut bonum. Omnia enim
bonum appetunt. Oportet autem ducere ad id quod
fuerit utile, quod dicendum est. Est autem simpliciter
quidem melius, ac eligibilius, quod secundum
meliorem disciplinam, alicui autem quod secundum
propriam. Deinde quod idipsum quod est (eo quod
<pb n="0934D"/>
non) in genere est, ut justitia justo. Nam illa quidem
in genere bono, hoc autem non, et illa idipsum quod
est bonum est, hoc autem non. Nam nihil dicitur
idipsum quod genus est, quod non est in genere. Ut
albus homo non est id quod color. Similiter autem et
in aliis. Et quod propter se eligendum, eo eligendo
quod propter aliud eligibilius. Ut sanum esse quam
exercitari; illud enim propter se eligendum, hoc autem
propter aliud. Et quod per se, eo quod per accidens.
Ut amicos justos esse, eo quod inimicos; illud
enim per se eligendum, hoc autem per accidens eligimus.
Nam inimicos justos esse secundum accidens
eligimus, ut nihil nobis noceant. Est autem hoc idem
ei quod ante hoc; differt autem modo, nam amicos
quidem justos esse propter se eligimus, et si nihil
<pb n="0935A"/>
nobis debeat fore, quamvis apud Indos sint, inimicos
autem propter alterum, ut nihil nobis noceant. Et
quod causa boni per se, eo quod per accidens causa.
Quemadmodum virtus, fortuna; nam illa quidem per
se, haec autem per accidens est causa bonorum, et si
quid aliud hujusmodi. Similiter autem et in contrario.
Nam quod per se est causa mali, fugibilius est eo
quod per accidens, ut vitium quam fortuna, nam illud
quidem per se malum, fortuna autem per accidens.
Et quod simpliciter bonum, eo quod alicui eligibilius:
ut sanum fieri, quam incidi. Nam hoc quidem
simpliciter bonum, illud autem alicui indigentium
incisione. Et quod natura est, eo quod non natura:
ut justitia justo, illud enim natura, hoc autem acquisitivum.
Et quod meliori et honorabiliori inest,
<pb n="0935B"/>
eligibilius, ut Deo quam homini, animae quam corpori.
Et quod melioris proprium, melius quam quod
pejoris: ut quod Dei, quam quod hominis, nam secundum
communia utrisque, nihil differunt ab invicem,
propriis autem alterum alteri differentiis supereminet.
Et quod in melioribus, vel prioribus, vel
honorabilioribus, est melius: ut sanitas robore et
pulchritudine, nam illa quidem in humidis et siccis,
et (ut simpliciter dicatur) ex quibus prius constitutum
est animal. Haec vero in posterioribus, nam robur
in nervis et ossibus, pulchritudo autem membrorum
quaedam commensuratio videtur esse. Et
finis iis quae sunt ad finem eligibilior videtur esse.
Et duorum, quod propinquius est fini. Et omnino
quod ad vitae finem expetibilius quam quod ad aliud
<pb n="0935C"/>
aliquid, ut quod ad felicitatem contendit quam quod
ad prudentiam, nam quod ad felicitatem contendit,
eligibilius. Et possibile impossibili. Amplius, cum
duo sint effectiva cujus finis melior, et ipsum melius.
Cum autem sit effectivum, et finis ex proportione,
quando pluri superat finis finem, quam ille proprium
effectivum: ut felicitas pluri superat sanitatem quam
sanitas salubre; quare effectivum felicitatis melius
sanitate, nam quantum felicitas superat sanitatem,
tantum et effectivum felicitatis salubre superat; sanitas
autem salubre minus superabat, quare plus superat
effectivum felicitatis salubre quam sanitas
salubre; quapropter effectivum felicitatis melius sanitate;
manifestum igitur quod eligibilius effectivum
felicitatis quam sanitas, nam idem plus superat. Amplius,
<pb n="0935D"/>
melius est quod propter se et honorabilius et
laudabilius: ut amicitia divitiis et justitia sanitate
et robore, nam illa quidem propter se honorabilium,
haec vero non propter se, sed propter aliud. Nullus
enim honorat divitias propter se, sed propter aliud;
amicitiam vero propter se, et si nihil nobis debeat
aliud ab ea esse.</p>
</div2>

<div2>
          <head>CAPUT II. <hi>Alii pro eisdem problematis loci.</hi> </head>
<p>Amplius, quando duo aliqua fuerint valde sibimetipsis
similia, et non poterimus praeeminentiam aliquam
conspicere alterius ad alterum, videndum ex
iis quae sequuntur. Nam cum consequens est majus
bonum, hoc eligibilius; si autem sint consequentia
<pb n="0936A"/>
mala, cui consequens minus malum, hoc eligibilius.
Nam cum utraque sint eligenda, nihil prohibet molestum
aliquid sequi, dupliciter autem ab eo quod
sequitur consideratio, nam et prius, et posterius
sequitur, ut addiscentem ignorare prius, scire autem
posterius, melius autem ut plurimum, quod posterius,
sumendum igitur eorum quae sequuntur quodcunque
fuerit utile. Amplius, plura bona paucioribus,
vel simpliciter, vel quando altera alteris insunt,
ut pauciora in pluribus. Instantia, si alicubi alterum
alterius gratia; nihil enim eligibiliora utraque quam
unum, ut sanum fieri, et sanitas, quam sanitas, eo
quod sanum fieri propter sanitatem eligimus. Et non
bona, bonis nihil prohibet eligibiliora esse, ut felicitatem,
et aliud aliquid quod non est bonum, justitia
<pb n="0936B"/>
et fortitudine. Et eadem cum voluptate magis
quam sine voluptate, et eadem cum indolentia
quam cum tristitia. Et unumquodque in quo tempore
magis valet, in hoc etiam eligibilius. Ut carentia tristitiae
in senectute magis quam in juventute, magis
enim in senectute valet. Secundum haec autem, et
prudentia in senectute eligibilior, nemo enim juvenes
eligit duces, eo quod non constat eos prudentes esse.
Fortitudo autem e contrario, in juventute enim magis
necessaria secundum fortitudinem operatio; similiter
autem et in temperantia, magis enim juvenes
quam senes concupiscentiis molestantur. Et quod in
omni tempore, vel in pluribus utilius. Ut justitia, et
temperantia, fortitudine, nam illae semper, haec autem
aliquando utilis. Et quod cum omnes haberemus,
<pb n="0936C"/>
nihil altero indigeremus, quam quod cum haberemus,
indigeremus reliquo. Ut in justitia, et fortitudine,
nam si omnes essent justi, nihil utilis fortitudo;
si vero omnes essent fortes, utilis justitia. Amplius
ex corruptionibus et adjectionibus, et generationibus,
et sumptionibus, et contrariis. Quorum enim
corruptiones malae, ipsa eligibiliora, similiter autem
et in abjectionibus, et in contrariis, nam si abjectio,
vel contrarium fugibilius est, ipsum eligibilius; in
generationibus autem et sumptionibus e contrario.
Quorum enim sumptiones, et generationes et eligibiliores,
et ipsa quoque eligibiliora. Alius autem
locus est. Quod propinquius bono, melius atque eligibilius.
Et quod similius est bono, ut justitia justo.
Et quod meliori eorum est similius, quemadmodum
<pb n="0936D"/>
Ajacem Ulysse dicunt aliqui meliorem esse, eo quod
similior est Achilli. Instantia hujus est, quod non
verum sit, nihil enim prohibet non qua ratione optimus
est Achilles, eadem similiorem esse Ajacem:
cum erit alter quidem bonus, non similiter autem.
Considerandum autem si et in ridiculosioribus sit
simile, ut simia homini quam equo, cum non sit similis:
non enim est simia melior, similior tamen est
homini. Rursum in duobus: si hoc quidem meliori,
illud autem pejori est similius, erit melius quod
meliori est similius. Habet autem et hoc instantiam,
nihil enim prohibet hoc quidem meliori parum simile
esse, illud autem pejori valde, ut si Ajax quidem
Achilli parum, Ulysses autem Nestori valde, ut si
<pb n="0937A"/>
hoc quidem meliori in pejoribus, illud autem pejori
in melioribus, ut equus asino, et simia homini. Et
quod maxime insigne, eo quod minus tale. Et quod
difficilius, magis enim amamus cum habemus, quod
non est facile adipisci. Et quod magis proprium, eo
quod communius. Et quod magis incommunius, nam
magis eligendum quod nulla molestia sequitur, quam
quod sequitur. Amplius, si hoc illo melius, et omnino
optimum eorum quae in hoc, melius eo quod in altero
optimum. Ut si melior est homo quam equus,
et optimus homo, optimo equo melior. Et si optimum
optimo melius, et simpliciter hoc illo melius,
ut si optimus homo, optimo equo melior, et simpliciter
homo, simpliciter equo melior. Amplius, ea quae
volumus amicos participare, eligibiliora quam quae
<pb n="0937B"/>
non. Et quae ad amicum agere malumus quam quae
ad quemlibet, illa eligibiliora. Ut juste agere et benefacere,
magis quam videri, nam amicis benefacere
volumus magis quam videri, quibuslibet autem e converso.
Et quae sunt ex circumstantia necessariis meliora,
aliquando autem et eligibiliora. Melius enim
quam vivere, bene vivere, bene autem vivere est ex
circumstantia, ipsum autem vivere necessarium. Aliquando
autem meliora non etiam eligibiliora, non
enim si meliora, necessario quod eligibiliora: philosophari
siquidem melius quam lucrari, sed non magis
eligendum indigenti necessariis. Ex circumstantia
autem est quando, existentibus necessariis, alia
quaedam adjiciuntur bonorum. Fere autem fortasse
eligibilius quod necessarium est, melius autem quod
<pb n="0937C"/>
ex circumstantia. Et quod non est ab alio exquirere
quam quod est et ab alio. Quale sustinet justitia ad
fortitudinem. Et si hoc quidem sine illo eligendum,
illud autem sine hoc non. Ut potestas sine prudentia
non eligenda, prudentia vero sine potestate eligenda.
Et duorum, si alterum negamus, ut reliquum videatur
nobis inesse, illud eligibilius quod volumus nobis
videri inesse. Ut laborem diligere nos negamus, ut
ingeniosi esse videamur. Amplius, pro cujus absentia
minus increpandi sunt moleste ferentes, hoc magis
eligendum. Et pro cujus absentia non moleste ferentem
magis increpandum, id eligibilius.</p>
</div2>

<div2>
          <head>CAPUT III. <hi>Alii meliorum eligibiliorumque loci.</hi> </head>
<p>Amplius, eorum quae sunt sub eadem specie,
<pb n="0937D"/>
quod habet propriam virtutem, eo quod non habet,
utrisque autem habentibus, quod magis habet, eligibilius.
Amplius, si hoc quidem facit bonum illud
cui adest, illud autem non facit, quod facit eligibilius.
Quemadmodum et calidius quod calefacit, eo
quod non. Si autem utrumque facit, quod magis facit,
aut quod melius, et principalius facit bonum, ut
si hoc quidem animam, illud autem corpus. Amplius
autem a casibus, et usibus, et actionibus, et operibus,
et haec ab illis. Sequuntur enim sese invicem,
ut si quod juste est eligibilius quam quod fortiter, et
justitia fortitudine eligibilior, et si justitia quam fortitudo
eligibilior, et quod juste quam quod fortiter.
Similiter autem et in aliis. Amplius, si aliquo eodem
<pb n="0938A"/>
hoc quidem majus bonum est, illud autem minus,
magis eligendum majus, aut si majore majus fuerit
alterum. Sed et si duo quaedam uno aliquo sint eligibiliora,
quod longe eligibilius eo quod minus est
eligendum, eligibilius. Amplius cujus est superabundantia
eligibilior, et ipsum eligibilius. Ut amicitia,
pecuniis, nam eligibilior superabundantia amicitiae
quam pecuniarum. Et id cujus magis eliget quis ut
ipse sibi causa sit, quam cujus alter. Ut amicos
pecuniis. Amplius, ex appositione si eidem appositum
aliquid, quod totum eligibilius facit. Cavere autem
oportet extendere ad ea in quibus altero quidem
appositorum utitur commune, vel alio quolibet modo
cooperativum est; reliquo autem non utitur, neque
cooperativum est, ut serra et falce cum arte fabrili,
<pb n="0938B"/>
nam eligibilior serra consociata, simpliciter autem
non eligibilior. Rursum si minori appositum aliquid,
quod totum majus facit. Similiter autem et ex ablatione:
quo enim ablato ab eodem quod restat est
minus, illud majus erit quod ablatum reliquum
minus facit. Et si hoc quidem propter se, illud autem
propter gloriam eligendum. Ut sanitas pulchritudine,
terminus autem ejus quod est ad gloriam,
quod nullo conscio, non studeret inesse. Et si hoc
quidem propter se et propter gloriam eligendum,
illud autem propter alterum tantum. Et utrumvis
magis propter se honorandum, hoc et melius et eligibilius.
Honorabilius utique fuerit secundum se,
quod nihil aliud debeat esse, propter se eligimus
magis. Amplius, dividendum quoties quod eligendum
<pb n="0938C"/>
est dicitur, et quorum gratia, ut utilis, vel honesti,
vel delectabilis. Nam quod ad omnia vel ad plura
est utile, eligibilius fuerit eo quod non sic. Si autem
eadem utrisque insunt, utri magis insint considerandum.
Ut utrum delectabile an honestum, an utile
magis. Rursum quod propter melius, eligibilius.
Ut quod propter virtutem quam quod propter delectationem.
Similiter autem et in fugiendis. Nam magis
est fugiendum quod magis impedit virtutes, ut
aegritudo turpitudine, nam et voluptatis et ejus quod
est studiosum esse, prohibentior est aegritudo. Amplius,
ex similitudine monstrari potest fugiendum et
eligendum quod propositum est. Nam minus eligendum
hujusmodi, quod aeque et eligeret aliquis et fugeret,
altero quod eligendum est tantum; ad se invicem
<pb n="0938D"/>
igitur comparationes (quemadmodum dictum
est) faciendum.</p>
</div2>

<div2>
          <head>CAPUT IV. <hi>De eligendis et fugiendis documenta, loci communes.</hi> </head>
<p>Idem autem loci utiles, et ad demonstrandum
quodvis eligendum et fugiendum. Nam auferre solum
eam oportet (quae ad alterum est) praeeminentiam;
si enim quod honorabilius, eligibilius, et honorabile
eligendum, et si quod utilius, eligibilius, et
utile eligendum, similiter autem et in aliis quaecunque
hujusmodi habent comparationem. In aliquibus
autem statim secundum eam quae ad alterum est
comparationem, et quod eligendum utrumque vel
alterum dicimus. Ut quando hoc quidem natura bonum,
<pb n="0939A"/>
illud autem non natura bonum dicimus: nam
quod natura bonum, manifestum quoniam eligendum
est. Sumendum autem quam maxime universales
locos de eo quod est magis et minus, nam sic
sumpti ad plura utiles erunt. Fieri autem potest ut
eorum qui dicti sunt quosdam universales magis quis
faciat, parum transmutans secundum appellationem.
Ut quod natura tale, eo quod non natura tale, magis
tale. Et si hoc quidem facit, illud autem non facit
quod habet tale cuicunque insit, magis tale quod interdum
facit, tale quam quod non facit. Si autem
utrumque facit, quod magis facit tale. Amplius, si
eodem aliquo, hoc quidem magis, illud autem minus
tale. Et si hoc tali magis tale, illud vero non tali
tale, manifestum quoniam primum magis tale. Amplius
<pb n="0939B"/>
ex additione, si eidem additum, aliquod totum
magis tale facit, aut si ei quod minus est tale additum,
totum magis tale facit. Similiter autem et ex
ablatione, nam quo ablato reliquis, reliquum minus
tale, ipsum magis tale. Et quae contrariis sunt impermixtiora,
magis talia. Ut albius quidem nigro
impermixtius. Amplius, praeter ea quae dicta sunt
prius, quod magis suscipit propriam propositi rationem.
Ut si albi est ratio color disgregativus visus,
albioris est, color magis disgregativus visus. Si autem
particulariter, et non universaliter problema
ponatur, primum quidem dicti universaliter constructivi
vel destructivi loci omnes utiles. Universaliter
enim interimentes vel construentes, et particulariter
monstramus: nam si omni inest, et alicui, et si
<pb n="0939C"/>
nulli inest, nec alicui. Maxime autem opportuni et
communes loci, qui sunt ex oppositis, et conjugatis,
et casibus. Nam similiter probabile est existimare,
si omnis voluptas bonum, et tristitiam omnem malum
esse, et si aliqua voluptas bonum, et tristitiam
aliquam esse malum. Item si aliquis sensus non est
potestas, et insensibilitas quaedam non est impotentia,
et si quoddam opinatum disciplinatum, opinio
quaedam disciplina; rursum si aliquod injustorum
bonum, et justorum aliquod malum, et aliquod eorum
quae injuste malum, et aliquod eorum quae injuste
bonum, et si quoddam delectabile fugiendum,
et delectatio quaedam fugienda, secundum haec autem
et si aliquod delectabile utile, delectatio quaedam
utilis. Et in corruptivis autem, et generationibus,
<pb n="0939D"/>
et corruptionibus similiter. Nam si aliquod
corruptivum delectationis vel disciplinae bonum est,
erit quaedam delectatio vel disciplina malorum; similiter
autem et si corruptio quaedam disciplinae
bonorum, vel generatio malorum, erit quaedam disciplina
malorum. Ut si oblivisci quae quis turpia egit
bonorum est, vel reminisci malorum, erit scire quae
quis turpia egit, malorum. Similiter autem et in aliis,
in omnibus enim similiter probabile. Amplius ex eo
quod est magis et minus, et similiter; si enim magis
quidem eorum quae sunt ex alio genere aliquid tale,
illorum autem nihil est, neque quod dictum est erit
tale. Ut si magis quidem disciplina quaedam bonum
quam voluptas, nulla autem disciplina bonum, nec
<pb n="0940A"/>
voluptas bonum erit, et ex eo quod est similiter
quidem et minus eodem modo. Nam erit et interimere
et construere; verumtamen ex eo quod est
similiter, utraque; ex minus autem construere solum,
destruere autem non: si enim similiter potestas
quaedam bonum et disciplina, est autem quaedam
potestas bonum et disciplina; si autem nulla potestas
bonum nec disciplina, si autem minus quaedam potestas
bonum quam disciplina, est autem quaedam
potestas bonum et disciplina; at vero si nulla potestas
bonum, non necesse est et disciplinam nullam
esse bonum: manifestum igitur quoniam construere
solum ex eo quod minus est. Non solum autem ex
alio genere est destruere, verum et ex eodem, dum
sumit quis quod maxime tale est. Ut si positum est
<pb n="0940B"/>
disciplina quaedam bonum, ostendatur autem quoniam
prudentia non bonum, nec alia ulla erit, quia
nec quae maxime videtur. Amplius, ex suppositione
similiter postulantem si uni et omni inesse vel non
inesse. Ut si hominis anima immortalis, et alias; si
autem haec non, nec alias. Si igitur inesse alicui positum
est, ostendendum quoniam alicui non inest,
nam consequetur per hypothesin nulli inesse; si autem
alicui non inesse positum est, ostendendum quoniam
inest alicui, nam et sic consequetur omnibus
inesse. Manifestum igitur est quod qui hypothesi utitur,
facit problema universale particulariter positum;
nam particulariter confitentem universaliter
postulabit confiteri, eo quod uni et omni similiter
postulaverit inesse. Cum autem indefinitum est problema,
<pb n="0940C"/>
uno modo destruere contingit. Ut si dixerit voluptatem
bonum esse, vel non bonum, et nihil aliud
quidquam determinaverit, nam si aliquam voluptatem
dixerit bonum esse, ostendendum universaliter
quod nulla, si debeat interimi propositum; similiter
autem et si aliquam dixerit voluptatem non esse
bonum, ostendendum universaliter quod omnis; aliter
vero non contingit interimere, nam si ostenderimus
quoniam est quaedam voluptas bonum vel non bonum,
nondum interimitur propositum. Manifestum
igitur quoniam interimere quidem uno modo dicitur,
construere autem dupliciter: sive enim universaliter
ostenderimus quod omnis voluptas bonum, sive
quod est quaedam voluptas bonum, ostensum erit
quod propositum est. Similiter autem et si oporteat
<pb n="0940D"/>
disserere quod est quaedam voluptas non bonum, si
ostenderimus quod nulla bonum, vel quod quaedam
non bonum, ostendentes erimus utrumque, et universaliter
et particulariter, quod est quaedam voluptas
non bonum. Cum autem determinata fuerit positio,
dupliciter interimere erit. Ut si ponatur alicui quidem
inesse voluptati bonum esse, alicui autem non inesse:
nam sive omnis ostendatur voluptas bonum, sive
nulla, interemptum erit propositum; si autem unam
solam voluptatem posuerit bonum esse, tripliciter
contingit interimere: nam ostendentes quod omnis
vel nulla, vel quod plures quam una bonum, interimentes
erimus quod propositum est. In pluribus vero
positione determinata (ut quod prudentia sola est
<pb n="0941A"/>
virtutum scientia), quadrupliciter est interimere. Nam
ostenso quod omnis virtus scientia, vel quod nulla,
vel quod et alia aliqua ut justitia, vel quod eadem
prudentia, non scientia, interemptum erit propositum.
Utile autem et inspicere in singularibus, in quibus
inesse aliquid vel non, dictum est, quemadmodum
in universalibus problematibus. Amplius autem et in
generibus inspiciendum, dividenti secundum species
usque ad individua, sicut prius dictum est. Nam si
omni appareat inesse, sive nulli multa proferenti,
postulandum universaliter confiteri, aut ferre instantiam
<pb n="0942A"/>
in aliquo non sic. Amplius, in quibus possibile
est aut specie, aut numero determinare accidens,
inspiciendum si nullum horum inest. Ut quod tempus
non movetur, nec est motus, annumeranti quot sunt
species motus; nam si nulla earum inest tempori,
manifestum quoniam non movetur, nec est motus.
Similiter autem et quod anima non est numerus, dividenti
quoniam omnis numerus aut impar aut par;
nam si anima neque impar neque par, manifestum
quod non est numerus, ad accidens igitur per talia
et hoc modo argumentandum.</p>
</div2>
      </div1>

<div1>
        <head>LIBER QUARTUS.</head>
<div2>
          <head>CAPUT PRIMUM. <hi>De quo discutiendum, et problematum generis loci decem.</hi> </head>
<pb n="0941B"/>
<p>Post haec autem de iis quae ad genus et proprium,
inspiciendum; sunt autem haec elementa eorum quae
sunt ad terminos, et his ipsis raro considerationes
fiunt disputantibus. Si ergo ponatur genus alicujus
existentium, primum quidem inspiciendum ad omnia
quae cognata sunt ei quod dicitur, si de alio non
praedicatur, quemadmodum est in accidente. Ut si
voluptatis bonum ponatur genus, si aliqua voluptas
non bonum. Nam si hoc manifestum est quoniam
non genus bonum voluptatis, nam genus de omnibus
quae sunt sub ipso speciebus praedicatur; deinde si
non in eo quod quid est praedicatur, sed ut accidens,
<pb n="0941C"/>
quemadmodum album, de nive, de anima, a seipso
agitatum: neque enim nix idipsum quod est, album,
quapropter non est genus album nivis; neque anima
idipsum quod est, agitatum, nam accidit ei moveri,
quemadmodum et animali frequenter et ambulare
et ambulans esse. Amplius, agitatum non quid est,
sed quid faciens vel patiens significare videtur; similiter
autem et album, non enim quid est nix, sed
quale quid est indicat; quare neutrum horum in eo
quod quid est praedicatur. Maxime autem in accidentis
definitione inspiciendum, si aptatur ad dictum
genus, ut ad quae nunc dicta sunt: contingit enim
quidpiam movere seipsum, et non, similiter autem
et album esse, et non; quare neutrum horum genus,
sed accidens, eo quod accidens dicimus, quod contingit
<pb n="0941D"/>
idem inesse alicui, et non. Amplius, si non
in eadem divisione est genus, et species, sed haec
quidem substantia, illud autem quale, aut hoc quidem
ad aliquid, illud autem quale. Ut nix quidem
et cygnus substantia, album autem non substantia,
sed quale; quare non est genus album nivis, neque
cygni. Rursum disciplina quidem ad aliquid, bonum
autem, et pulchrum quale; quare non est genus
pulchrum, vel bonum disciplinae, nam genera eorum
quae sunt ad aliquid, et ipsa ad aliquid oportet esse,
ut in duplici: etenim multiplex est genus duplicis,
et ipsum eorum quae sunt ad aliquid est. Ut universaliter
autem dicatur, in eadem divisione oportet
genus esse speciei, nam si species substantia, et genus,
<pb n="0942B"/>
et si quale quidpiam species est, et genus quale
quidpiam, ut si album quale quidpiam et color. Similiter
autem et in aliis. Rursum si necesse fuerit,
vel si contigerit genus participare, quod positum
est in genere. Terminus autem ejus quod est participare,
est suscipere participati rationem; manifestum
igitur quoniam species quidem participant
genera, genera autem species non, nam species suscipit
generis rationem, genus autem speciei non; considerandum
igitur si participat, vel contingit assignatum
genus paticipare speciem, ut si quis entis vel
unius genus quidpiam assignaverit; accidet enim
genus participare speciem, nam de omnibus quae
sunt ens et unum praedicantur, quare et ratio eorum.
Amplius, si de aliquo assignata species vera
<pb n="0942C"/>
est, genus autem non. Ut si ens, aut scibile, opinabilis
genus ponatur. nam de non ente opinabile praedicabitur:
multa enim non entia opinabilia sunt, at
quod ens vel scibile non praedicatur de non ente,
manifestum; quare non est genus ens, neque scibile,
opinabilis, nam de quibus species praedicatur, et
genus oportet praedicari. Rursum si nullam specierum
contingit participare quod positum est in genere.
Nam impossibile est participare genus, quod
nullam specierum participat, nisi aliqua secundum
primam divisionem specierum sit, illae autem genus
solum participant; si igitur motus genus voluptatis
ponatur, considerandum si neque corruptio, neque
alteratio voluptas, neque ullus reliquorum (qui assignari
solent) motuum; manifestum enim quoniam
<pb n="0942D"/>
nullam specierum participabit, quare neque genus,
eo quod necessarium est quod genus participat, et
specierum aliquam participare; quare non erit species,
motus, voluptas, neque individuorum, neque
eorum quidquam quae sub specie motus sunt; nam
et individua participant speciem et genus, ut quidam
homo, et hominem participat et animal. Amplius, si
de pluribus dicitur quam genus, quod in genere
positum est. Ut opinabile quam ens, nam et ens, et
non ens, opinabile, quare non erit opinabile species
entis; de pluribus enim semper genus quam species
praedicatur. Rursus, si de aequalibus genus et species
dicuntur. Ut si eorum quae omnia consequuntur,
hoc quidem species, illud autem genus ponatur,
<pb n="0943A"/>
quemadmodum ens et unum, omne enim ens et
unum, quare neutrum neutrius genus, eo quod de
aequalibus dicuntur. Similiter autem et si primum
et principium ad se invicem ponantur, nam et principium
primum, et primum principium, quare aut
utraque quae dicta sunt idem sunt, aut neutrum
neutrius genus. Elementum autem est ad omnia
hujusmodi, quod de pluribus genus quam species et
differentia dicitur; de paucioribus enim etiam differentia
dicitur quam genus. Videndum autem et si
alicujus in differentium specie non sit genus quod
dictum est genus, vel non videatur. Construenti autem
si est alicujus, idem enim omnium indifferentium
specie genus; si igitur unius monstretur, manifestum
quoniam omnium, et si unius non, manifestum
<pb n="0943B"/>
quoniam nullius: ut si quis in secabiles
ponens lineas, indivisibile genus earum dicat esse,
nam linearum habentium divisionem non est quod
dictum est genus, cum sint indifferentes secundum
speciem, indifferentes enim sibi invicem secundum
speciem, rectae lineae omnes.</p>
</div2>

<div2>
          <head>CAPUT II. <hi>De genere loci alii.</hi> </head>
<p>Considerandum autem et si quod aliud genus est
assignatae speciei, quod neque continet assignatum
genus, neque sub illo est. Ut si quis justitiae scientiam
ponat genus, est enim virtus genus, et neutrum
generum reliquum continet, quare non erat scientia
genus justitiae. Videtur enim, quando species una
sub duobus generibus est, alterum ab altero contineri.
Habet autem dubitationem in quibusdam quod
<pb n="0943C"/>
hujusmodi est, nam videtur quibusdam prudentia
et virtus et scientia esse, et neutrum genus a
neutro contineri; non tamen ab omnibus conceditur
prudentiam scientiam esse. Si igitur quis admittat
quod dictum est verum esse, attamen subalterna,
vel sub eodem ambo fieri quae ejusdem
sunt genera, necessarium videbitur esse, quemadmodum
et in virtute et in scientia accidit: utraque
enim sub eodem genere sunt, nam utrumque eorum
habitus et dispositio est. Considerandum igitur si
neutrum est in assignato genere. Si enim neque subalterna
sunt genera, neque sub eodem ambo, non
erit quod assignatum est genus. Considerandum autem
et genus assignati generis, et sic semper superius
<pb n="0943D"/>
genus, si omnia praedicantur de specie, et si in
eo quod quid est praedicantur. Nam omne superius
genus praedicari oportet de specie in eo quod quid
est; si ergo alicubi dissonet, manifestum quoniam
non est genus quod assignatum est. Rursum, si genus
participat speciem, vel ipsum, vel aliquod superiorum
generum. Nam nullum superiorum participat
quod inferius est. Destruenti igitur quemadmodum
dictum est utendum, astruenti autem si
confiteatur quidem inesse speciei quod dictum est
genus, at ut genus inest dubitetur, sufficit ostendere
aliquid superiorum generum in eo quod quid
est de specie praedicari. Uno enim in eo quod quid
est praedicato omnia et superiora illius, et inferiora
<pb n="0944A"/>
si praedicantur de specie, in eo quod quid est praedicabuntur;
quare et assignatum genus in eo quod
quid est praedicabitur; quod autem uno in eo quod
quid est praedicato, omnia etiam reliqua (si praedicantur)
in eo quod quid est praedicabuntur, per inductionem
sumendum. Si autem simpliciter inesse
dubitetur assignatum genus, non sufficit ostendere
aliquod superiorum generum in eo quod quid est de
specie praedicari, ut si ambulationis genus quispiam
assignavit lationem, non sufficit ostendere quod
motus est ambulatio, ad ostendendum quod latio
est eo quod et alii motus sunt, sed ostendendum
quod nullum participat ambulatio eorum quae sunt
secundum eamdem divisionem, nisi lationem; nam
necesse est quod genus participat, et specierum
<pb n="0944B"/>
aliquam participare secundum primam divisionem;
si enim ambulatio neque augmentationem, neque
diminutionem, neque alios motus participet, manifestum,
quoniam lationem participabit; quare erit
genus latio ambulationis. Rursum, de quibus species
quae posita est ut genus praedicatur, considerandum
si et assignatum genus in eo quod quid est de
ipsis eisdem praedicatur de quibus et species; similiter
autem et si omnia quae supra genus sunt, nam si
alicubi dissonat, manifestum quoniam non est genus
quod assignatum est; si enim esset genus, omnia et
superiora illius, et ipsum, in eo quod quid est praedicarentur
de iis de quibus et species in eo quod
quid est praedicatur. Destruenti igitur utile si non
praedicetur genus in eo quod quid est de quibus et
<pb n="0944C"/>
species praedicatur; astruenti autem si praedicetur
in eo quod quid est utile, accidet enim genus et
speciem de eodem in eo quod quid est praedicari,
quare et idem sub duobus generibus fit, necesse est
igitur subalterna genera esse. Si igitur ostendatur
quod volumus genus astruere non esse sub specie,
manifestum quoniam species sub hoc erit, quare
ostensum erit quoniam genus hoc. Considerandae
autem et rationes generum, si aptantur ad assignatam
speciem, et ad participantia speciem. Necesse
est enim generum rationes praedicari de specie et
de iis quae participant speciem; si igitur in aliquo
dissonet, dilucidum quoniam non est genus quod
assignatum est. Rursus, si differentiam ut genus
assignavit, ut si immortale genus Dei, nam differentia
<pb n="0944D"/>
est animalis immortale, eo quod animalium
alia mortalia, alia immortalia. Manifestum igitur
quoniam peccant, nullius enim differentia est genus.
Quod autem hoc verum, manifestum, nulla enim
differentia significat quid est, sed magis quale quid,
ut gressibile et bipes. Et si differentiam in genere posuit
tanquam speciem, ut imparem quidem numerum
(differentia enim numeri impar, et non species
est), neque videtur participare differentia genus.
Nam omne quod participat genus, vel species, vel
individuum est: differentia autem neque individuum,
neque species; manifestum igitur quoniam non participat
genus differentia, quare neque impar species
erit, sed differentia, quoniam non participat genus.
<pb n="0945A"/>
Amplius, si genus in specie posuit, ut contiguitatem
idipsum quod est continuitatem, aut mixturam idipsum
quod est temperamentum, aut (ut Plato definivit)
lationem secundum locum mutationem:
non enim necessarium contiguitatem continuitatem
esse, sed e converso continuitatem contiguitatem;
non enim omne contiguum continuatur, sed quod
continuatur contiguum est. Similiter autem et in
aliis, nam neque mixtura omnis temperamentum,
nam siccorum mixtura non est temperamentum,
neque secundum locum mutatio omnis, latio, nam
ambulatio non videtur latio esse. Pene enim in iis
quae involuntarie locum ex loco permutant, dicitur
latio, quemadmodum inanimatis accidit; manifestum
autem quoniam et de pluribus species dicitur
<pb n="0945B"/>
quam genus in assignatis, cum oporteat e contrario
fieri. Rursum, si differentiam in specie posuit, ut
immortale idipsum quod est Deum, nam accidit de
aequalibus aut pluribus quam speciem dici; differentia
enim semper de aequalibus aut de pluribus
quam species dicitur. Amplius, si in differentia genus
posuit, ut colorem idipsum quod est congregativum,
aut numerum quod impar; et si genus ut
differentiam dixit: possibile est enim aliquem talem
suscipere positionem, ut temperantiae mixturam differentiam,
aut lationis secundum locum mutationem.
Inspiciendum autem omnia quae sunt hujusmodi
per eadem, communicant enim loci, de pluribus
enim genus quam differentiam oportet dici, et
non participare differentiam. Sic autem assignato,
<pb n="0945C"/>
neutrum eorum quae dicta sunt possibile est accidere,
nam et de paucioribus dicetur, et participabit
genus differentiam. Rursum, si nulla differentia
generis praedicatur de assignata specie, nec genus
praedicabitur, ut de anima, neque impar neque par
praedicatur, quare nec numerus. Amplius, si prius
est natura species, et simul interimit genus. Videtur
enim contrarium. Amplius, si contingit relinquere
dictorum genus vel differentiam (ut animam
moveri, opinionem, verum et falsum), neutrum erit
dictorum genus vel differentia. Videtur enim genus
et differentia sequi quandiu fuerit species.</p>
</div2>

<div2>
          <head>CAPUT III. <hi>De genera loci alii.</hi> </head>
<p>Inspiciendum autem et si quod in genere positum
<pb n="0945D"/>
est participat aliquid contrarium generi, aut si
contingit participare. Nam idem contraria simul
participabit, eo quod ipsum genus quidem nunquam
relinquit, participat autem et contrarium, aut contingit
participare. Amplius, si quidpiam communicat
species, quod impossibile est omnino inesse iis quae
sunt sub genere, ut si anima communicat, numerorum
autem nullum possibile est vivere, non erit
species numeri anima. Considerandum autem et si
aequivoca sit species generi elementis utenti, iis
quae dicta sunt ad aequivocum. Univocum enim genus,
et species. Quoniam inspiciendum autem omnis
generis plures species, inspiciendum si non
contingit alteram speciem esse dicti generis, nam si
<pb n="0946A"/>
non est, manifestum quoniam non erit genus omnino,
quod dictum est. Considerandum etiam est si
quod translatitie dictum est, ut genus assignavit:
ut temperantiam consonantiam; nam omne genus
proprie de speciebus praedicatur, consonantia vero
de temperantia non proprie, sed translatitie, omnis
enim consonantia in sonis. Amplius, si sit contrarium
speciei aliquid, considerandum. Est autem
multipliciter consideratio. Primum quidem si in eodem
genere contrarium speciei, cum non sit contrarium
generi; oportet enim contraria in eodem
genere esse, si nihil sit contrarium generi. Cum
autem est contrarium generi, considerandum si
contrarium in contrario. Necesse est enim contrarium
in contrario esse, si sit contrarium quidem generi;
<pb n="0946B"/>
manifestum autem est unumquodque eorum,
per inductionem. Rursus si omnino in nullo genere
quod speciei est contrarium, sed ipsum genus: ut
bonum; nam ipsi hoc non in genere, nec contrarium
hujus in genere erit, sed ipsum genus, quemadmodum
in bono et malo accidit: neutrum enim
horum in genere, sed utrumque eorum genus. Deinde
considerandum si contrarium est alicui et genus
et species, et horum quidem est aliquid medium,
illorum autem non. Nam si generum est aliquid medium,
et specierum; et si specierum, et generum,
ut in virtute et vitio, et justitia et injustitia, utrorumque
enim est aliquid medium. Instantia hujus,
quoniam sanitatis et aegritudinis nihil est medium,
mali autem et boni aliquod medium. Amplius, si est
<pb n="0946C"/>
quidem aliquid utrisque medium, et speciebus et
generibus, non similiter autem, sed horum quidem
secundum negationem, illorum vero ut subjectum.
Probabile enim similiter et in utrisque, ut in virtute
et in vitio, justitia et injustitia, utrisque enim
secundum negationem medium. Amplius, quando
non est contrarium generi, considerandum non solum
si contrarium in eodem genere, sed et medium.
In quo enim extrema, et medium, ut in albo et nigro,
nam color genus et horum et mediorum colorum
omnium. Instantia, quoniam defectus quidem
et superabundantia in eodem genere (in malo enim
ambo), mediocre autem cum sit medium horum,
non in malo, sed in bono est. Considerandum etiam
si genus quidem contrarium est alicui, species autem
<pb n="0946D"/>
nulli. Nam si genus est contrarium alicui, et
species, quemadmodum virtus et vitium, et justitia
et injustitia, similiter autem et in aliis consideranti
manifestum videtur esse. Instantia, in sanitate et
aegritudine, simpliciter enim sanitas aegritudini contraria;
aliqua autem aegritudo, cum sit species aegritudinis,
nulli contrarium, ut febris et ophthalmia, et
unumquodque aliorum. Interimenti igitur tot modis
inspiciendum: si enim non insint quae dicta sunt,
manifestum autem non esse genus quod assignatum
est. Construenti vero tripliciter, primum quidem sit
contrarium speciei sit in dicto genere, cum non sit
contrarium generi. Nam si contrarium in hoc, manifestum
quoniam et quod propositum est. Amplius
<pb n="0947A"/>
si medium in dicto genere, nam in quo medium, et
extrema. Rursum si sit et contrarium quidem generi,
considerandum est, et si contrarium in contrario.
Nam si sit, manifestum quod et propositum in
proposito.</p>
</div2>

<div2>
          <head>CAPUT IV. <hi>De genere loci alii.</hi> </head>
<p>Rursum in casibus et conjugatis, si similiter sequuntur,
et interimenti et construenti. Simul enim
uni et omnibus insunt vel non insunt, ut si justitia
scientia quaedam, et juste scienter, et justus sciens;
si autem horum aliquid non inest, nec reliquorum
ullum. Rursum in iis quae similiter se habent ad invicem,
ut delectabile similiter se ad voluptatem, et
utile ad bonum, utrumque enim utriusque effectivum.
<pb n="0947B"/>
Si igitur voluptas quiddam bonum, et delectabile
quiddam utile erit; manifestum enim quoniam boni
erit effectivum, eo quod voluptas bonum. Similiter
autem et in generationibus et corruptionibus, ut si
aedificare est operari, aedificasse operatum esse, et si
discere est reminisci, et didicisse recordatum esse,
et si dissolvi est corrumpi, et dissolutum esse corruptum
esse, et dissolutio corruptio quaedam. Et in
generativis vero et in corruptivis, similiter et in potentiis
et usibus, et omnino secundum quamlibet
similitudinem et interimenti et construenti inspiciendum,
quemadmodum in generatione et corruptione
diximus. Nam si corruptivum dissolutivum,
et corrumpi dissolvi, et si generativum est effectivum,
et generari fieri, et generatio factio, similiter
<pb n="0947C"/>
et in potentiis et usibus, et omnino si potentia dispositio,
et posse disponi, et si alicujus usus est actus,
et uti agere, et usum esse egisse. Si autem sit privatio
id quod opponitur speciei, duobus modis est
interimere. Primum quidem si assignato genere est
oppositum. Aut enim simpliciter in nullo genere eodem
privatio, aut non in ultimo, ut si visus in ultimo
genere est, sensus, caecitas non erit sensus. Secundo
autem, si et generi et speciei opponitur privatio, non
est autem oppositum in opposito, nec quod assignatum
est in assignato erit. Interimenti igitur, quemadmodum
dictum est, utendum. Construenti autem
uno modo, nam si oppositum in opposito, et propositum
in proposito erit, ut si caecitas insensibilitas
quaedam, et visus sensus. Rursum in negationibus
<pb n="0947D"/>
considerandum e converso, quemadmodum in accidente
dicebatur, ut si delectabile quod bonum, quod
non bonum non delectabile. Nam si non ita se habet,
erit contra, non bonum delectabile. At impossibile
est, si bonum genus est delectabilis, esse quidquam
non bonum delectabile. Nam de quibus genus non
praedicatur, nec specierum ulla. Et construenti etiam
similiter inspiciendum. Nam si non bonum, non delectabile,
delectabile bonum, quare genus bonum
delectabilis. Si autem sit ad aliquid species, considerandum
si et genus ad aliquid. Nam si species ad
aliquid, et genus, ut in duplici et multiplici, utrumque
enim ad aliquid. Si autem genus ad aliquid, non
necessario et species. Nam disciplina ad aliquid,
<pb n="0948A"/>
grammatica autem non. An nec quod prius dictum
est verum videbitur? nam virtus ipsum quod bonum,
et ipsum quod honestum, et virtus quidem ad aliquid,
bonum vero et honestum non ad aliquid, sed
qualia. Rursum si non ad idem dicitur species, et
secundum se, et secundum genus. Ut si duplum dimidii
dicitur duplum, et multiplum dimidii oportet
dici; si autem non, non erit multiplum genus dupli.
Amplius, si non ad idem et secundum genus dicitur,
et secundum omnia genera. Nam si duplum dimidii
multiplum est, et abundans dimidii dicetur, et simpliciter
secundum omnia superiora genera ad dimidium
dicetur. Instantia, quod non necesse est secundum
se, et secundum genus ad idem dici; nam
scientia scibilis dicitur, habitus autem et dispositio
<pb n="0948B"/>
non scibilis, sed animae. Rursum si similiter dicitur
genus, et species secundum casus. Ut si alicui, aut
alicujus aut quolibet modo aliter dicitur: nam ut
species et genus, velut in duplo et in superioribus,
alicujus, enim et duplum et multiplum; similiter autem
et in scientia, alicujus enim et haec et genera,
ut dispositio et habitus. Instantia autem, quod aliquoties
non sic, nam differens, et contrarium alicui,
diversum autem cum sit genus horum, non alicui, sed
ab aliquo, diversum enim dicitur ab aliquo. Rursum
si similiter ad aliquid secundum casus dicta, non similiter
convertuntur. Quemadmodum in duplo et
multiplo, utrumque enim horum alicujus, et idem
etiam secundum conversionem dicitur, alicujus enim
et dimidium et submultiplum. Similiter autem et
<pb n="0948C"/>
in disciplina et opinione, nam et hae alicujus, et convertitur,
similiter et disciplinatum et opinabile alicujus;
si igitur in aliquo non similiter convertitur, manifestum
est non esse genus alterum alterius. Rursum,
si non ad aequalia species, et genus dicitur.
Similiter enim, et aequaliter utrumque videtur dici,
quemadmodum in dono et datione, nam et donum
alicujus alicui dicitur, et datio alicujus et alicui dicitur;
est autem datio genus doni, nam donum datio
est irreddibilis. In aliquibus autem non accidit ad
aequalia dici, nam duplum alicujus duplum, abundans
autem et majus alicujus et aliquo, omne enim
abundans, et majus aliquo abundat, et alicujus abundat,
quare non sunt genera quae dicta sunt dupli, eo
quod non ad aequalia dicuntur speciei, aut non universaliter
<pb n="0948D"/>
verum, ad aequalia speciem et genus dici.
Videndum autem et si oppositi est oppositum genus.
Ut si dupli multiplum, et dimidii submultiplum, oportet
enim oppositum oppositi genus esse. Si igitur
ponat aliquis scientiam idipsum quod est sensum,
oportebit et scibile id quod est sensibile esse; sed
non est, non enim omne scibile sensibile, nam intelligibilium
quaedam scibilia. Quare non est genus
sensibile scibilis, si autem hoc non, neque sensus
scientiae. Quoniam autem eorum quae ad aliquid dicuntur,
alia quidem ex necessitate in eis aut circa
ea sunt ad quae dicuntur (ut dispositio, et habitus, et
commensuratio: in alio enim nullo possibile est esse
quae dicta sunt, quam in eis ad quae dicuntur), alia
<pb n="0949A"/>
autem non necesse est quidem in eis esse ad quae dicuntur,
contingit autem (quemadmodum scibile est
in anima, nihil enim prohibet sui scientiam habere
animam, non necessarium autem, possibile est enim
et in alio esse hanc eamdem), alia vero simpliciter
non contingit in eis esse ad quae dicuntur (ut contrarium
in contrario, neque scientiam scibili, nisi sit
scibile anima, vel homo), considerare igitur oportet
si quis in genere ponat quod tale est, in non tali. Ut
si memoriam immansionem scientiae dicat, nam omnis
immansio in mente, et circa illud, quare et scientiae
immansio in scientia. Memoria igitur in scientia,
eo quod immansio scientiae est. Hoc autem non contingit,
memoria enim omnis in anima. Est autem qui
dictus est locus et accidens communis; nihil enim
<pb n="0949B"/>
refert, memoriae genus immansionem dicere, aut accidere
dicere illi hoc: nam si quovis modo est memoria
immansio scientiae, eadem aptabitur de ipsa
ratio.</p>
</div2>

<div2>
          <head>CAPUT V. <hi>De re eadem loci alii.</hi> </head>
<p>Rursum si habitum in actu posuit, aut actum in
habitu, non est genus quod tale est. Ut si sensum,
motum per corpus, nam sensus habitus, motus autem
actus. Similiter autem et si memoriam habitum
continentivum opinionis dixerit, nam nulla memoria
habitus, sed magis actus. Peccant autem et qui habitum
in consequentem potentiam ordinant, ut mansuetudinem,
continentiam irae, et fortitudinem, et
justitiam, timorum et lucrorum continentiam, nam
<pb n="0949C"/>
fortis et mansuetus perturbatione vacans dicitur,
continens autem qui perturbatur, sed non ducitur;
fortasse igitur talis potentia sequitur utrumque, ut si
perturbetur, non ducatur; verum continere non hoc
est, hunc quidem fortem, illum autem mansuetum
esse, sed omnino perturbari ab hujusmodi nihil.
Aliquoties autem et quod sequitur, quovis modo ut
genus ponunt: ut tristitiam irae, et opinionem fidei,
utraque enim praedicta sequuntur quidem quodammodo
assignatas species. Neutrum autem eorum genus
est: nam qui irascitur, contristatur, priore in eo tristitia
facta, non enim ira tristitiae, sed tristitia irae causa
est: quare simpliciter ira non est tristitia. Secundum
autem haec, neque fides opinio: contingit enim eamdem
opinionem etiam non credentem habere; non
<pb n="0949D"/>
contingere autem hoc, si fides esset species opinionis,
non enim contingit idem amplius permanere, si
ex specie omnino permutatum sit, quemadmodum
nec idem animal quandoque hominem esse, et quandoque
non. Si quis autem dicat ex necessitate opinantem
etiam fidem habere, de aequalibus opinio et
fides dicetur, quare neque sic erit genus, de pluribus
enim oportet dici genus. Videndum autem et si in
aliquo eorum nata sint utraque fieri. In quo enim
species et genus, ut in quo album et color, et in
quo grammatica et disciplina. Si igitur verecundiam
timorem dixit, aut iram tristitiam, non accidit in
eodem speciem et genus esse, nam verecundia quidem
in rationali, timor in irascibili, at tristitia in
<pb n="0950A"/>
concupiscibili, nam in hoc et voluptas, ira autem
in irascibili; quare non sunt genera quae assignata
sunt, eo quod non in eodem cum speciebus nata
sunt fieri. Similiter autem et si amicitia in concupiscibili,
non erit voluntas quaedam, omnis enim voluntas
in rationali. Utilis autem hic locus et ad accidens,
et id cui accidit, in eodem enim accidens et
cui accidit; quare nisi in eodem videatur, manifestum
quoniam non accidit. Rursum si secundum quid
species dictum genus participat, non enim videtur
secundum quid participari genus. Nam non est homo
secundum quid animal, neque grammatica secundum
quid disciplina. Similiter autem et in aliis. Considerandum
igitur si in aliquibus secundum quid participatur
genus, ut si animal quod sensibile vel visibile dicitur;
<pb n="0950B"/>
nam secundum quid sensibile vel visibile animal,
secundum corpus enim sensibile et visibile, secundum
animam autem non: quare non erit genus, corpus
visibile, et sensibile, animalis. Latent autem
quandoque et totum in partem ponentes, ut animal,
corpus animatum; nullo enim modo pars de toto
praedicatur; quare non erit genus corpus animalis, eo
quod pars est.</p>
<p>Videndum autem si quid vituperandorum aut fugiendorum
in potestate aut potente posuit, ut sophistam,
vel calumniatorem, vel furem eum qui possit
aliena latenter surripere: nemo enim praedictorum
in eo quod possit, aliquid horum talis dicitur.
Potest enim et Deus, et studiosus, prava agere;
non sunt autem hujusmodi, nam omnes pravi secundum
<pb n="0950C"/>
electionem dicuntur. Amplius, omnes potestates
eorum sunt quae sunt eligenda, nam pravorum potestates
eligendae, eo quod Deum et studiosum habere
dicimus eas. Potentes enim dicimus eos esse
prava agere, quare nullius vituperabilis erit genus
potestas. Si autem non, accidet vituperandorum
quiddam eligendum esse, nam erit quaedam potestas
vituperabilis. Et si quid propter se honorabilium vel
eligibilium, in potestate, vel potente, vel effectivo
posuit. Nam omnis potestas, et omne potens aut effectivum,
propter aliud eligendum; aut si quid eorum
quae sunt in duobus generibus vel pluribus, in altero
posuit. Quaedam enim non est in uno genere ponere,
ut fraudulentum aut calumniatorem, neque enim
qui eligit, impotens autem, neque qui potest, at non
<pb n="0950D"/>
eligens, calumniator aut fraudulentus, sed qui utraque
haec habet; quare non ponenda sunt in uno genere,
sed in utroque eorum quae dicta sunt. Amplius,
aliquoties e converso, genus quidem ut differentiam,
differentiam autem ut genus assignant, ut stuporem
superabundantiam admirationis, et fidem vehementiam
opinionis: nam neque superabundantia, neque
vehementia, genus, sed differentia videtur enim stupor
admiratio esse superabundans, et fides opinio vehemens;
quare genus admiratio et opinio est, superabundantia
autem et vehementia differentia. Amplius, si
quis superabundantiam et vehementiam ut genera
assignet, inanimata fidem facient et stupefacient:
nam cujusque vehementia et superabundantia illi
<pb n="0951A"/>
adest cujus est superabundantia et vehementia. Si ergo
stupor superabundantia est admirationis, aderit admirationi,
quare admiratio stupefaciet; similiter autem
et fides aderit opinioni, si vehementia quidem
opinionis est, quare opinio fidem faciet. Amplius, accidet
sic assignanti vehementiam vehementem dicere,
et superabundantiam superabundantem: est
enim quaedam fides vehemens; si ergo fides vehementia
est, vehementia erit vehemens. Similiter autem
et stupor quidem et superabundans; si ergo stupor
est superabundantia, superabundantia erit superabundans.
Videtur autem neutrum horum, quemadmodum
nec disciplina disciplinatum, nec motus
motum. Quandoque autem peccant, et passionem
in genere ejus quod passum est ponentes, ut immortalitatem
<pb n="0951B"/>
vitam sempiternam dicentes esse, passio
enim vitae et accidens immortalitas videtur esse;
quod autem verum sit quod dicitur, manifestum
fiet, si quis admittat aliquem ex mortali fieri immortalem.
Nullus enim dicit aliam vitam eum sumere,
sed accidens aliquod, vel passionem huic eidem advenire;
quare non genus vita immortalitatis. Rursum
si passionem cujus est passio, illius genus dicit, ut
spiritum aerem motum, magis enim motus aeris,
spiritus, nam aer idem permanet, et quando movetur,
et quando stat; quare non est omnino aer spiritus:
est etenim et non moto aere spiritus, siquidem
idem aer permanet, qui quidem erat spiritus. Similiter
autem et in aliis hujusmodi. Si igitur et in hoc
oportet admittere quod aer motus est spiritus, non
<pb n="0951C"/>
tamen de omnibus hujusmodi est assignandum, de
quibus non verificatur genus, sed de quibuscunque
vere praedicatur assignatum genus, nam in quibusdam
non videtur verificari, ut in luto et nive, nam
nivem dicunt esse aquam coagulatam, lutum autem
terram humido temperatam: est autem neque nix
aqua, neque lutum terra, quare neutrum assignatorum
generum erit genus. Oportet enim genus verificari
semper de omnibus speciebus. Similiter autem
neque vinum est aqua putrefacta (sicut Empedocles
dicit: In ligno putruit unda), nam simpliciter non est
aqua.
</p>
        </div2>

<div2>
          <head>CAPUT VI. <hi>De genere loci alii.</hi> </head>
<p>Amplius, si omnino quod assignatum est, nullius
<pb n="0951D"/>
est genus. Manifestum enim quoniam neque ejus
quod dictum est. Considerandum autem ex eo quod
nihil eorum differt specie, quae participant assignatum
genus. Ut nihil alba differunt specie, ipsa a se
invicem. Omnis autem generis sunt species differentes,
quare nullius erit album genus. Rursum si quod
omnia sequitur genus vel differentiam dixit. Plura
enim sunt quae omnia sequuntur, ut ens, et unum,
eorum sunt quae omnia sequuntur; si igitur ens genus
assignaverimus, manifestum quoniam omnium
erit genus, eo quod praedicatur de eis. De nullo enim
genus quam de speciebus praedicatur, quare et unum
species erit entis; accidit ergo de omnibus de quibus
genus praedicatur, et speciem praedicari, eo quod
<pb n="0952A"/>
ens et unum de omnibus simpliciter praedicantur,
oportet autem de paucioribus speciem praedicari. Si
autem quod omnia sequitur, differentiam dixit, perspicuum
quoniam de aequalibus vel de pluribus differentia
quam genus dicetur. Nam si et genus omnia
sequitur de aequalibus, sin vero non omnia sequatur
genus, de pluribus differentia dicetur quam ipsum
genus. Amplius, si in subjecta specie est, quod assignatum
genus dicitur, ut album in nive, quare manifestum
quoniam non erit genus, de subjecta enim
specie solum genus dicitur. Considerandum autem
etiam est si non univocum sit genus speciei. Nam
de omnibus speciebus univoce genus praedicatur.
Amplius, quando existente et speciei et generi contrario,
si quod melius contrariorum est, in pejori genere
<pb n="0952B"/>
ponit.</p>
<p>Nam accidet reliquum in reliquo esse, eo quod
contraria in contrariis generibus, quare quod deterius
est, in meliori erit, at videtur melioris, et genus
melius esse. Et si eodem similiter ad utraque se
habente, in pejore, et non in meliore genere ponit,
ut animam ipsum quod est agitationem, aut agitatum:
nam pari modo eadem stativa et agitativa esse
videtur; quare si melius statio, in hoc oportet genere
ponere. Amplius, ex magis et minus. Destruenti
quidem si genus suscipit magis, species autem
non suscipit, neque ipsa, neque quod ab ipsa
dicitur, ut si virtus suscipit magis, et justitia et justus,
dicitur enim justus magis alter altero. Si igitur
assignatum quidem genus magis suscipit, species
<pb n="0952C"/>
autem non suscipit, neque ipsa, neque quod ab ipsa
dicitur, non erit quidem assignatum genus. Rursum
quod magis videtur, vel similiter, non est genus,
manifestum quoniam nec quod assignatum est. Utilis
autem hic locus in talibus maxime in quibus
plura videntur de specie in eo quod quid est praedicata,
cum non determinatum est neque promptum
nobis est dicere, quodnam eorum genus, ut
de ira, tristitia, et opinio parvipendentiae, in eo
quod quid est praedicari videntur: contristatur enim
iratus, et opinatur parvipendi. Eadem autem consideratio
et in specie ad aliud aliquid comparanti.
Nam si quod magis aut similiter videtur esse in
assignato genere, non est in genere manifestum
quod neque assignata omnino species erit in genere.
<pb n="0952D"/>
Interimenti igitur quemadmodum dictum est, utendum.
Astruenti vero, si quidem suscipit magis quod
assignatum est genus, et species, non utilis locus,
nihil enim prohibet utrorumque suscipientium non
esse alterum alterius genus, nam bonum et album
suscipit magis, et neutrum neutrius genus. Generum
autem et specierum ad se invicem comparatio utilis,
ut si similiter hoc, et hoc genus; si alterum genus,
et alterum. Similiter autem et si quod minus,
et quod magis: ut si continentiae, magis potestas
quam virtus genus; virtus autem genus, et potestas.
Eadem autem et de specie convenit dici; nam si similiter
hoc, et hoc propositi species, si alterum species,
et reliquum, et quod minus videtur species est, et
<pb n="0953A"/>
quod magis. Amplius, ad construendum, perspiciendum
si de quibus assignatum est genus, in eo
quod quid est praedicatur, cum non sit una assignata
species, sed plures et differentes. Nam manifestum
quoniam erit genus. Si autem in assignato species
est, considerandum et si de aliis speciebus genus in
eo quod quid est praedicatur. Nam rursus accidet
de pluribus et differentibus idem praedicari. Quoniam
autem videtur in quibusdam et differentia in
eo quod quid est de speciebus praedicari, separandum
est genus et differentia, utenti iis quae dicentur
elementis, primum quidem quoniam genus de
pluribus dicitur quam differentia, deinde quoniam
secundum ejus (quod quid est) assignationem, magis
convenit genus quam differentiam dicere. Nam
<pb n="0953B"/>
qui animal dicit hominem, magis indicat quid est
homo quam qui gressibile. Et quoniam differentia
quidem qualitatem generis semper significat, genus
autem differentiae, non: nam qui dicit gressibile,
quiddam animal dicit; qui vero animal dicit, non
dicit quale quiddam gressibile: differentia igitur a
genere sic separanda. Quoniam autem videtur musicum,
qua musicum est, sciens esse, et musica scientia
<pb n="0954A"/>
quaedam est, et si ambulans, eo quod ambulat
movetur, ambulatio motus quidam est, considerandum
in quo genere vult quidpiam construere secundum
dictum modum. Ut si scientiam ipsum quod
est fidem, si sciens quatenus scit, fidit; manifestum
enim quoniam scientia fides quaedam erit, eodem
autem modo et in aliis hujusmodi. Amplius, quoniam
quod sequitur aliquid semper et non convertitur,
difficile est separare quod non sit genus, si
hoc quidem illud sequitur omne, illud vero hoc non
omne. Ut tranquillitatem quies, et numerum divisibile,
e converso autem non; nam divisibile non
omne, numerus, neque quies omnis, tranquillitas,
ipso quidem est utendum ut genere quod est semper
consequens, cum non convertatur alterum; cum
<pb n="0954B"/>
autem alterum se extendit non in omnibus, obsequendum.
Instantia autem hujus, quoniam non ens
sequitur omne quod fit (nam quod fit non est) et
non convertitur (non enim omne quod non est,
fit); attamen non est genus non ens ejus quod fit,
simpliciter enim non sunt non entis species. De
genere igitur quemadmodum dictum est, transeundum.
</p>
        </div2>
      </div1>

<div1>
        <head>LIBER QUINTUS.</head>
<div2>
          <head>CAPUT PRIMUM. <hi>De modis proprii.</hi> </head>
<pb n="0953B"/>
<p>Utrum autem proprium an non proprium est
quod dictum est, per haec considerandum. Assignatur
<pb n="0953C"/>
autem proprium aut per se et semper, aut ad
aliud aut aliquando. Per se quidem, ut hominis,
animal mansuetum natura; ad aliud autem, ut animae
ad corpus, quoniam illa quidem imperare nata, hoc
autem parere; semper autem, ut Dei, animal immortale;
aliquando vero, ut alicujus hominis ambulare
in gymnasio. Sunt autem proprii, quod ad alterum
assignatum est, aut duo problemata, aut
quatuor. Nam si de hoc quidem assignatum quidpiam
fuerit, de illo vero negatum idipsum, duo duntaxat
problemata fiunt, quemadmodum hominis ad equum
proprium est quod bipes est. Nam et quod homo
non bipes est argumentabitur quispiam, et quod
equus bipes: utrinque autem removetur proprium.
Si autem de utroque utrumque assignatum fuerit, et
<pb n="0953D"/>
de utroque negatum, quatuor problemata erunt, ut
hominis proprium ad equum, quod ille quidem bipes,
hic autem quadrupes est: nam et quod homo
non bipes est, et quod esse quadrupes natus est,
argumentari est; et quod equus bipes, et quod non
quadrupes, possibile est argumentari. Quolibet igitur
modo ostenso, interimitur quod propositum est.
Est autem per se quidem proprium, quod ad omnia
assignatur, et ab omni separat (quemadmodum hominis
animal mortale disciplinae susceptivum); ad
aliud autem, quod non ab omni, sed ab aliquo statuto
determinat (ut virtutis ad disciplinam, quoniam
illa quidem in pluribus, haec in rationali solo, et in
habentibus rationem nata est fieri); semper autem,
<pb n="0954B"/>
quod secundum omne tempus verificatur, et nunquam
relinquitur (quemadmodum animalis ex anima
et corpore compositum esse); aliquando vero, quod
secundum aliquod tempus verificatur, et non ex necessitate
<pb n="0954C"/>
semper consequitur, ut alicujus hominis,
ambulare in foro. Est autem ad alterum proprium
assignare, differentiam dicere, aut in omnibus et
semper, aut ut multum et in plurimis. Et in omnibus
quidem et semper, quemadmodum hominis
proprium ad equum quoniam bipes, nam homo quidem
et omnis, et semper est bipes; equus autem
nullus est bipes, et nunquam. Ut multum autem et
in plurimis, quemadmodum rationalis proprium principare
ad concupiscibile, et irascibile, eo quod illud
quidem imperat, haec autem parent; nam neque
rationale semper imperat, sed quandoque illi imperatur,
neque concupiscibili et irascibili semper
imperatur, sed imperant quandoque, cum fuerit hominis
anima flagitiosa. Propriorum autem ea maxime
<pb n="0954D"/>
logica sunt, quae per se et semper, et quae ad
aliud. Nam ejus quod ad aliud est proprium, plura
problemata sunt, quemadmodum diximus et prius,
nam aut duo, aut quatuor, ex necessitate fiunt problemata.
Plures autem orationes fiunt ad haec, quod
autem per se est et semper, ad multa est argumentari,
et ad plura tempora observare: quod per
se quidem ad multa, nam ad unumquodque eorum
quae sunt, ut pote cui oportet inesse proprium,
quare si non ab omni separat, non erit bene assignatum
proprium; quod autem semper, ad plura
tempora est observare, et sive non inest, sive non
infuerit, sive non inerit, non erit proprium. Quod
vero aliquando, ad illud (quod nunc dicitur) tempus,
<pb n="0955A"/>
consideramus. Non igitur sunt rationes ad ipsum
plures. Logicum autem est problema, ad quod rationes
fiunt, et crebrae quidem, et bonae. Ad aliud
igitur proprium dictum, ex iis quae sunt de accidente
locis inspiciendum, si huic quidem accidit,
illi vero non. De iis autem quae semper, et quae per
se, per haec considerandum.</p>
</div2>

<div2>
          <head>CAPUT II. <hi>De locis proprii.</hi> </head>
<p>Primum quidem an non bene assignatum est proprium,
an bene. Ejus autem quod est non bene, aut
bene, est unum quidem, si non per notiora, aut per
notiora positum est proprium. Destruenti quidem,
si non per notiora; at construenti, si per notiora.
Ejus autem quod non per notiora est, hoc quidem
<pb n="0955B"/>
si omnino ignotius positum est proprium quod assignavit,
illo cujus proprium dixit. Non enim erit bene
positum proprium, nam propter notitiam proprium
facimus. Discendi enim causa, et proprium, et definitiones
facimus. Per notiora igitur accipiendum:
sic enim magis erit sufficienter cognoscere, ut puta
qui ponit ignis proprium esse simillimum animae,
ignotiore quam ignis utitur anima (magis enim scimus
quid est ignis quam quid anima), non igitur erit
bene positum proprium ignis, simillimum animae.
Aliud autem, si non notius est hoc huic inesse.
Oportet enim non solum notius esse re, sed huic inesse,
notius esse: nam qui non scit huic inest, neque
si illi soli notius inest cognoscit. Quare cum quodvis
horum acciderit, obscurum fit proprium, ut quia qui
<pb n="0955C"/>
ponit ignis proprium, in quo primo anima nata est
esse, ignotiore utitur quam sit ignis, eo quod ignotius
est, si in hoc est anima, et si in hoc primo est;
non erit itaque bene positum proprium ignis, in quo
primo anima nata est esse. Construenti autem, si
per notiora positum est proprium, et si per notiora
secundum utrumque modum. Erit enim bene secundum
hoc positum proprium, nam constructivorum
locorum ejus quod bene, alii quidem secundum hoc
solum, alii autem simpliciter monstrabunt quod
bene, ut quia qui dixit animalis proprium, sensum
habere, per notiora, et notius assignavit proprium
secundum utrumque modum; quare erit bene assignatum
secundum hoc, animalis proprium, sensum
habere. Deinde destruenti quidem, si quod nominum
<pb n="0955D"/>
quae in proprio sunt assignata multipliciter dicitur,
vei etiam tota oratio plura significat. Non enim erit
bene positum proprium, ut quoniam sentire multa
significat, unum quidem sensum habere alterum
autem sensum uti, non erit animalis proprium bene
positum quod natum est sentire. Quapropter non
utendum est, neque nomine, quod multipliciter dicitur,
neque oratione, quae plura significet, quia quod
multipliciter dicitur, obscurum facit quod dictum est,
dubitante eo qui debet argumentari, quodnam dicit
eorum quae multipliciter dicuntur, nam proprium
discendi gratia assignatur. Amplius autem ad hoc
necessarium est redargutionem aliquam fieri cum sic
assignant proprium, quando in dissidente quispiam
<pb n="0956A"/>
conficiet syllogismum, de eo quod multipliciter dicitur.
Construenti autem, si non plura significat neque
nominum quidpiam, neque tota oratio. Erit enim
secundum hoc bene positum proprium, ut quia neque
corpus plura significat, neque mobilissimum in superiorem
locum, neque totum quod ex his compositum
est, erit bene positum secundum hoc ignis proprium
corpus mobilissimum in superiorem locum. Deinde
destruenti quidem si multipliciter dicitur illud cujus
proprium assignatur, non determinatur autem cujus
eorum ponatur proprium. Non enim bene erit assignatum
proprium, ob quas autem causas non immanifestum
est ex iis quae prius dicta sunt, nam eadem
accidere necessarium est; ut quia scire hoc plura
significat (unum enim scientiam habere hoc, alterum
<pb n="0956B"/>
autem scientia uti hoc, aliud vero scientiam esse hujus,
aliud autem scientia uti hujus), non erit ejus
quod est scire hoc, bene assignatum proprium ullum,
non determinato cujus horum ponitur proprium.
Construenti vero, si non dicitur multipliciter hoc
cujus proprium ponitur, sed est unum et simplex.
Erit enim bene positum secundum hoc proprium,
ut quia homo simpliciter dicitur, erit bene positum
secundum hoc hominis proprium, animal mansuetum
natura. Deinde destruenti quidem, si frequenter dictum
est idem in proprio (saepe enim latent hoc facientes
et in propriis, quemadmodum et in terminis),
non erit bene positum quod hoc sustinet, proprium.
Conturbat enim audientem, quod frequenter dicitur,
obscurum igitur necessarium est fieri, et praeter id
<pb n="0956C"/>
rugari videntur. Eveniet autem frequenter idem
dicere duobus modis: uno quidem quando nominaverit
frequenter idem, ut si quis proprium assignet
ignis; corpus tenuissimum corporum, hic enim frequenter
dixit corpus. Secundo autem, si quis assumat
orationes pro nominibus, ut si quis reddat terrae
proprium, substantiam quae maxime corporum secundum
naturam fertur in inferiorem locum, deinde
assumat pro corporibus, hujusmodi substantias,
unum enim et idem est corpus, et hujusmodi substantia;
erit ergo hoc modo substantia frequenter dicta,
quare neutrum erit bene positum proprium. Construenti
vero, si nullo utitur frequenter nomine eodem.
Erit enim secundum hoc bene assignatum proprium,
ut quia qui dixit hominis proprium, animal
<pb n="0956D"/>
disciplinae susceptivum, non usus est frequenter
eodem nomine, erit utique secundum hoc bene assignatum
hominis proprium. Deinde destruenti quidem,
si tale aliquid assignavit in proprio nomen,
quod omnibus insit. Inutile enim erit, quod non
separat ab aliquo, quod autem in propriis dicitur,
separare oportet, quemadmodum et quae in terminis;
non igitur erit bene positum proprium, ut quia qui
posuit scientiae proprium opinionem indissuasibilem
a ratione, unum existens, tali aliquo usus est proprio
(uno, inquam) quod omnibus inest, non erit utique
bene positum scientiae proprium. Astruenti autem, si
nullo usus est communi, sed quod ab aliquo separat,
erit bene positum secundum hoc proprium, ut quia
<pb n="0957A"/>
qui dixit animalis proprium animam habere, nullo
usus est communi, erit secundum hoc bene positum
proprium animalis, animam habere. Deinde destruenti
quidem, si plura propria assignat ejusdem, non determinans
quod plura ponit. Non enim erit bene positum
proprium; nam quemadmodum nec in terminis
oportet praeter eam (quae indicat substantiam)
orationem adjungere quidpiam plusculum, sic nec
in propriis praeter eam (quae facit proprium quod
dictum est) orationem quidquam coassignandum.
Inutile enim fit ejusmodi, ut quia qui dixit proprium
ignis, tenuissimum et levissimum, plura assignavit
propria (utrumque enim de solo igne verum est
dicere), non erit bene positum proprium ignis, corpus
subtilissimum et levissimum. Astruenti vero si
<pb n="0957B"/>
non plura ejusdem propria assignavit, sed unum.
Erit enim secundum hoc bene positum proprium, ut
quia qui dixit humidi proprium, corpus quod in
omnem figuram ducitur, unum assignavit proprium,
et non plura, erit secundum hoc bene positum humidi
proprium. Deinde destruenti quidem, si eodem
usus est cujus proprium assignavit, aut eorum quae
sunt illius aliquo. Non enim erit bene positum proprium,
nam discendi gratia assignatur proprium,
idem autem eidem similiter ignotum est, id autem
quod aliquid eorum est quae sunt ejus, posterius;
non igitur est notius, quare non fit ut per hoc quisquam
magis quidpiam discat, ut quia qui dixit animalis
proprium, substantiam cujus species est homo,
aliquo usus est eorum quae sunt animalis, non erit
<pb n="0957C"/>
bene positum proprium. Construenti autem, si neque
eodem, neque eorum quae sunt ipsius aliquo utitur.
Erit enim bene secundum hoc positum proprium, ut
quia qui posuit animalis proprium ex anima et corpore
compositum esse, neque eorum quae sunt ipsius
aliquo usus est: erit utique bene secundum hoc assignatum
animalis proprium. Eodem autem modo et
in aliis considerandum est quaenam non faciunt aut
faciunt notius. Destruenti quidem, si aliquo usus est,
aut opposito, aut omnino simul natura, aut posteriore
aliquo. Non enim erit bene positum proprium,
nam oppositum simul natura, quod autem simul natura,
et posterius, non efficit notius, ut quia qui
dixit boni proprium quod malo maxime opponitur,
opposito est usus boni, non erit profecto bene assignatum
<pb n="0957D"/>
boni proprium. Construenti autem, si nullo
usus est neque opposito, neque omnino simul natura,
neque posteriore. Erit enim secundum hoc
bene assignatum proprium, ut quia qui posuit disciplinae
proprium, opinionem maxime facientem fidem,
nullo usus est neque opposito, neque omnino simul
natura, neque posteriore, erit secundum hoc bene
positum disciplinae proprium. Deinde destruenti
quidem, si non quod semper sequitur proprium assignavit,
sed id quod fit quandoque non proprium.
Non enim erit bene pronuntiatum proprium, nam
neque in quo deprehendimus inesse ipsum, de hoc
et nomen ex necessitate verificatur, neque in quo
deprehenditur non inesse, de hoc ex necessitate non
<pb n="0958A"/>
dicetur nomen, quare non erit bene positum proprium.
Amplius autem ad haec, neque quando quisquam
assignaverit proprium, erit manifestum si inest,
siquidem tale est, ut quod ipsum relinquere possit;
non igitur erit clarum esse proprium, ut quia qui
posuit animalis proprium moveri quandoque, vel
stare tale, assignaverit proprium quod fit quandoque
non proprium, nequaquam erit bene positum proprium.
Astruenti vero, si quod ex necessitate semper
est, proprium assignaverit. Erit enim bene positum
secundum hoc proprium, ut quia qui posuit
virtutis proprium quod habentem facit studiosum,
quod semper sequitur, proprium assignavit; erit utique
secundum hoc bene assignatum virtutis proprium.
Deinde destruenti quidem, si quod nunc proprium
<pb n="0958B"/>
est assignans, non determinaverit quod non
proprium assignat. Non enim erit bene positum proprium,
primum quidem quia quod praeter consuetudinem
fit omne, semper determinatione indiget, solent
autem ut plurimum omnes, quod semper sequitur
proprium assignare; secundo autem, quia immanifestum
est quia non determinaverit, si quod nunc
est proprium voluerit ponere. Non igitur danda est
objurgationis occasio, ut quia qui posuit alicujus hominis
proprium sedere cum aliquo homine, quod
nunc proprium est posuit, non bene proprium assignabit,
si non determinans dixerit quod nunc. Construenti
autem, si nunc proprium assignans determinando
posuit, quod nunc proprium posuerit. Erit
enim bene positum secundum hoc proprium, ut quia
<pb n="0958C"/>
qui dixit cujusdam hominis proprium ambulare
nunc alicubi, distinguens posuit hoc, bene erit positum
proprium. Deinde destruenti quidem, si tale assignavit
proprium, quod manifestum non est aliter
inesse quam sensu. Non enim erit bene positum proprium,
nam omne sensibile extra sensum factum
immanifestum est, latens enim est si adhuc inest,
eo quod sensu solum cognoscitur. Erit autem verum
hoc in iis quae non ex necessitate semper consequuntur,
ut quia qui posuit solis proprium, astrum
quod fertur super terram lucidissimum, tali usus est
in proprio (super terram, inquam, ferri) quod sensu
cognoscitur, non utique erit bene solis assignatum
proprium; immanifestum enim erit cum occidet sol,
si adhuc feratur super terram, eo quod nos tunc deseruimus
<pb n="0958D"/>
sensum. Construenti vero, si tale assignavit
proprium, quod non sensu est manifestum, aut
cum sit sensibile, ex necessitate inesse manifestum
est. Erit enim secundum hoc bene positum proprium,
ut quia qui posuit superficiei proprium, quod primum
coloratum est, sensibili quidem aliquo usus est (coloratum
esse, inquam), tali quidem quod manifestum
est inesse semper: erit secundum hoc bene assignatum
superficiei proprium. Deinde destruenti quidem,
si terminum ut proprium assignavit. Non enim erit
bene positum proprium, nam non oportet indicare
quod quid est esse proprium, ut quia qui dixit hominis
proprium animal gressibile bipes, quod quid est
esse significans assignavit hominis proprium, non utique
<pb n="0959A"/>
erit hoc hominis proprium bene assignatum. Construenti
autem, si quod conversim quidem praedicatur
assignavit proprium, non autem quod quid est
esse indicans. Erit enim secundum hoc bene assignatum
proprium, ut quia qui posuit hominis proprium
animal mansuetum natura, quod conversim
quidem praedicatur, assignavit proprium, non quod
quid est quidem indicans; erit secundum hoc
bene assignatum proprium hominis. Deinde destruenti
quidem, si non quidpiam in quid est ponens,
assignavit proprium. Oportet enim in propriis, quemadmodum
in terminis, primum assignari genus,
deinde sic jam addere reliqua et separare. Quare
quod non hoc modo positum est proprium, non erit
bene assignatum, ut quia qui dixit animalis proprium
<pb n="0959B"/>
animam habere, non posuit quidquam in quo
aut in quid est animal, non erit bene positum animalis
proprium. Construenti vero, si quis quidpiam quod in
quid est ponens ejus cujus proprium assignavit, reliqua
adjungit. Erit enim secundum hoc bene assignatum
proprium, ut quia qui posuit hominis proprium
animal disciplinae susceptibile, quidpiam quod
in quid est ponens, assignavit proprium: erit secundum
hoc bene positum proprium hominis. Utrum
igitur bene an non bene assignetur proprium, per
haec inspiciendum.</p>
</div2>

<div2>
          <head>CAPUT III. <hi>De proprio loci alii.</hi> </head>
<p>Utrum vero proprium est omnino quod dictum
est, an non proprium, ex his considerandum. Nam
<pb n="0959C"/>
simpliciter construentes proprium quod bene positum
est, loci iidem erunt iis qui proprium omnino
faciunt; in illis igitur dicentur. Primum ergo destruenti
quidem inspiciendum ad unum quodque eorum
cujus proprium assignavit. Ut si nulli inest,
aut si non de hoc quidem verificatur, aut si non est
proprium cujusque eorum secundum illud cujus proprium
assignavit. Non enim erit proprium, quod positum
est esse proprium, ut quia de geometra non
verificatur indeceptibilem esse ab oratione (nam decipitur
geometer cum pseudographiam facit), non
erit hoc scientis proprium, non decipi ab oratione.
Construenti autem si de omni verificatur, et qua de
hoc verificatur. Erit enim proprium, quod positum
est esse proprium, ut quia animal disciplinae susceptivum
<pb n="0959D"/>
de omni homine verificatur, et qua homo,
erit hominis proprium animal disciplinae susceptivum.
Est autem locus hic destruenti quidem, si non
de quo nomen et oratio verificatur, et si non de quo
oratio et nomen verificatur. Construenti autem, si
de quo nomen et oratio, et si de quo oratio et nomen
praedicatur. Deinde destruenti quidem, si non de
quo oratio et nomen verificatur, et si non de quo
nomen et oratio verificatur. Non enim erit proprium,
quod positum est esse proprium, ut quia animal quidem
disciplinae susceptivum verificatur de Deo;
homo autem non praedicatur, non erit hominis proprium,
animal disciplinae susceptivum. Construenti
autem, si de quo oratio et nomen praedicatur, et
<pb n="0960A"/>
si de quo nomen et oratio praedicatur. Erit enim
proprium quod positum est esse proprium, ut
quia de quo animam habere verificatur animal,
et de quo animal animam habere, erit animam
habere animalis proprium. Deinde destruenti quidem,
si subjectum proprium assignavit ejus quod in subjecto
esse dicitur. Non enim erit proprium quod positum
est esse proprium, ut quia qui posuit proprium
subtilissimi corporis, ignem, subjectum assignavit
praedicati proprium, non erit ignis corporis
subtilissimi proprium. Propter hoc autem non erit
subjectum, ejus quod in subjecto esse dicitur proprium,
eo quod idem esset plurium et differentium
specie proprium, nam eidem plura quaedam discrepantia
specie insunt, de solo dicta, quorum erit
<pb n="0960B"/>
omnium proprium quod subjectum est, si quis hunc
in modum ponat proprium. Construenti vero, si quod
in subjecto est, assignavit proprium subjecti. Erit
enim proprium quod positum est non esse proprium,
siquidem de solo praedicatur (ut dictum est) proprium,
ut quia qui dixit terrae proprium corpus
gravissimum specie, subjecti assignavit proprium,
quod de sola dicitur re, et ut proprium praedicatur,
erit terrae proprium recte positum. Deinde destruenti
quidem, si secundum participationem assignavit proprium.
Non enim erit proprium, quod positum est
esse proprium, nam quod secundum participationem
inest, ad quod quid est esse conducit; erit autem
hujusmodi differentia quaedam de aliqua specie dicta,
ut quia qui dixit hominis proprium gressibile bipes,
<pb n="0960C"/>
secundum participationem assignavit proprium, non
erit utique proprium hominis gressibile bipes. Construenti
autem, si non secundum participationem
assignavit proprium, nec quod quid est esse indicans,
conversim praedicata re. Erit enim proprium
quod positum est esse proprium, ut quia qui posuit
animalis proprium quod natum est sentire, neque
secundum participationem assignavit proprium, neque
quod quid esse indicans, conversim re praedicata,
erit utique quod sentire natum est, animalis
proprium. Deinde destruenti quidem, si non contingit
simul inesse proprium, sed vel posterius, vel
priusquam idipsum nomen. Non enim erit proprium
quod positum est esse proprium, aut nunquam, aut
non semper, ut quoniam contingit alicui prius fore,
<pb n="0960D"/>
et posterius ambulare per forum quam quod homo,
non erit ambulare per forum hominis proprium, aut
nunquam aut non semper. Construenti autem, si simul
ex necessitate semper inest, cum neque terminus,
neque differentia sit. Erit enim proprium, quod positum
est forsitan non esse proprium, ut quia animal
disciplinae susceptivum, simul ex necessitate semper
est, et id quod est homo, cum neque differentia sit,
nec terminus erit animal disciplinae susceptivum hominis
proprium. Deinde destruenti quidem, si eorumdem
qua eadem sunt, non est idem proprium.
Non enim erit proprium, quod positum est esse proprium,
ut quia non est proprium prosequendi, apparere
quibusdam bonum, neque eligendi fuerit utique
<pb n="0961A"/>
proprium apparere quibusdam bonum; idem enim
est prosequendum et eligendum. Construenti, si ejusdem
quatenus idem proprium. Erit enim proprium
quod positum est non esse proprium, ut quoniam
hominis, qua homo dicitur proprium tripartitam animam
habere, et terrigenae quatenus terrigena est,
erit proprium tripartitam animam habere. Utilis
autem locus hic et in accidente, nam iisdem in eo
quod eadem sunt eadem oportet inesse vel non inesse.
Deinde destruenti quidem, si eorum quae sunt
eadem specie, non idem semper specie proprium est.
Neque enim ejus quod dictum erit proprium, quod
positum est esse proprium, ut quia idem est specie
homo et equus, non semper autem equi est proprium
stare a se, nec hominis erit proprium moveri a se.
<pb n="0961B"/>
Idem enim est specie moveri, et stare a se, quatetenus
utrique eorum ut animal est, accidit. Construenti
vero, si eorum quae sunt eadem specie, idem
semper specie sit proprium. Erit enim proprium
quod positum est non esse proprium, ut quia hominis
est proprium esse gressibile bipes, et avis erit
proprium esse volatile bipes, utrumque enim horum
est idem quatenus illa quidem sub eodem sunt genere
species, cum sint sub animali, haec autem ut
generis differentiae animalis. Hic autem locus falsus
est, quando alterum quidem eorum quae dicuntur uni
alicui soli inest speciei, alterum vero inest pluribus,
quemadmodum gressibile quadrupes.</p>
<p>Quoniam autem idem et diversum multipliciter
dicitur, labor est sophistice assumenti unius assignare,
<pb n="0961C"/>
et solius alicujus proprium, nam quod inest
alicui cui accidit aliquid, et accidenti inerit sumpto
cum eo cui accidit, ut quod inest homini, et albo
homini inerit, si fuerit albus homo, et quod albo
homini inest, inerit et homini. Calumniabitur autem
aliquis multa propriorum quod subjectum id aliud est
quod secundum se facit, aliud autem cum accidente,
ut aliud quidem hominem esse dicet, aliud vero album
hominem. Amplius autem diversum faciens habitum,
et quod secundum habitum dicitur, nam quod
habitui inest, et ei quod secundum habitum dicitur
inerit, et quod ei quod secundum habitum dicitur
inest, et habitui inerit, ut quoniam sciens secundum
scientiam dicitur affici, non inerit scientiae proprium,
indissuasibile a ratione, nam et sciens indissuasibilis
<pb n="0961D"/>
erit a ratione. Construenti autem dicendum
quoniam non est diversum simpliciter id cui accidit,
et accidens cum eo cui accidit sumptum, sed aliud
dicitur, eo quod diversum sit ipsis, esse; non enim
idem est homini esse, quod sit homo, et albo homini
esse, quod sit albus homo. Praeterea autem considerandum
est ad casus dicenti, quod neque sciens est
indissuasibile a ratione, sed indissuasibilis a ratione,
neque scientia indissuasibile, sed indissuasibilis a ratione,
nam ei qui omnino instat, omnino est adversandum.
Deinde destruenti quidem, si quod natura
inest volens assignare, hoc modo ponit secundum
locutionem, ut quod semper inest significet. Videbitur
enim moveri posse quod positum est proprium
<pb n="0962A"/>
esse, ut quia qui dixit hominis proprium bipes, vult
quidem quod natura inest assignare: significat
autem locutione, quod semper inest, non erit hominis
proprium bipes, non enim omnis homo est
duos pedes habens. Construenti autem, si vult quod
natura inest proprium assignare, et locutione hoc
modo significat: non enim movebitur secundum hoc
proprium, ut quia qui hominis proprium assignavit,
animal disciplinae susceptivum, et vult, et dictione
significat quod natura inest proprium, non movebitur,
secundum hoc quod non sit proprium hominis,
animal disciplinae susceptivum. Amplius, quaecunque
dicuntur ut secundum aliud aliquod primum, aut ut
primum ipsum, labor est assignare talium proprium.
Nam si ejus quod est secundum aliud aliquid proprium
<pb n="0962B"/>
assignavit, et de primo verificabitur, si autem
primi posuerit, et de eo quod est secundum aliud
praedicabitur, ut si quis assignet superficiei proprium
coloratum esse, et de corpore verificatur coloratum
esse, si autem corporis, et de superficie praedicabitur,
quare non de quo oratio et nomen verificabitur.
Accidit autem in quibusdam propriis plerumque
fieri aliquod peccatum, propter hoc quod non determinetur
quomodo et quorum ponit quis proprium;
omnes enim conantur assignare proprium, aut quod
natura inest, ut hominis bipes, aut quod nunc inest,
ut hominis alicujus quatuor digitos habere, aut specie,
ut ignis subtilissimum, aut simpliciter, ut animalis
vivere, aut secundum aliud, ut animae prudens,
aut ut primum, quemadmodum rationalis prudens,
<pb n="0962C"/>
aut in eo quod habet, ut scientis indissuasibile a ratione
(nihil enim aliud quam habendo aliquid erit
indissuasibile a ratione), aut in eo quod habeatur,
ut scientiae indissuasibile a ratione, aut in eo quod
participatur, ut animalis sentire (sentit enim et aliud
quid ut homo, sed participans jam hoc, sentit), aut
in eo quod participat, ut alicujus animalis vivere.
Qui non addit igitur, natura peccat, eo quod contingit
quod naturae inest, non inesse illi cui natura inest,
ut homini duos pedes habere, qui vero non determinat,
quoniam quod inest assignat quod non erit
tale quale nunc inest id, ceu quatuor digitos habere
hominem, non indicans quoque quod ut primum, aut
ut secundum aliud ponit, quod non de quo oratio et
nomen verificabitur, ut coloratum esse sive superficiei,
<pb n="0962D"/>
sive corporis assignaverit proprium, non praedicens
etiam quod aut in eo quod est habere aut in
eo quod haberi proprium assignavit. Ideo non erit
proprium quod assignatum est, nam inerit (si in eo
quod habetur assignavit proprium) etiam habenti,
si autem habenti, et ei quod habetur, ut indissuasibile
a ratione, scientiae vel scientis positum
proprium, non praesignificans etiam in eo quod participat
vel participatur, eo quod et in aliis quibusdam
inerit proprium. Si enim in eo quidem quod participatur
assignavit, participantibus inerit, si vero in eo
quod participat, iis quae participantur, ut si alicujus
animalis posuerit vivere proprium, non dividens
etiam specie quod uni soli inerit eorum quae sub eo
<pb n="0963A"/>
sunt, cujus proprium ponit, nam quod est secundum
superabundantiam, uni soli inest, ut ignis levissimum.
Aliquoties autem et specie addens peccat.
Nam oportebit unam speciem esse eorum quae dicuntur,
quando specie addiderit: hoc autem in quibusdam
non accidit, ut nec in igne, non enim est
una species ignis, nam diversum est carbo et flamma,
et lux specie, cum unumquodque horum sit
ignis; propter hoc autem non oportet, quando specie
additur, diversam esse speciem ejus quod dicitur,
quoniam his quidem magis, illis autem minus inerit
quod dictum est proprium, ut in igne subtilissimum,
subtilior enim est lux carbone et flamma. Hoc autem
non oportet fieri quando non, et nomen magis
praedicatur de quo oratio magis verificatur. Si autem
<pb n="0963B"/>
non, non erit de quo oratio magis, et nomen magis.
Amplius autem ad haec idem esse accidit proprium
ejus quod simpliciter, et ejus quod maxime in simpliciter
tali, ut in igne se habet subtilissimum, nam
et simpliciter et ignis et lucis erit hoc ipsum proprium,
subtilissima enim est lux; cum igitur alius sic
assignat proprium, argumentandum, sibi autem non
danda haec instantia, sed statim cum ponit proprium
determinandum est quomodo ponit proprium.
</p>
        </div2>

<div2>
          <head>CAPUT IV. <hi>De proprio loci alii.</hi> </head>
<p>Deinde destruenti quidem, si idem ejusdem proprium
posuit. Non enim erit proprium, quod positum
est esse proprium, nam idem eidem omne, quid
est esse indicat; quod autem esse indicat, non proprium,
<pb n="0963C"/>
sed terminus est, ut quia qui dixit honesti
proprium decens esse, idem ejusdem proprium assignavit
(idem enim est honestum et decens), non utique
erit decens, honesti proprium. Construenti autem,
si non ejusdem proprium assignavit, cum conversim
praedicatum posuit. Nam erit proprium quod
positum est non esse proprium, ut quia qui posuit
animalis proprium id quod substantia animata, non
idem quidem ejusdem proprium posuit, et conversim
praedicatum assignavit, erit animalis proprium
substantia animata. Deinde etiam in iis quae similium
partium sunt considerandum est, destruenti quidem,
si quod totius est proprium, non verificatur de parte,
aut quod partis, non dicitur de toto. Non enim erit
proprium, quod positum est esse proprium, accidit
<pb n="0963D"/>
autem in aliquibus hoc fieri. Assignabit enim aliquis
in iis quae similium partium sunt proprium, aliquoties
quidem in toto respiciens, aliquoties autem
in eo quod secundum partem dicitur ipse seipsum
intelligens, at erit neutrum recte assignatum, ut in
toto quidem, quia qui dixit maris proprium, plurima
aqua salsa, alicujus similium partium posuit proprium,
et tale assignavit quod non verificatur de parte
(non enim erit quiddam maris plurima aqua salsa),
non utique erit maris proprium, plurima aqua salsa.
In parte autem, ut quia qui posuerit aeris proprium,
respirabile, similium quidem partium alicujus dixit
proprium, tale autem assignavit quod de quo aere
verum est, de toto autem non dicitur (non enim erit
<pb n="0964A"/>
universus aer respirabilis), non erit utique aeris proprium
respirabile. Astruenti autem, si verificatur
de unaquaque similium partium quod est proprium
earum secundum totum. Erit enim proprium, quod
positum est non esse proprium, ut quia verificatur
de omni terra deorsum ferri secundum naturam; est
autem et hoc proprium alicujus terrae secundum totum;
nam secundum terram, et id quod est terram
esse, erit terrae proprium deorsum ferri secundum
naturam. Deinde ex oppositis considerandum est,
primum quidem ex contrariis, destruenti quidem,
si contrarii non est contrarium. Neque enim contrarii
erit contrarium proprium, ut quia contrarium est
justitiae quidem injustitia, optimo autem pessimum,
non est autem justitiae proprium optimum, non erit
<pb n="0964B"/>
injustitiae proprium pessimum. Construenti autem
si contrarii contrarium proprium est, et contrarii
contrarium proprium erit. Ut quia contrarium est
bono quidem malum, eligendo autem fugiendum, est
autem boni proprium eligendum, erit mali proprium
fugiendum. Secundum autem, ex iis quae ad aliquid
sunt, destruenti quidem, si hoc quod ad aliquid est,
ejus quod est ad aliquid non est proprium. Neque
enim hoc quod ad aliquid est, ejus quod ad aliquid
est erit proprium, ut quia dicitur duplum quidem
ad dimidium, superans autem ad superatum, non est
autem dupli proprium superans, non erit dimidii
proprium superatum. Construenti autem, si ejus quod
est ad aliquid, hoc quod ad aliquid est proprium, et
ejus quod est aliquid, id quod est ad aliquid erit proprium.
<pb n="0964C"/>
Ut quia dicitur duplum quidem ad dimidium id
esse quod duo ad unum, est autem dupli proprium, ut
duo ad unum, erit dimidii proprium, ut unum ad
duo. Tertium autem destruenti quidem, si habitus, id
quod secundum habitum dicitur non est proprium, neque
profecto privationis, id quod secundum privationem
dicitur, erit proprium, et si privationis, id quod secundum
privationem dicitur non est proprium, neque
habitus, id quod secundum habitum dicitur
erit proprium. Ut quia non dicitur surditatis proprium
insensibilitatem esse, neque auditus erit proprium
sensum esse. Construenti vero, si quod secundum
habitum dicitur, est habitus proprium, et privationis,
id quod secundum privationem dicitur erit
proprium, et si privationis, id quod secundum privationem
<pb n="0964D"/>
dicitur, est proprium, et habitus, quod secundum
habitum dicitur erit proprium. Ut quia visus
est proprium videre, secundum quod habemus visum,
erit caecitatis proprium non videre, secundum quod
non habemus visum, nati habere. Deinde ex affirmationibus
et negationibus, primum quidem ex ipsis
quae praedicantur. Est autem locus hic utilis destruenti
tantum, ut si affirmatio, vel quod secundum
affirmationem dicitur, ejus est proprium, non erit
profecto ejus negatio, neque quod secundum negationem
dicitur, proprium, si autem sit negatio, aut
quod secundum negationem dicitur proprium, ejusdem
non erit affirmatio, neque quod secundum affirmationem
dicitur proprium, ut quia proprium animalis
<pb n="0965A"/>
est animatum, non erit animalis proprium,
non animatum. Secundum autem ex praedicatis, vel
etiam non praedicatis, et de quibus praedicatur vel
non praedicatur, destruenti quidem, si affirmationis
affirmatio non est proprium. Neque enim negatio negationis
erit proprium, et si negatio negationis non
est proprium, neque affirmationis affirmatio erit proprium,
ut quia non est proprium hominis animal, neque
non hominis non animal; si autem non hominis
non videtur proprium non animal, neque hominis
erit proprium animal. Construenti autem, si affirmationis
affirmatio est proprium. Nam et negatio negationis
erit proprium, si autem negationis negatio est
proprium, et affirmatio affirmationis erit proprium,
ut quia non animalis est proprium non vivere, erit
<pb n="0965B"/>
animalis proprium vivere, et si animalis proprium
videtur vivere, et non animalis proprium videbitur
non vivere. Tertium autem ex ipsis subjectis, destruenti
quidem, si quod assignatum est proprium,
affirmationis est proprium. Non erit enim idem et
negationis proprium; si autem negationis est proprium
quod assignatum est, non erit affirmationis
proprium, ut quia animalis proprium est animatum,
non animalis non erit proprium animatum. Construenti
vero, si assignatum proprium non est affirmationis
proprium, erit negationis. At hic locus deficit,
nam affirmatio negationis, et negatio affirmationis
non est proprium, quandoquidem affirmatio
negationi omnino non inest, negatio autem affirmationi
inest quidem, at non ut proprium inest.
<pb n="0965C"/>
Deinde ex iis quae ex opposito dividuntur, destruenti
quidem, si eorum quae ex opposito dividuntur, nullum
ullius reliquorum ex opposito divisorum est
proprium. Neque enim quod positum est, erit proprium
ejus cujus positum est proprium, ut quia animal
sensibile nullius aliorum mortalium animalium
est proprium, non erit animal intelligibile Dei
proprium. Construenti autem, si caeterorum quae
ex opposito dividuntur quodvis est proprium talium
quorumcunque eorum quae ex opposito
dividuntur. Nam reliquum erit ejus proprium
cujus positum est non esse proprium, ut quia
prudentiae est proprium, per se natum esse rationalis
virtutem esse, et aliarum virtutum sic
uniuscujusque sumptae, erit temperantiae proprium
<pb n="0965D"/>
per se natum esse concupiscibilis virtutem
esse. Deinde ex casibus, destruenti quidem, si casus
non est casus proprium. Neque enim casus erit proprium
casus, ut quia non est ejus quod est juste proprium
id quod bene, neque justi proprium erit bonum.
Construenti autem, si casus est proprium casus.
Nam et casus erit casus proprium, ut quia hominis
est proprium gressibile bipes, et homini erit
proprium gressibili bipedi dici. Non solum autem in
eo quod dictum est secundum casus est considerandum,
sed et in oppositis, quemadmodum et in prioribus
locis dictum est, destruenti quidem, si oppositi
casus, non est proprium oppositi casus. Neque enim
oppositi casus erit proprium oppositi casus, ut quia
<pb n="0966A"/>
non est ejus quod est juste proprium quod bene, neque
injuste erit proprium quod male. Construenti
vero, si oppositi casus est proprium oppositi casus.
Nam et oppositi casus erit proprium oppositi casus,
ut quia honesti est proprium optimum, et inhonesti
erit proprium pessimum. Deinde ex iis quae similiter
se habent, destruenti quidem, si quod similiter se
habet, ejus quod similiter se habet non est proprium.
Neque enim quod similiter se habet, ejus
quod similiter se habet erit proprium, ut quia similiter
se habet ad exstruendum aedificium aedificator, et
medicus ad efficiendum sanitatem, non est autem
proprium medici efficere sanitatem, neque aedificatoris
erit proprium exstruere aedificium. Construenti
autem, si quod similiter se habet erit proprium ejus
<pb n="0966B"/>
quod similiter se habet. Nam et quod similiter se habet,
ejus quod similiter se habet erit proprium, ut
quoniam similiter se habet medicus ad id quod est
esse effectivum sanitatis, et ludimagister ad id quod
est esse effectivum bonae habitudinis, est autem proprium
magistri ludi esse effectivum bonae habitudinis,
erit proprium et medici effectivum esse sanitatis.
Deinde ex iis quae sic se habent, destruenti quidem,
si quod sic se habet, ejus quod sic se habet
non est proprium. Neque enim quod sic se habet,
ejus quod sic se habet erit proprium. Si autem ejus
quod sic se habet, id quod sic se habet est proprium,
ejus non erit proprium cujus positum est esse proprium.
Ut quia sic se habet prudentia ad honestum
et turpe, eo quod disciplina utrisque eorum est,
<pb n="0966C"/>
non est autem prudentiae proprium disciplinam esse
honesti, non utique erit proprium prudentiae disciplinam
esse turpis; si vero est proprium prudentiae
disciplinam esse honesti, non erit proprium ejusdem
disciplinam esse turpis, impossibile est enim ejusdem
plura esse propria. Construenti vero nihil locus
iste utilis, nam quod sic se habet, unum ad plura
comparatur. Deinde destruenti quidem, si quod secundum
esse dicitur, non est ejus quod secundum
esse dicitur proprium. Nam neque corrumpi ejus
quod est secundum corrumpi, neque generari ejus
quod secundum generari dicitur, erit proprium. Ut
quia est hominis proprium esse animal, neque ejus
quod est hominem generari, erit proprium generari
animal, neque ejus quod est hominem corrumpi erit
<pb n="0966D"/>
proprium corrumpi animal. Eodem autem modo accipiendum
est et ex generari ad esse et corrumpi, et
ex corrumpi ad esse et generari, quemadmodum dictum
est nunc ex esse ad generari, et corrumpi.
Construenti autem, si ejus quod est secundum esse
ordinatum est. Est autem per se, ordinatum proprium,
nam et ejus quod secundum generari dicitur,
erit hoc quod secundum generari dicitur proprium,
et ejus quod secundum corrumpi, hoc quod secundum
corrumpi est assignatum, ut quia hominis est
proprium esse mortalem, et ejus quod est generari
hominem, erit proprium generari mortalem, et ejus
quod est corrumpi hominem, corrumpi mortalem.
Eodem autem modo accipiendum est ex generari et
<pb n="0967A"/>
corrumpi, et ad esse et ad ipsa ex ipsis fieri, quemadmodum
et in destruenti dictum est. Deinde inspiciendum
ad idem suppositi, destruenti quidem, si
ideae non inest, aut si non qua id dicitur, cujus est
proprium assignatum. Non enim erit proprium quod
positum est esse proprium, ut quoniam ipsi homini
non inest quiescere qua homo est, sed qua idea, non
erit hominis proprium quiscere. Construenti autem,
si ideae inest, et secundum hoc inest qua dicitur
de illo ipso cujus positum est non esse proprium.
Erit enim proprium quod positum est non inesse
proprium, ut quoniam inest ipsi animali ex anima et
corpore compositum esse, et qua animal est ipsi
inest id, erit proprium animalis ex corpore et anima
compositum esse.</p>
</div2>

<div2>
          <head>CAPUT V. <hi>De proprio loci alii.</hi> </head>

<pb n="0967B"/>
<p>Deinde ex magis et minus. Primum quidem destruenti,
si quod magis est, ejus quod magis non est
proprium. Neque enim quod minus est, ejus quod
minus erit proprium, neque quod minime ejus quod
minime, neque quod maxime ejus quod maxime, neque
quod simpliciter ejus quod simpliciter, ut quia
non est magis colorari magis corporis proprium, neque
minus colorari minus corporis proprium erit,
neque colorari corporis omnino. Construenti autem,
si quod magis est ejus quod magis est, est proprium.
Nam quod minus est, ejus quod minus est erit proprium,
et quod minime, ejus quod minime, et quod
maxime, ejus quod maxime, et quod simpliciter,
<pb n="0967C"/>
ejus quod simpliciter, ut quia magis viventis magis
sentire est proprium, et minus viventis minus sentire
erit proprium, et ejus quod maxime id quod
maxime, et ejus quod minime id quod minime, et
ejus quod simpliciter id quoque quod simpliciter.
Et ex eo autem quod simpliciter, ad eadem considerandum,
destruenti quidem, si quod simpliciter non
est proprium. Neque enim quod magis est ejus quod
magis, neque quod minus ejus quod minus, neque
quod maxime ejus quod maxime, neque quod minime
ejus quod minime erit proprium, ut quia non est
hominis proprium studiosum, neque magis hominis,
magis studiosum erit proprium. Construenti autem,
si quod simpliciter est, ejus quod simpliciter est
proprium. Nam et hoc quod magis ejus quod magis,
<pb n="0967D"/>
et quod minus ejus quod minus, et quod minime
ejus quod minime, et quod maxime ejus quod
maxime erit proprium, ut quia est ignis proprium
sursum ferri secundum naturam, et magis ignis erit
magis proprium sursum ferri secundum naturam;
eodem autem modo considerandum est et ex aliis
hujusmodi. Secundum autem, destruenti quidem, si
quod magis est, non est ejus quod magis est proprium.
Neque enim quod minus est ejus quod minus
erit proprium, ut quoniam magis est proprium animalis
sentire quam hominis scire; non est autem
animalis proprium sentire, quare non erit hominis
proprium scire. Construenti autem, si quod minus,
ejus quod minus est proprium. Nam et quod magis
<pb n="0968A"/>
ejus quod magis erit proprium, ut quia minus est
proprium hominis mansuetum natura quam animalis
vivere, est autem hominis proprium mansuetum natura,
erit proprium animalis vivere. Tertium vero,
destruenti quidem, si cujus magis est, proprium non
est. Neque enim cujus est minus proprium, erit ejus
proprium, si autem illius est proprium, non erit hujus
proprium, ut quia colorari magis superficiei quam
corporis est proprium, non est autem superficiei
proprium, non erit corporis proprium colorari, si
vero est superficiei proprium, non erit corporis proprium.
Construenti autem hic locus non est utilis,
nam impossibile est idem plurium proprium esse.</p>
<p>Quartum, destruenti quidem, si quod magis est
ejus proprium, non est proprium, neque profecto
<pb n="0968B"/>
quod minus est ejus proprium, erit proprium. Ut
quia magis est proprium animalis sensibile quam
partibile, non est autem animalis sensibile proprium,
quare non erit animalis partibile proprium. Construenti
autem, si quod minus est ejus proprium, est
proprium. Nam et quod magis est ejus proprium,
erit proprium, ut quoniam minus est proprium animalis
sentire quam vivere, est autem animalis proprium
sentire, erit animalis proprium vivere. Deinde
ex his quae similiter insunt, primum quidem destruenti,
si quod similiter est proprium, non est
proprium ejus cujus similiter est proprium. Neque
enim quod similiter est proprium, erit proprium
ejus cujus similiter est proprium, ut quia similiter
est proprium concupiscibilis concuspiscere, et rationalis
<pb n="0968C"/>
ratiocinari, non est autem proprium concupiscibilis
concupiscere, non erit rationalis proprium
ratiocinari. Construenti vero, si quod similiter est
proprium, ejus est proprium cujus est similiter proprium.
Nam et quod similiter est proprium, erit ejus
proprium cujus similiter est proprium, ut quia similiter
est rationalis proprium primum prudens, et
concupiscibilis proprium primum temperans, est autem
rationalis primum prudens: erit igitur concupiscibilis
proprium primum temperans.</p>
<p>Secundum autem, destruenti quidem, si quod similiter
est proprium non est proprium ejus. Nam neque
quod similiter est proprium, erit proprium ejus, ut
quia similiter est proprium hominis videre et audire,
non est hominis proprium videre, non utique hominis
<pb n="0968D"/>
proprium audire. Construenti vero, si quod similiter
est ejus proprium, est proprium. Nam quod similiter
est ejus proprium, proprium erit, ut quia similiter
est proprium animae, aliquid partium ejus
primo esse concupiscibile, et rationale primo; est
autem proprium animae, quidpiam partium ejus esse
concupiscibile primo, erit utique proprium animae,
quidpiam partium ejus esse rationale primo. Tertium
vero destruenti quidem, si cujus similiter est proprium
non est proprium. Neque enim cujus similiter
proprium, erit proprium, si autem illius est proprium,
non erit alterius proprium, ut quia urere similiter
est proprium flammae et carbonis, non est autem
flammae proprium urere; non erit carbonis proprium
<pb n="0969A"/>
urere, si autem est flammae proprium, non erit carbonis
proprium urere. Construenti autem hic locus
non est utilis, differt autem quod est ex similiter se
habentibus, ab eo quod ex iis est quae similiter insunt,
quoniam illud quidem secundum proportionem
sumitur non in eo quod inest aliquid comparatum,
hoc autem ex eo quod inest, alicui comparatur. Deinde
destruenti quidem, si potentia proprium assignans,
et non ad ens assignavit proprium potentia, cum non
contingat ei potentia inesse cum ens non est. Non
enim erit proprium quod positum est esse proprium,
ut quia qui dixit aeris proprium respirabile, potentia
quidem assignavit proprium (nam tale proprium ut
respirari possit, respirabile est), assignavit autem et
ad non esse proprium, nam et cum non est animal
<pb n="0969B"/>
quod spirare natum ex aere, contingit aerem esse,
non tamen cum non est animal, possibile est spirare,
quare neque aeris erit proprium hujusmodi possibile
respirari tunc, quia animal non erit quod tale est ut
respirare possit, non ergo erit aeris proprium respirabile.
Construenti autem, si potentia assignans proprium,
tam ad ens assignavit proprium quam ad non
<pb n="0970A"/>
ens, cum contingat potentia non enti inesse. Erit
enim proprium quod positum est non esse proprium,
ut quia qui assignavit proprium, entis possibile pati,
aut facere potentia assignans proprium, ad ens assignavit
proprium (nam cum ens est, et possibile pati
quid, aut facere erit), quare proprium erit entis possibile
pati quid, aut facere. Deinde destruenti quidem,
si per superabundantiam posuit proprium.
Non erit enim proprium quod positum est esse proprium,
accidit enim sic assignantibus proprium, non
de quo orationem et nomen verificari, nam corrupta
re, nihil minus erit oratio, nam eorum quae sunt,
alicui maxime inest, ut si quis assignet ignis proprium,
corpus levissimum, corrupto enim igne, erit
aliquod corporum quod levissimum erit, quare non
<pb n="0970B"/>
erit ignis proprium, corpus levissimum. Construenti
autem, si non per superabundantiam posuit proprium.
Erit enim secundum hoc bene positum proprium,
ut quia qui posuit hominis proprium animal mansuetum
natura, non superabundantia assignavit proprium,
erit utique secundum hoc bene positum proprium.</p>
</div2>
      </div1>

<div1>
        <head>LIBER SEXTUS.</head>
<div2>
          <head>CAPUT PRIMUM <hi>De locis definitionis.</hi> </head>
<pb n="0969"/>
          <p>Ejus autem quod est circa terminos negotii, partes
sunt quinque. Nam aut quod omnino non verum
<pb n="0969C"/>
est dicere de quo nomen et orationem (oportet enim
hominis definitionem de omni homine verificari), aut
quod cum sit genus non posuit in genere, vel non in
accommodato genere posuit (oportet enim eum qui
definit in genere ponentem differentias adjungere,
nam maxime eorum quae sunt in definitione, genus
videtur definiti substantiam significare), aut quod non
propria est definitio (oportet enim definitionem propriam
esse, quemadmodum prius dictum est), aut si
omnia quae dicta sunt is qui fecit, non definivit, neque
dixit quid est esse rei definite, reliquum autem
praeter ea quae dicta sunt, si definivit quidem, at
non bene definivit. Si igitur non verificatur de quo
nomen et oratio, ex iis quae dicta sunt in accidente
locis considerandum. Nam et illic utrum verum vel
<pb n="0969D"/>
non verum, omnis consideratio fit; quando enim quod
inest accidens disputamus, quod verum est dicimus,
quando autem quod non inest, quod non verum. Sin
vero non in accommodato genere posuit, aut si non
propria est assignata oratio, ex iis qui sunt ad genus
et proprium dictis locis, prospiciendum. Reliquum
vero si non definivit, aut si non bene definivit, aliquo
modo aggrediendum dicere. Primum igitur inveniendum
si non bene definivit. Nam facilius est
quodlibet fecisse, quam bene fecisse, manifestum
igitur quoniam peccatum circa hoc plusculum, eo
quod laboriosius. Quare argumentatio facilior quae
circa hoc quam quae circa illud fit. Sunt autem ejus
quod non est bene, partes duae. Una quidem, obscura
<pb n="0970B"/>
interpretatione uti. Oportet enim definientem
(ut contingit) quam clarissima interpretatione uti,
eo quod cognoscendi gratia assignatur definitio. Secunda
autem si amplius dixit in definitione quam par
<pb n="0970C"/>
sit, nam omne quod superadjectum est in definitione,
superfluum est.</p>
</div2>

<div2>
          <head>CAPUT II. <hi>De definitione loci alii.</hi> </head>
<p>Rursus autem utrumque quod dictum est, in plures
partes dividitur, unus autem locus ejus quod obscure
est, si sit aequivocum alicui, quod dictum est.
Ut quod generatio est ductio ad substantiam, et quod
sanitas commensuratio calidorum et frigidorum, nam
aequivoca est ductio, et commensuratio; immanifestum
igitur utrum vult dicere eorum quae significantur
ab eo, quod multipliciter dicitur; similiter autem
et si cum definitum multipliciter dicitur, dividens
non dixit, nam immanifestum utrius definitionem
<pb n="0970D"/>
assignavit, contingitque calumniari velut non conveniente
oratione ad omnia quorum definitionem assignavit.
Maxime autem contingit tale quidpiam facere,
cum latet aequivocatio. Contingit etiam et eum qui
dividit, quoties dicitur id quod in definitione assignatum
est, syllogismum facere; nam si secundum
nullum modorum sufficienter dictum est, manifestum
quod non definierit illo modo. Alius si secundum metaphoram
dixit; ut scientiam indeciduam, terram
autem nutricem, aut temperantiam consonantiam,
nam omne obscurum, quod secundum metaphoram
dicitur, contingit et etiam metaphora loquentem calumniari,
tanquam non proprie dicentem, non enim
congruet dicta definitio, ut in temperantia, nam omnis
consonantia in sonis. Amplius, si est genus consonantia
<pb n="0971A"/>
temperantiae, in duobus generibus erit idem,
non continentibus se invicem, nam neque consonantia
virtutem, neque virtus continet consonantiam.
Amplius, si non positis nominibus utitur, ut Plato
ciliumbre oculum, aut araneum putrimordax, aut
medullam ossigenium dixit, nam omne obscurum,
quod insuetum est. Quaedam autem neque secundum
aequivocationem, neque secundum metaphoram, neque
proprie dicuntur, ut lex, mensura, vel imago
eorum quae natura justa sunt; sunt autem hujusmodi
deteriora metaphora, nam metaphora facit quodammodo
notum quod designatum est per similitudinem
(omnes enim metaphora utentes, secundum aliquam
similitudinem ea utuntur), at quod tale est, non facit
notum, nam neque similitudo est secundum quam
<pb n="0971B"/>
mensura, vel imago lex est, neque dici solet proprie;
quapropter si proprie mensuram vel imaginem legem
dicit esse, veritatis est expers; nam imago id
est cujus generatio per imitationem est, hoc autem
non inest legi; si autem non proprie, manifestum
quod obscure dixit, atque deterius quolibet eorum
quae secundum metaphoram dicuntur. Amplius, si
non manifesta est contrarii oratio ex hoc quod dicitur.
Nam quae bene assignantur, contrarias commanifestant.
Aut si per se dicta, non sit manifestum
cujus est definitio, sed quemadmodum ea quae sunt
antiquorum scriptorum, nisi quis superscripsisset non
cognoscebatur quid unumquodque; si igitur non clare,
ex hujusmodi est inspiciendum. Si igitur superfluum
in termino dixit, primum quidem considerandum si
<pb n="0971C"/>
aliquo usus est quod omnibus insit, vel simpliciter
iis quae sunt, vel iis quae sub eodem genere sunt definitorum.
Nam superfluum dici necessarium id est.
Oportet enim genus ab aliis separare, differentiam
autem ab aliquo eorum quae sunt in eodem genere;
atqui quod omnibus quidem inest simpliciter, a nullo
separat, quod autem omnibus quae sub eodem sunt
genere inest, non separat ab iis quae sunt in eodem
genere, quare supervacaneum hujusmodi oppositum.
Aut si est quidem proprium quod appositum est,
ablato autem illo, et reliqua definitio propria est, et
indicat substantiam. Ut in hominis oratione scientiae
susceptivum appositum, superfluum: nam et eo
ablato, reliqua oratio propria est, et indicat substantiam;
simpliciter autem dicendo, omne superfluum,
<pb n="0971D"/>
quo ablato, reliquum manifestum facit id quod definitur.
Talis autem est et animae terminus, si est
numerus ipse seipsum movens, nam quod seipsum
movet est anima, ceu Plato definivit, an proprium
quidem quod dicitur, non indicat autem substantiam
interempto numero? Utrovis igitur modo se habeat,
difficile est ut explicet. Utendum ergo in omnibus
talibus ad id quod expedit, ut est phlegmatis terminus,
humidum primum a cibo, indigestum: unum
enim primum, non multa, quare superfluum indigestum
appositum, nam hoc ablato, reliqua erit propria
definitio: non enim contingit a cibo et aliud
quiddam primum esse. An non simpliciter a cibo
phlegma, sed indigestorum primum? quare addendum
<pb n="0972A"/>
est indigestum, nam illo quidem modo dicta,
non vera erit definitio, siquidem non omnium primum
est. Amplius, si quidpiam eorum quae sunt in
oratione non omnibus inest, quae sunt sub eadem
specie. Nam talis pejus definivit, quam qui usi sunt
eo quod inest omnibus quae sunt. Nam illic, si reliqua
propria definitio, et tota propria erit, simpliciter
enim ad proprium quolibet addito vero, tota oratio
propria fit; at vero si aliquid eorum quae sunt in
oratione, non omnibus insit quae sunt sub eadem
specie, impossibile est totam orationem propriam
esse, non enim conversim praedicabitur de re, ut
animal gressibile bipes quadricubitale; nam hujusmodi
oratio non conversim praedicabitur de re, eo
quod non omnibus inest (quae sub eadem specie
<pb n="0972B"/>
sunt) quadricubitale. Rursum si idem frequenter dixit.
Ut qui concupiscentiam appetitum delectationis
dixit, nam omnis concupiscentia delectationis est,
quare et idem concupiscentiae delectationis erit. Fit
igitur terminus concupiscentiae appetitus delectationis
(nihil enim differt concupiscentiam dicere, aut
appetitum delectationis): quare utrumque eorum delectationis
erit. An hoc quidem nihil absurdum?
nam et homo bipes est. Quare et idem homini, bipes
erit; est autem idem homini, animal gressibile
bipes, quare animal gressibile bipes, bipes est; sed
non propter hoc absurdum aliquid accipit. Non enim
de animali solum gressibile bis bipes praedicatur;
sic enim de eodem bis bipes praedicatur, si de animali
bipede, gressibile bipes dicitur, quare semel
<pb n="0972C"/>
tantum bipes praedicatur. Similiter autem et in concupiscentia,
non enim de appetitu id quod est delectationis
esse praedicatur, sed de toto, quare semel
et hic praedicatio fit. Non est autem bis dicere idem
nomen, aliquid absurdum, sed frequenter de aliquo
idem praedicari, sicut Xenocrates prudentiam definitivam
et contemplativam eorum quae sunt, dicit
esse, nam definitiva, contemplativa quaedam est.
Quare bis idem dicit, addens rursum et contemplativam.
Similiter autem et quicunque refrigerationem,
privationem ejus quidem caloris, qui secundum naturam
est, dicunt esse: nam omnis privatio ejus
est quod secundum naturam est; quare superfluum
est addere secundum naturam, sed sufficit fortasse
dicere privationem caloris, eo quod ipsa privatio
<pb n="0972D"/>
notum facit quod ejus sit quod secundum naturam
dicitur. Rursum si universali dicto addidit et particulare,
ut si clementiam imminutionem, expedientiam
et justorum, nam justum expediens quidpiam
est, quare continetur in expediente, superfluum igitur
justum: nam qui dixit universale, addidit et
particulare, et si medicinam disciplinam sanativorum
animali et homini, aut legem imaginem eorum quae natura
sunt bona et justa, nam justum bonum quidpiam,
quare frequenter idem dicit. Utrum igitur bene an non
bene definivit, per haec et hujus modi perspiciendum.</p>
</div2>

<div2>
          <head>CAPUT III. <hi>De definitione loci alii.</hi> </head>
<p>Utrum vero definivit, et dixit quid est esse, an non
<pb n="0973A"/>
ex his. Primum ergo si non per priora et notiora
confecit definitionem. Nam terminus assignatur ejus
cognoscendi gratia quod dicitur; cognoscimus autem
non ex quibuslibet, sed ex prioribus notioribusque,
quemadmodum in demonstrationibus (sic enim omnis
doctrina et omnis disciplina se habet); manifestum
igitur quod qui non per hujusmodi definivit, non definivit;
si enim definivit, plures erunt ejusdem definitiones.
Nam manifestum quod et qui per priora
ac notiora, iterum melius definivit, quare utraeque
erunt definitiones ejusdem. Tale autem non videtur,
nam unicuique eorum quae sunt, unum est esse
idipsum quod est; quare si plures erunt ejusdem definitiones,
idem erit definitio esse, quod quidem secundum
utramque definitionem significatur; haec
<pb n="0973B"/>
autem non eadem sunt, eo quod definitiones diversae.
Manifestum igitur quoniam non definivit, qui
non per priora atque notiora definivit. Igitur per
non notiora quidem terminum dici, dupliciter est
accipere. Aut enim si simpliciter ex ignotioribus, aut
si nobis ignotioribus, contingit enim utroque modo.
Simpliciter igitur notius quod prius est posteriore,
ut punctum linea, et linea superficie, et superficies
solido, quemadmodum et unitas numero: prius enim
et principium omnis numeri, similiter autem et elementum
syllaba. Nobis autem e converso quandoque
accidit, nam maxime solidum magis sub sensu
cadit quam superficies, superficies autem magis
quam linea, linea autem signo magis; quare multitudo
magis hujusmodi cognoscit, nam illa quidem
<pb n="0973C"/>
quomodolibet, haec autem subtili et fecundo intellectu
comprehendere oportet; simpliciter igitur melius
per priora, posteriora tentare cognoscere, nam
magis scientificum tale est. Verum ad eos qui impotentes
sunt cognoscere per talia, necessarium forte
per ea quae illis cognita sunt facere orationem; sunt
autem talium definitiones quae et puncti, et lineae,
et superficiei, omnes enim per posteriora priora indicant;
nam illud quidem lineae, istam autem superficiei,
hanc vero solidi fines dicunt esse. Non
oportet autem latere quoniam sic definientes non
contingit quod quid est esse definitio, indicare nisi
contingat idem nobis notius esse, et simpliciter notius,
siquidem oportet per genus et differentias definire
eum qui bene definit: haec autem simpliciter
<pb n="0973D"/>
notiora et priora sunt specie, interimit enim genus
et differentia speciem, quare priora haec specie. Sunt
autem notiora, nam specie quidem nota necesse est
genus et differentias cognosci; qui hominem enim cognoscit,
et animal gressibile cognoscit; at genere et
differentia notis, non necesse est et speciem cognosci,
quare ignotior species. Amplius, illis qui secundum
veritatem hujusmodi definitiones dicunt esse quae sunt
ex iis quae unicuique sunt nota, plures ejusdem accidit
dicere definitiones esse, nam alia aliis, et non
omnibus eadem contingit notiora esse; quare ad
unumquemque erit definitio assignanda, si quidem
ex iis quae singulis quibusque sunt notiora, definitionem
oportet facere. Amplius eisdem alia interdum,
<pb n="0974A"/>
alia magis nota, nam a principio quidem sensibilia,
instructioribus autem factis, contra; quare neque
ad eumdem semper ad eadem definitio assignanda,
iis qui per ea quae singulis quibusque sunt notiora
definitionem fatentur assignandam esse. Manifestum
igitur quod non definiendum per ea quae hujusmodi
sunt, sed per simpliciter notiora, nam solo modo
sic una et eadem definitio semper fiet. Fortasse autem
et quod simpliciter notum, non est id quod
omnibus notum, sed quod bene dispositis intellectu;
quemadmodum et simpliciter salubre iis qui bene
affectum habent corpus; oportet ergo unumquodque
talium diligenter pervestigare, uti autem disputantes
ad id quod expedit. Maxime autem sine dissensione
interimere contingit definitionem, si neque ex simpliciter
<pb n="0974B"/>
notioribus, neque ex iis quae nobis, contingit
definitionem fieri. Unus igitur locus est ejus quod
non per notiora, quod per posteriora priora indicat,
quemadmodum prius diximus. Alius autem, si ejus
quod est in quiete et definitione, per indefinitum,
et quod in motu est assignata est oratio nobis. Prius
enim est et notius quod manens est, et definitum,
eo quod indefinitum et in motu est. Ejus autem quod
est non ex prioribus, tres sunt loci. Primus quidem,
si per oppositum oppositum definivit, ut si per malum,
bonum. Simul enim natura opposita, et nonnullis
etiam eadem disciplina utrorumque videtur
esse; quare non notius alterum altero. Oportet autem
non latere quaedam fortasse aliter definiri non posse,
ut duplum sine dimidio, et quaecunque per se ad
<pb n="0974C"/>
aliquid dicuntur: nam omnibus hujusmodi est idem
esse ei quod est ad aliquid quodam modo se habere;
quare non est possibile sine altero alterum cognoscere,
eo quod necessarium est in alterius oratione
coassumi et alterum. Ergo cognoscere quidem oportet
hujusmodi omnia, uti autem eis in his ut videbitur
expedire. Alius, si eodem usus est ei quod definitur.
Latet autem, cum non eodem definiti nomine utitur,
ut si solem stellam in die apparentem definivit, nam
qui die utitur, sole utitur, et par est ad deprehendenda
talia sumere pro nomine orationem, ut quod
dies est, solis latio super terram: nam tunc manifestum
quod qui solis lationem super terram dixit,
solem dixit; quare utitur sole, qui die utitur. Rursum
si eo quod e diverso dividitur, id quod e diverso
<pb n="0974D"/>
dividitur definivit. Ut impar est, qui unitate
major est pare, simul enim natura, quae ex eodem
genere e diverso dividuntur, impar autem et par
e diverso dividuntur, nam ambo numeri differentiae.
Similiter autem et si per inferiora, superiora definivit.
Ut parem numerum, qui bipartite secatur, aut
bonum habitum virtutis: nam et bipartite sumptum
est a duobus quae paria sunt, et virtus bonum quoddam
est, quare inferiora haec quam illa sunt. Est
autem necesse eum qui inferioribus utitur, et illis
uti: nam et qui virtute utitur, bono utitur, eo quod
bonum quoddam virtus, similiter autem et qui bipartite
utitur, et pare utitur, eo quod in duo secari
significat bipartite secari, duo autem paria sunt.
<pb n="0975A"/>
Universaliter igitur dicendo, unus est locus non per
priora et notiora fecisse orationem, partes autem
ejus ea quae dicta sunt. Secundus autem, si res cum
sit non ponitur in genere. Nam in omnibus hujusmodi
peccatum est, in quibus non prius ponitur in oratione
quid est, ut corporis definitio, quod habet tres dimensiones,
aut si quis hominem definivit, quod est
sciens numerare, non enim dictum est quid est habere
tres dimensiones, vel quid est scit numerare.
Genus autem vult quid est significare, et primum
apponitur eorum quae in definitione dicuntur. Amplius,
si ad plura cum dicatur id quod definitur, non
ad omnia assignavit, ut si grammaticen, scientiam
scribendi quod profertur, nam indiget et quod legendi,
nihilo enim magis scribendi quam legendi
<pb n="0975B"/>
assignat qui definit. Quare non alius, sed qui utraque
haec dicit, eo quod plures non contingit ejusdem
definitiones esse, in quibusdam profecto secundum
veritatem se habet, ut dictum est, in quibusdam autem
non, ut in quibuscunque non per se dicitur ad
utrumque, ut medicinam, scientiam, sanitatem et
aegritudinem efficiendi: nam de illa quidem per se
dicitur, de hac autem per accidens, simpliciter enim
alienum a medicina aegritudinem efficere. Quare
nihil magis definivit qui ad utrumque assignavit,
quam qui ad alterum, verum fortasse et deterius, eo
quod et reliquorum quilibet potest aegritudinem
efficere. Amplius, si non ad melius, sed ad pejus
assignavit, cum sint plura ad quae dicitur quod definitur.
Nam omnis disciplina et potestas, optimi
<pb n="0975C"/>
videtur esse. Rursum si non positum est in proprio
genere quod dictum est, considerandum ex iis (quae
ad genera sunt) elementis, quemadmodum est dictum
prius. Rursum si transiliens dicit genera, ut
qui justitiam, aequalitatis habitum effectivum, vel
distributivum aequi, nam transilit (qui sic definit)
virtutem. Relinquens igitur justitiae genus, non dicit
quid est esse (nam substantia unicuique est in genere);
est autem hoc idem ei quod est non in proximo
genere ponere. Nam qui in proximo posuit, omnia
superiora dixit, eo quod omnia superiora genera de
inferioribus praedicantur. Quare aut in proximo genere
ponendum, aut omnes differentias superiori generi
addendum per quas definitur proximum genus, sic
enim erit nihil praetermissum, sed pro nomine, in oratione
<pb n="0975D"/>
dictum erit inferius genus; qui vero ipsum superius
genus dicit, non dicit et inferius genus, nam qui
plantam dicit, non dicit arborem. Rursum in differentiis
similiter considerandum, si et differentias dixit generis.
Nam si rei non specialibus definivit differentiis, aut si
etiam omnino aliquid hujusmodi dixit, quod nullius
contingit differentiam esse (ut animal, aut substantiam),
manifestum quoniam non definivit: nullius
enim differentiae, quae dicta sunt. Videndum autem
et si est aliquid quod e diverso dividitur dictae differentiae.
Nam si non est, perspicuum quoniam non
erit quae dicta est generis differentia, nam omne genus
iis (quae e diverso dividuntur) differentiis dividitur,
ut animal gressibili, et volatili, et aquatili, et
<pb n="0976A"/>
bipedi. Aut si est quidem e diverso divisa differentia,
non verificatur autem de genere. Nam si non,
manifestum quoniam neutra erit generis differentia,
omnes enim quae e diverso dividuntur differentiae,
verificantur de proprio genere. Similiter autem et
si verificatur quidem, at non facit apposita generi,
speciem. Nam manifestum, quod non erit haec specifica
differentia generis, nam omnis specifica differentia
cum genere speciem facit; si autem haec non
est differentia, nec quae dicta est, quia haec e diverso
dividitur. Amplius, si negatione dividat genus,
ut qui lineam definiunt longitudinem sine latitudine
esse: nam nihil aliud significat, sine latitudine, quam
quod non habet latitudinem: accidet igitur genus
participare speciem. Nam omnis longitudo sine latitudine
<pb n="0976B"/>
aut latitudinem habens est, quia de omni
affirmatio vel negatio vera fit, quare genus lineae
cum longitudo sit, sine latitudine aut latitudinem
habens erit: at longitudo sine latitudine speciei est
ratio, similiter autem et longitudo latitudinem habens,
nam sine latitudine, et latitudinem habens,
differentiae sunt; ex differentia autem et genere, est
speciei oratio, quare genus suscipiet speciei orationem.
Similiter autem et differentiae, eo quod altera
dictarum differentiarum ex necessitate praedicatur
de genere. Est autem dictus locus utilis ad eos qui
ponunt ideas esse, nam si non est ipsa longitudo,
quodam modo praedicabitur de genere quod latitudinem
habet, aut sine latitudine est: oportet enim de
omni longitudine alterum eorum verificari, siquidem
<pb n="0976C"/>
de genere verificari debeat. Hoc autem non accidit,
sunt autem et sine latitudine, et latitudinem habentes
longitudines, quare ad illos solos utilis hic locus,
quicunque genus unum numero dicunt esse, hoc
autem faciunt qui ideas ponunt. Nam ipsam longitudinem
et ipsum animal, genus dicunt esse. Fortasse
autem in quibusdam etiam necessarium est
negatione uti definientem, ut in privationibus: nam
caecum est quod non habet visum, quando natum est
habere. Differt autem nihil negatione dividere genus,
aut hujusmodi affirmatione qua negationem necesse
est e diverso dividi, ut si longitudinem, habens latitudinem
definivit, nam habente latitudinem e diverso
dividitur non habens latitudinem, neque aliud quidquam;
quare negatione rursum dividitur genus. Rursum
<pb n="0976D"/>
si speciem ut differentiam assignavit, ut qui
convicium injuriam cum irrisione definivit, nam irrisio
injuria quaedam est; quare non differentia, sed
species est irrisio. Amplius, si genus ut differentiam
dixit, ut virtutem habitum bonum vel studiosum,
nam bonum est genus virtutis. An non genus est bonum,
sed differentia? si quidem verum est quod non
contingat idem in duobus generibus esse non continentibus
se invicem (nam neque bonum continet
habitum, neque habitus bonum: non enim omnis
habitus bonum, neque omne bonum habitus), non
erunt profecto genera ambo. Si igitur habitus genus
est virtutis, perspicuum bonum non genus, sed magis
differentiam esse. Amplius, habitus quidem quid est
<pb n="0977A"/>
virtus significat, bonum autem non quid est, sed
quale quid est, videtur autem differentia quale quid
significare. Videndum autem et si non quale quid,
sed ipsum quid significat assignata differentia. Nam
videtur quale quid omnis differentia significare. Considerandum
autem et si secundum accidens inest
definito differentia. Nam nulla differentia est eorum
quae secundum accidens insunt, sicut neque genus,
non enim contingit differentiam inesse alicui et non
inesse. Amplius, si praedicatur, de genere differentia
vel species, aut inferiorum aliquid speciei, non erit
definiens. Nam nullum eorum quae dicta sunt, contingit
de genere praedicari, eo quod genus de quamplurimis
omnium dicitur. Rursum si praedicatur genus
de differentia. Nam non de differentia, sed de quibus
<pb n="0977B"/>
differentia, genus videtur praedicari, ut animal de
homine, et bove, et de aliis gressibilibus animalibus,
non autem de ea differentia quae de specie dicitur,
nam si de unaquaque differentiarum animal praedicabitur,
multa animalia de specie praedicabuntur,
nam differentiae de specie praedicantur. Amplius,
differentiae omnes, aut species, aut individua erunt,
siquidem sunt animalia, nam unumquodque animalium
aut species, aut individuum est. Similiter autem
inspiciendum et si species, aut inferiorum speciei
aliquod, de differentia praedicatur. Impossibile enim,
eo quod de pluribus differentia quam species dicitur.
Item accidet differentiam speciem esse, siquidem
praedicabitur de ea aliqua specierum: nam si de
differentia praedicatur homo, manifestum quoniam
<pb n="0977C"/>
differentia est homo. Rursum si non prior est differentia
specie. Nam genere quidem posterior est, specie
autem priorem differentiam esse oportet. Considerandum
autem et si alterius generis est dicta
differentia, neque contenti, neque continentis. Nam
non videtur eadem differentia duorum generum esse
non continentium se invicem; si autem non accidet
et speciem eamdem in duobus generibus esse non
continentibus se invicem (infert enim unaquaeque
differentiarum proprium genus), ut gressibile et
bipes animal coinferunt; quare si de quo differentia
et generum utrumque, manifestum utique quoniam
species in duobus erat generibus non continentibus
se invicem. An non impossibile eamdem differentiam
duorum generum esse non continentium se invicem,
<pb n="0977D"/>
sed addendum neque utroque sub eodem existente?
nam gressibile animal et volatile animal genera sunt
non continentia se invicem, et utriusque eorum est
bipes differentia; quare addendum est, neque sub
eodem utroque existente: nam haec ambo sub animali
sunt, manifestum etiam quoniam non necesse
est differentiam omnem proprium genus inferre, eo
quod contingit eamdem duorum generum esse non
continentium se invicem, sed alterum tantum necesse
est inferre, et superiora omnia, ut bipes, gressibile,
vel volatile infert animal. Videndum autem et
si locum differentiam assignavit substantiae. Nam
videtur differre substantia a substantia in eo quod
alicubi est, quare et eos qui gressibili et aquatili dividunt
<pb n="0978A"/>
animal increpant, tanquam gressibile et aquatile
alicubi significet. An in iis quidem non recte
increpant? non enim in aliquo, neque alicubi significat
aquatile et terrestre, sed quale quid: nam et
si in sicco sit, similiter aquatile, similiter autem et
terrestre, et si in humido sit, similiter terrestre, sed
non aquatile erit; attamen si quandoque significat
in aliquo differentia, manifestum quoniam peccabit.
Rursum si affectum differentiam assignavit. Nam
omnis affectus, cum magis fit, detrahit a substantia,
differentia autem non hujusmodi est, nam magis
videtur salvare differentia id cujus est differentia, et
simpliciter impossibile est singulum quodque esse
sine propria differentia, nam cum non est gressibile,
non erit homo, et (ut simpliciter dicamus) secundum
<pb n="0978B"/>
quaecunque alteratur habens, nihil eorum differentia
illius est. Nam omnia hujusmodi cum magis fiunt,
detrahunt a substantia; quare si aliquam hujusmodi
differentiam quispiam assignavit, peccavit: simpliciter
enim non alteramur secundum differentias. Et
si alicujus eorum quae sunt ad aliquid, non aliud
quid, differentiam assignavit. Nam eorum quae sunt
ad aliquid, et differentiae ad aliquid, ut et in disciplina;
contemplativa enim, et activa et effectiva dicitur,
unumquodque autem horum ad aliquid significat:
contemplativa enim alicujus, et activa alicujus,
et effectiva alicujus. Considerandum autem et si ad
quod natum est unumquodque eorum quae sunt ad
aliquid, assignavit definiens. Nam in quibusdam quidem,
ad quod natum est singulum quodque eorum
<pb n="0978C"/>
quae sunt ad aliquid, solum est uti, ad aliud autem
nihil, ut visu ad videndum solum; quibusdam autem
et ad aliquid aliud, ut dolio sane hauriat aliquis, attamen
si quis definivit dolium, instrumentum ad
hauriendum, peccavit, non enim ad hoc natum est:
terminus autem est, ad quod natum est, ad quod
sane utitur prudens qua prudens, et quae circa singulum
quodque propria est disciplina. Amplius, si
non primi assignavit, quando contingit ad plura dictum
esse, ut prudentiam virtutem hominis, aut animae,
et non rationalis, primum enim rationalis virtus,
prudentia, nam secundum hoc et anima et homo
dicitur prudens. Amplius, si non susceptivum est
ejus cujus dicitur affectus, vel dispositio, vel quodvis
aliud, peccavit. Nam omnis dispositio vel affectus in
<pb n="0978D"/>
illo natus est fieri cujus est dispositio vel affectus,
ut et scientia in anima, dispositio existens animae.
Aliquando autem peccant in talibus, ut quicunque
dicunt quod somnus est impotentia sensus, et dubitatio
aequalitas contrariarum ratiocinationum, et dolor
separatio naturalium partium cum violentia, nam
neque somnus inest sensui, oporteret autem inesse
si impotentia sensus est. Similiter autem neque dubitatio
contrariis ratiocinationibus inest, neque dolor
naturalibus partibus, dolebunt enim inanimata, si
dolor eis inest. Talis autem et sanitatis definitio, siquidem
commensuratio calidorum et frigidorum est:
necesse est enim sana esse calida et frigida, nam
cujusque commensuratio illis inest quorum est commensuratio,
<pb n="0979A"/>
quare sanitas inerit utique ipsis. Item
id quod fit in effectivum, aut e converso, accidit ponere
sic definientibus, non enim est dolor separatio
naturalium partium, sed effectivum doloris, nec
somnus impotentia sensus, sed effectivum alterum
alterius; aut enim propter impotentiam dormimus,
aut propter somnum impotentes sumus. Similiter
autem et dubitationis videbitur effectivum esse, contrariarum
aequalitas ratiocinationum; quandocunque
enim ad utraque ratiocinantibus nobis similiter videntur
omnia secundum utrumque fieri, dubitabimus
utrum agamus. Amplius, secundum tempora omnia
considerandum sicubi dissonet, ut si immortale definivit,
animal nunc incorruptibile esse. Nam nunc
incorruptibile animal, nunc immortale erit. An in
<pb n="0979B"/>
hoc quidem non accidit? nam anceps secundum amphiboliam
est nunc incorruptibile esse, aut enim
quoniam non corrumpitur nunc, significat, aut quoniam
non possibile corrumpi nunc, aut quoniam hujusmodi
est nunc, ut nunquam possit corrumpi.
Quando igitur dicimus quod incorruptibile nunc est
animal, non hoc dicimus, quod nunc tale est animal,
sed ut nunquam possit corrumpi; hoc autem immortali
idem erat, quare non accidit, nunc idem
immortale esse. Sed tamen sicubi accidit quod secundum
definitionem quidem assignatum est inesse,
nunc vel prius, quod vero secundum nomen non
inest, non erit idem, utendum ergo hoc loco quemadmodum
dictum est. Inspiciendum autem et si secundum
aliud quidpiam magis dicitur quod definitur,
<pb n="0979C"/>
quam secundum assignatam orationem, ut si justitia
potestas aequi distributiva est: justus enim magis
est qui eligit aequum distribuere, eo qui potest; quare
non erit justitia potestas aequi distributiva, nam et
justus esset maxime qui posset aequum distribuere.
Amplius, si res quidem suscipit magis, quod autem
secundum orationem assignatur non suscipit, aut
contra, quod secundum orationem ei assignatur suscipit,
res autem non. Oportet enim aut utraque suscipere,
aut neutrum, siquidem est rei quod secundum
orationem assignatur. Amplius, si suscipiunt
utraque quidem magis, non simul autem utraque
augmentum sumunt: ut si amor concupiscentia conventionis
est. Nam magis amans non magis concupiscit
conventionem; quare non simul utraque suscipiunt
<pb n="0979D"/>
magis, at oporteret, si idem essent. Amplius,
si duobus quibusdam propositis, de quo res magis
dicitur, id quod est secundum orationem minus dicitur:
ut si ignis est corpus subtilissimum, ignis enim
magis flamma quam lux, corpus autem subtilissimum
minus flamma quam lux; oportet autem utraque magis
inesse eidem, siquidem eadem sint. Rursum, si
hoc quidem similiter utrisque inest propositis, aliud
autem non similiter utrisque, sed alteri magis. Amplius,
si ad duo definitionem assignaverit secundum
utrumque: ut bonum quod per visum aut per auditum
delectabile, et ens quod possibile est pati aut
facere, simul enim idem et bonum et non bonum est,
similiter autem et ens et non ens: nam per auditum
<pb n="0980A"/>
delectabile, idem bono erit; quare quod non delectabile
est per auditum, non bono idem, nam eisdem et
opposita eadem erunt: opponitur autem bono quidem
non bonum, per auditum autem delectabili, per
auditum non delectabile; manifestum igitur quoniam
idem non delectabile per auditum, non bono. Si igitur
aliquid est per visum quidem delectabile, per
auditum autem non, et bonum et non bonum erit.
Similiter autem ostendemus quoniam idem ens, et
non ens est. Amplius, et generibus, et differentiis, et
aliis omnibus quae in definitionibus sunt assignatis
eis qui orationes pro nominibus faciunt, considerandum
si quidquam dissonet.</p>
</div2>

<div2>
          <head>CAPUT IV. <hi>De definitione loci alii.</hi> </head>
<p>
            <pb n="0980B"/>Si autem sit ad aliquid quod definitur, aut per se,
aut secundum genus, considerandum si non dictum
est in definitione ad quod dicitur, aut secundum ipsum,
aut secundum genus. Ut si scientiam definivit opinionem
indissuasibilem, aut etiam voluntatem, appetitum
sine tristitia: omnis enim ejus quod est ad aliquid,
substantia ad alterum, eo quod idem sit unicuique
eorum quae sunt ad aliquid esse, idipsum
quod est ad aliquid quodam modo se habere. Oportebat
igitur scientiam dicere opinionem scibilis, et
voluntatem appetitum boni. Similiter autem et si
grammaticen definivit scientiam litterarum, oportebat
enim aut ad quod ipsum dicitur, aut ad quod
forte genus dicitur, in definitione assignari. Aut si
cum quidpiam ad aliquid dicitur, non assignavit ad
<pb n="0980C"/>
finem. Finis autem in unoquoque est quod optimum
est, aut cujus gratia alia sunt; dicendum igitur aut
optimum, aut ultimum, ut concupiscentiam non delectabilis,
sed delectationis, nam propter hanc, et
delectabile eligimus. Considerandum et si generatio
est ad quod assignavit, vel actus. Nihil enim talium
finis, nam magis quod est egisse et generasse finis;
quam fieri et agere. An non in omnibus verum hujusmodi?
pene enim plurimi delectari magis volunt
quam destitisse delectari; quare agere magis finem
quis statuat quam egisse. Rursum in quibusdam si
non determinavit quanti, vel qualis, vel ubi, vel secundum
alias differentias: ut ambitiosus, et qualis,
et quanti appetens est honoris, nam omnes appetunt
honorem; quare non sufficit ambitiosum dicere qui
<pb n="0980D"/>
appetit honorem, sed addere oportet dictas differentias.
Similiter autem et avarus, quantas appetit
pecunias; aut intemperans, circa quales voluptates:
non enim qui a qualibet voluptate tenetur, intemperans
dicitur, sed qui ab aliqua. Aut rursum, qui definivit
noctem umbram terrae, aut succussionem motum
terrae, aut nubem densitatem aeris, aut ventum
motum aeris, addendum enim quanti et qualis, ubi et
a quo. Similiter autem et in caeteris hujusmodi, nam
omittens differentiam quamlibet, non dicit quid est
esse, oportet autem semper ad id quo indiget argumentari.
Non enim quolibet modo terra mota, neque
quantacunque successio erit; similiter autem neque
aere quolibet modo, neque quantocunque moto,
<pb n="0981A"/>
ventus erit. Amplius in appetitibus, si non apponitur
quod apparet, et in quibuslibet aliis congruit, ut
quoniam voluntas appetitus boni, concupiscentia autem
appetitus delectationis, sed non apparentis boni
vel delectationis, plerumque enim latet appetentes,
quoniam bonum aut delectabile est, quare non necessarium
bonum vel delectabile esse, sed apparens
solum; oportebat ergo sic et assignationem facere. Si
autem et assignavit quod dictum est, in ipsas species
ducendum eum qui ponit ideas esse. Non enim est
idea ullius apparentis, ipsa autem species ad ipsam
speciem videtur dici, ut ipsa concupiscentia ipsius
delectationis, et ipsa voluntas ipsius boni. Apparentis
igitur boni non erit ipsa voluntas, neque apparentis
delectationis ipsa concupiscentia: absurdum
<pb n="0981B"/>
enim est esse ipsum apparens bonum vel delectabile.
Amplius, si sit quidem habitus definitio, considerandum
in habente, si quidem habentis, in habitu.
Similiter autem et in caeteris talibus: ut si
delectatio est juvantia, et delectabile juvabile.</p>
<p>Universaliter autem dicendo, in hujusmodi definitionibus,
quodammodo, uno plura accidit eum qui
definit definire. Nam qui scientiam definivit, quodammodo
et ignorantiam definivit; similiter autem
et scium et inscium, et scire et ignorare, nam
primo dilucido facto, et reliqua quodammodo dilucida
fiunt. Inspiciendum igitur in omnibus talibus,
ne quidquam dissonet, utendo elementis ex contrariis
et conjugatis. Amplius, in his quae ad aliquid
sunt, considerandum si ad quod genus assignatur, et
<pb n="0981C"/>
species ad illud quoddam assignetur: ut si opinio ad
opinatum, et quaedam opinio ad quoddam opinatum,
et si multiplex ad multiplex, et quoddam multiplex
ad quoddam submultiplex; si autem non sic assignatur,
manifestum quoniam peccatur. Videndum autem
et si oppositi opposita definitio: ut si dimidii ea
sit quae opposita est ei quae est duplicis, nam si duplex
est quod in aequali superat dimidium, et dimidium
quod in aequali superatur. In contrariis autem
similiter. Nam contraria contrarii oratio erit, secundum
unam quamdam complexionem contrariorum,
ut si adjutivum quidem effectivum boni est, nocivum
effectivum mali, aut corruptivum boni; alterum
enim horum necessarium est contrarium esse ei quod
ex principio dictum est. Si igitur neutrum contrarium
<pb n="0981D"/>
est ei quod ex principio dictum est, manifestum
quoniam neutra erit earum (quae posterius assignatae)
contrarii oratio; quare neque quae ex principio assignata
est definitio, recte assignata est. Quoniam autem
quaedam contrariorum privatione alterius dicuntur,
ut inaequalitas privatio aequalitatis videtur esse (inaequalia
enim, quae non aequalia sunt, dicuntur),
perspicuum quoniam quod secundum privationem
quidem dicitur contrarium, necessarium est definire
per alterum, reliquum vero non jam oportet, per id
quod secundum privationem dicitur. Non enim accidit
alterutrum per alterutrum cognosci. Considerandum
igitur in contrariis hujusmodi peccatum, ut si quis
definivit aequalitatem contrarium inaequalitati, nam
per hoc quod secundum privationem dicitur, definivit.
<pb n="0982A"/>
Amplius, sic definientem necesse est eo quod definitur
uti. Patet autem hoc, si accipiatur pro nomine
oratio: nam quia nil refert dicere inaequalitatem privationem
aequalitatis, erit aequalitas contrarium privationi
aequalitatis, quare eodem erit usus. Si autem
neutrum contrariorum secundum privationem dicatur,
assignetur autem oratio similiter, ut bonum
contrarium malo, manifestum quoniam malum contrarium
bono erit: nam sic contrariorum similiter
oratio assignanda; quare rursum eo quod definitur
accidit uti, inest enim in mali oratione bonum. Quocirca
quoniam bonum est malo contrarium, malum
autem nihil differt, vel quod est bono contrarium,
erit bonum contrarium, boni contrario. Perspicuum
igitur quoniam eodem usus est. Amplius, si quod secundum
<pb n="0982B"/>
privationem dicitur assignans, non assignavit
cujus est privatio. Ut habitus, aut contrarii, aut
cujuscunque est privatio. Et si non in quo natum est
fieri addidit, vel simpliciter, vel in quo primo natum
est fieri. Ut si ignorantiam dicens privationem, non
scientiae privationem dixit, aut si non addidit in quo
natum est fieri, aut addens non in quo primo assignavit,
ut quod non in rationali, sed in homine vel
in anima: nam si quodlibet horum omittat, peccavit.
Similiter autem et si caecitatem non visus privationem
in oculo dixit; oportet autem bene assignantem,
quid est, et cujus est privatio assignare, et quidnam
est quod privatum est. Videndum autem et si non
secundum privationem dictum, privatione definivit.
Ut et in ignorantia videbitur esse hujusmodi peccatum,
<pb n="0982C"/>
iis qui non secundum negationem ignorantiam
dicunt: nam quod non habet scientiam non videtur
ignorare, sed magis quod deceptum est, propter quod
neque inanimata, neque pueros dicimus ignorare;
quare non secundum privationem scientiae ignorantia
dicitur. Amplius, si similibus nominis casibus similes
orationis casus aptantur, ut si adjutivum est
effectivum sanitatis, adjutive est sanitatis effective,
et adjuvans efficiens sanitatem. Considerandum et in
idea, si aptabitur dictus terminus. Nam in quibusdam
non accidit, ut quemadmodum Plato definivit,
mortale addens in animalium definitionibus, idea
enim non erit mortalis, ut ipse homo; quare non
aptabitur ad ideam definitio. Simpliciter autem in
quibus apponitur effectivum aut passivum, necesse
<pb n="0982D"/>
est dissonare in idea terminum, nam impassibiles et
immobiles videntur esse ideae iis qui dicunt ideas
esse; adversum hos autem et tales orationes utiles
sunt.
</p>
        </div2>

<div2>
          <head>CAPUT V. <hi>De definitione loci alii.</hi> </head>
<p>Amplius, si eorum quae secundum aequivocationem
dicuntur, unam definitionem omnium communem
assignavit. Univoca enim, quorum una est secundum
nomen oratio; quare nullius eorum quae sub nomine
sunt, assignatus est terminus, eo quod similiter ad
omne, aequivocum adaptatur. Passus autem hoc est,
et Dionysii vitae terminus, siquidem ea motus est
generi nutriendi naturaliter inserviens, nihil enim
hoc magis animalibus quam plantis inest; vita autem
<pb n="0983A"/>
non secundum unam speciem videtur dici, sed altera
quidem animalibus, altera plantis inest. Contingit
igitur et secundum electionem sic assignare terminum,
ac si univoca, et secundum unam speciem
omnis vita diceretur. Nihil autem prohibet et eum
qui conspicit aequivocationem, et alterius vult definitionem
assignare, latere non propriam, sed communem
utrisque orationem assignare, sed nihil
minus si utrovis modo fecerit, peccavit. Postquam
autem quaedam latent aequivocorum, interroganti
quidem ut univocis utendum. Nam non adaptabitur
alterius terminus ad alterum, quare videbitur non
distinguendum hoc pacto, oportet enim in omne
univocum adaptari, eidem autem respondenti, distinguendum
est. Quoniam autem quidam respondentium
<pb n="0983B"/>
univocum quidem dicunt esse aequivocum,
quando non accommodatur ad omne assignata oratio,
aequivocum autem univocum, etiamsi ad utrumque
accommodetur, praeconfessione utendum pro talibus,
aut praecolligendum quod aequivocum, vel univocum,
aut utrumque fuerit. Magis enim concedunt
non praevidentes, quod futurum est ut accidat. Si
autem non facta confessione dixerit aliquis univocum
aequivocum esse, eo quod non accommodetur et
in hoc assignata oratio, considerandum si hujus oratio
accommodatur et ad reliqua. Nam manifestum quoniam
univocum erit reliquis; si autem non, plures
erunt definitiones reliquis: nam duae secundum nomen
orationes accommodabuntur ad eamdem, quae prior
assignata est, et quae posterior. Rursum si quis
<pb n="0983C"/>
definiens aliquid eorum quae multipliciter dicuntur,
et oratio non accommodatur ad omnia, et quia aequivocum
esse non concedat, nomen etiam dicat non
ad omnia accommodari, quoniam nec oratio, dicendum
ad ejusmodi, quod nominatione quidem oportet
uti quae tradita est, et quae sequitur, et non dimovere
quae talia sunt, tametsi nonnulla dicenda non
sint similiter multitudini. Si autem alicujus complexorum
assignetur terminus, considerandum est
auferendo alterius eorum quae complectuntur orationem,
si est et reliqua reliqui. Nam si non, manifestum
quoniam neque tota totius: ut si quispiam
definivit lineam finalem rectam, finem plani habentis
fines, cujus medium superadditur finibus, si finalis
lineae oratio est, finis plani habentis fines, rectae
<pb n="0983D"/>
oportet esse reliquum, cujus medium superadditur
finibus; sed infinita neque medium neque fines
habet, recta autem est; quare non est reliqua
reliqui oratio. Amplius, si cum sit compositum quod
definitur, aequimembris oratio assignetur definitio.
Aequimembris autem dicitur oratio esse quando quot
fuerint composita, tot et in oratione nomina et verba
fuerint: necesse est enim in talibus ipsorum nominum
commutationem fieri aut omnium aut aliquorum, eo
quod nihil plura nunc quam prius nomina dicta sunt;
verum oportet eum qui definit, orationem pro nominibus
assignare, maxime quidem omnibus, quod si
non, at saltem in plurimis. Sic enim et in simplicibus
qui nomen commutat, non definiturus est: ut
pro tunica vestem. Amplius autem majus peccatum,
<pb n="0984A"/>
si et per ignotiora nomina commutationem fecerit:
ut pro homine albo, terrigenam candentem; neque
enim definivit, cum minus sit clarum quod sic dicitur.
Considerandum autem et si per commutationem
nominum, non idem jam significat. Ut qui contemplativam
scientiam, opinionem contemplativam
dixit; nam opinio scientiae non idem (at oportet, si
debet, et totum idem esse); nam contemplativum
quidem commune in utrisque orationibus est, reliquum
vero differens. Amplius, si alterius nominum
commutationem faciens, non differentiae, sed generis
commutationem fecit: ut in eo quod nuper dictum
est, ignotius enim contemplativa quam scientia:
nam hoc quidem genus, illud autem differentia,
omnibus autem notius genus, nam communis; quare
<pb n="0984B"/>
non generis, sed differentiae oportebat commutationem
fieri, eo quod ignotior est. An haec quidem
ridicula reprehensio? nihil enim prohibet differentiam
quidem notissimo nomine dici, genus autem
non. Sic autem rebus se habentibus manifestum
quoniam generis, et non differentiae secundum nomen
commutatio facienda; si autem non nomen pro
nomine, sed orationem pro nomine commutat, manifestum
quoniam differentiae magis quam generis
definitio assignanda est, eo quod cognoscendi gratia
definitio assignatur, nam minus differentia quam genus
nota. Si autem differentiae terminum assignavit,
considerandum si et alicujus alius communis est
assignatus terminus: ut cum imparem numerum,
numerum medium habentem dixerit, determinandum
<pb n="0984C"/>
est quo pacto medium habentem: nam numerus
quidem communis in utrisque orationibus est. Imparis
autem coassumpta est oratio; habent autem
et linea et corpus medium, cum non sint imparia,
quare non utique erit definitio haec imparis. Si autem
multipliciter dicitur medium habens, determinandum
quomodo medium habens, alioqui reprehensio erit,
aut syllogismus, quod non definivit. Rursum si id
cujus quidem orationem assignavit est eorum quae
sunt, quod autem sub oratione, non eorum quae
sunt: ut si album quispiam definivit colorem igni
permixtum, impossibile enim incorporeum corpori
permisceri; quare non erit color igni permixtus, attamen
album est. Amplius, quicunque non dividunt
in iis quae sunt ad aliquid ad quod dicitur, sed in
<pb n="0984D"/>
pluribus comprehendentes dicunt, aut omnino, aut
in aliquo falsum dicunt: ut si quis medicinam disciplinam
entis dixit. Nam si nullius entium medicina
est disciplina, manifestum quoniam tota oratio mendax
est; si autem alicujus quidem, alicujus autem
non, in aliquo mendax: nam oportet de omni, siquidem
per se, et non secundum accidens entis
esse dicitur, quemadmodum in aliis se habent ea
quae ad aliquid sunt, nam omne disciplinatum
ad disciplinam dicitur. Similiter autem et in aliis,
eo quod convertuntur omnia ad aliquid. Omne enim
disciplinatum, ad aliquid. Caeterum si is (qui non
per se, sed secundum accidens assignationem
fecit) recte assignavit, non ad unum, sed ad plura
unumquodque eorum quae ad aliquid dicuntur, assignavit,
<pb n="0985A"/>
nihil enim prohibet idem, et ens, et album,
et bonum esse; quare qui ad quodlibet horum assignavit,
recte assignavit, siquidem is qui secundum
accidens assignavit, recte assignavit. Praeterea autem
impossibile est hujusmodi orationem propriam
assignati esse, nam non solum medicina, sed plures
aliarum disciplinarum ad ens dicuntur: quare una
quaeque entis disciplina erit; manifestum igitur quoniam
talis nullius est disciplinae definitio, propriam
enim et non communem oportet definitionem esse.
Quandoque autem definiunt non rem, sed rem bene
se habentem aut perfectam. Talis autem et rhetoris
et furis terminus, si sit rhetor quidem, qui potest quod
in unoquoque est verisimile considerare, et nihil
praetermittere; fur autem qui clam sumit: perspicuum
<pb n="0985B"/>
enim quoniam cum talis uterque, hic quidem
bonus rhetor, ille autem bonus fur erit: non enim
qui clam sumit, sed qui vult clam sumere fur est.
Rursum si quod propter se eligendum est, ut activum
vel effectivum, vel quolibet modo propter aliud eligendum
assignavit: ut qui justitiam legum conservativam
dixit, aut sapientiam effectivam felicitatis: nam
conservativum et effectivum eorum sunt quae propter
aliud eliguntur. An nihil quidem prohibet quod
propter se eligendum est, et propter aliud esse eligendum;
attamen nihil minus peccavit qui sic definivit
quod propter se est eligendum: nam unicuique
optimum, in substantia maxime, melius autem
quod propter se eligendum, quam quod propter
aliud; quare id et definitionem oportebit magis significare.</p>
</div2>

<div2>
          <head>CAPUT VI. <hi>De definitione loci alii.</hi> </head>

<pb n="0985C"/>
<p>Considerandum autem est et si is qui alicujus definitionem
assignavit, aut haec, aut quod est ex his,
aut hoc cum illo definivit. Nam si haec quidem, accidet
utrisque et neutri inesse, ut si justitiam, temperantiam
et fortitudinem definiverit; nam si sint duo,
uterque autem alterum habeat, utrique justi erunt,
et neuter, eo quod utrique quidem habent justitiam,
uterque autem non habet. Si autem nondum quod
dictum est admodum absurdum videtur, eo quod et
in aliis accidat hujusmodi (nihil enim prohibet utrosque
habere unam, cum neuter habeat), attamen
contraria inesse eidem, omnino absurdum videbitur
<pb n="0985D"/>
esse. Accidet autem hoc, si hic quidem ipsorum temperantiam
et timiditatem habet, ille autem fortitudinem
et prodigalitatem, nam utrique et justitiam
et injustitiam habent. Nam si justitia, temperantia
et fortitudo est, et injustitia timiditas et prodigalitas
erit, et omnino quaecunque ad argumentandum idonea
quod non idem sunt et partes et totum, omnia
utilia ad id quod dictum est; videtur autem qui sic
definit partes, toti easdem dicere esse. Maxime autem
accommodatae fiunt orationes, in quibuscunque
manifesta partium est compositio, quemadmodum in
domo et in caeteris talibus; manifestum enim quoniam
cum sint partes, nihil prohibet totum non
esse, quare non idem partes toti. Si autem non haec,
<pb n="0986A"/>
sed quod ex his est, dixit id esse quod definitur,
primum quidem considerandum si non natum est
quidpiam unum fieri ex iis quae dicta sunt. Quaedam
enim sic se habent ad invicem, ut nihil ex eis unum
quidpiam fiat, ut linea et numerus. Amplius, si definitum
quidem in uno aliquo natum est primo fieri,
ex quibus autem dixit ipsum esse, non in uno primo
nata sunt fieri, sed utrumque in utroque. Nam manifestum
quoniam non erit ex iis illud; in quibus
enim partes, et totum necesse est inesse; quare non
in uno totum primo esse, sed in pluribus.</p>
<p>Si autem et partes et totum in uno aliquo primo,
considerandum si non in eodem, sed in altero totum,
et in altero partes. Nam in quo totum, in illo et
partes esse videntur. Rursum, si cum toto corrumpuntur
<pb n="0986B"/>
partes. E converso enim oportet accidere,
partibus corruptis, totum corrumpi; toto vero corrupto,
non necesse est et partes corrumpi. Aut si
totum quidem bonum vel malum, partes autem neutrae;
aut e converso, partes quidem bonae vel malae,
totum autem neutrum. Nam neque ex neutris possibile
bonum quidpiam vel malum fieri, neque ex bonis
vel malis neutrum. Aut si magis quidem alterum
bonum quam alterum malum, quod autem ex his,
non magis bonum quam malum, ut si imprudentia
ex fortitudine et falsa opinione; magis enim bonum
fortitudo quam malum falsa opinio. Oportet ergo et
quod ex his est sequi illud quod magis est, et esse
vel simpliciter bonum, vel magis bonum quam malum.
An hoc quidem non necessarium, nisi utrumque
<pb n="0986C"/>
sit per se bonum vel malum? multa enim effectivorum
per se quidem non sunt bona, mixta autem quibusdam
fiunt bona, aut e converso utrumque quidem
bonum, mixta autem malum vel neutrum. Maxime
autem manifestum quod nunc dictum est in salubribus
et morbificis, nam quaedam medicamentorum sic
se habent, ut utrumque quidem sit bonum, si autem
utraque dentur mixta, malum. Rursum, si quod ex
meliore et pejore est, non est totum pejore quidem
melius, meliore autem pejus. An neque hoc necessarium,
nisi per se sint ex quibus componitur, bona?
nam in iis quae non per se sunt bona, nihil prohibet
totum non fieri bonum, ut in iis quae modo dicta
sunt. Amplius, si cognomine est totum alteri. Non
oportet enim, ut neque in syllabis: nulli enim elementorum
<pb n="0986D"/>
ex quibus componitur syllaba cognominis
est. Amplius, si non dixit modum compositionis.
Non enim sufficiens est ad cognoscendum quod dicat
ex his: nam non quod ex his, sed quod sic ex his,
est cujusque compositorum substantia, ut in domo;
non enim si quolibet modo componantur haec, domus
est. Si autem hoc cum illo assignavit, primum
quidem dicendum quod cum hoc illo aut hoc et illud
dicitur, aut quod ex illis. Nam qui dicit mel cum
aqua; vel mel et aquam dicit, vel quod ex melle et
aqua, quare si cuilibet eorum quae dicta sunt idem
confitebitur esse hoc cum illo, eadem conveniet dicere
quae quidem ad utrumque horum prius dicta
sunt. Amplius, dividenti quoties dicitur alterum cum
<pb n="0987A"/>
altero, considerandum si nullo modo hoc cum illo:
ut si dicitur alterum cum altero, aut ut in aliquo
eodem susceptivo, ut justitia et fortitudo in anima,
aut in loco eodem, aut in tempore eodem, nullo
autem modo verum sit quod dictum est in his, manifestum
est quoniam nullius erit assignata definitio,
eo quod nullo modo hoc cum illo est. Si autem diviso
quoties dicitur alterum cum altero, verum erit in
eodem tempore utrumque esse, considerandum si
contingit non ad eumdem utrumque dici finem: ut
si fortitudinem definivit audaciam cum recta intelligentia,
contingit enim audaciam quidem habere spoliandi,
rectam autem intelligentiam circa salubria,
sed nondum fortis qui in eodem tempore, cum illo
hoc habet. Amplius, si et ad idem ambo dicuntur,
<pb n="0987B"/>
ut ad medicativa. Nihil enim prohibet et audaciam
quamdam, et rectam intelligentiam habere ad medicativa,
attamen nec sic fortis qui hoc cum illo habet;
neque enim ad alterum eorum utrumque oportet
dici, neque ad idem quodcunque sit, sed ad fortitudinis
finem, ut ad praeliorum pericula, aut si
quid magis est illius finis. Quaedam autem sic assignatorum
nullo modo sub dictam cadunt divisionem,
ut si ira tristitia est cum opinione parvipendendi:
nam quod propter hujusmodi opinionem tristitia fit,
hoc vult indicare; propter hoc autem fieri aliquid,
non est idem ei quod est hoc quidem cum illo esse
secundum ullum dictorum modorum. Rursum, si
horum compositionem dixit totum: ut animae et
corporis compositionem animal. Primum quidem
considerandum si non dixit qualis compositio; ut si
<pb n="0987C"/>
carnem definiens, aut os, ignis et aeris et terrae
dixit compositionem. Non enim sufficit compositionem
dicere, sed quae et qualis determinandum. Non
enim quolibet modo compositis his caro fit, sed sic
quidem compositis caro, sic vero os. Videtur autem
neque esse omnino compositioni idem neutrum eorum
quae dicta sunt, nam compositioni omni dissolutio
contraria, dictorum autem neutri, nihil. Amplius,
<pb n="0988A"/>
si similiter est verisimile omne compositum
compositionem esse, vel nullum; animalium autem
unumquodque cum sit compositum, non est compositio,
neque profecto aliorum compositorum ullum
compositio erit. Rursum, si similiter in aliquo nata
sunt esse contraria, definivit autem per alterum,
manifestum quoniam non definivit. Si autem non ita
est, plures accidet ejusdem definitiones esse; quid
enim magis qui per hoc quam qui per alterum definiens
dixit? eo quod similiter utraque nata sunt
fieri in eodem. Talis autem animae est definitio, siquidem
est substantia disciplinae susceptiva, nam
similiter et ignorantiae est susceptiva. Oportet autem
si non ad totam habeat aliquis argumentari definitionem,
eo quod non nota sit tota, ad aliquam
<pb n="0988B"/>
partium argumentari si sit nota, et non bene assignata
appareat, nam parte interempta, et tota definitio
interimitur. Quaecunque autem obscurae sunt definitionum
emendanti et conformanti ad manifestandum
aliquid et habendum argumentum, sic considerandum.
Necesse est enim respondentem aut suscipere
quod sumptum est ab interrogante, aut eumdem
declarare quid temere est ostensum a definitione.
Amplius, quemadmodum in congregationibus
solent legem inducere, et si sit melior quae inducitur,
interimit anteriorem, sic et in definitionibus faciendum,
et definitio alia ferenda. Nam si apparet melior,
et magis manifestum quod definitur, perspicuum
quoniam interempta erit quae posita est, eo quod
non sunt ejusdem plures definitiones. Ad omnes
<pb n="0988C"/>
autem definitiones non minimum elementum ad
seipsum, solerter definire propositum, aut apte dictum
terminum assumere. Necesse est enim veluti ad
exemplar considerantem, et quod minus est iis quae
oportet habere definitionem, et quod appositum est
superflue, inspicere, ut magis argumentis abundemus.
Quae igitur circa definitiones sunt, in tantum
dicta sunt.
</p>
        </div2>
      </div1>

<div1>
        <head>LIBER SEPTIMUS.</head>
<div2>
          <head>CAPUT PRIMUM. <hi>De eodem et diverso loci.</hi> </head>
          <p>
<pb n="0987D"/>Utrum autem idem an diversum secundum propriissimum
eorum (qui dicti sunt de eodem) modorum,
dicendum (dicebatur autem propriissime idem,
quod numero unum), considerandum autem ex casibus,
et conjugatis, et oppositis. Nam si justitia
idem est fortitudini, et justus forti, et juste fortiter,
similiter autem et in oppositis. Nam si haec eadem,
et opposita his, eadem secundum quamlibet dictarum
oppositionum. Nihil enim differt hoc vel hoc modo
oppositum sumere, eo quod idem est. Rursum ex
effectivis et corruptivis, et generationibus et corruptionibus,
et omnino ex iis quae similiter se habent
alterum ad alterum. Nam quaecunque simpliciter
eadem, etiam generationes eorum et corruptiones
eaedem, et effectiva et corruptiva. Considerandum
<pb n="0988C"/>
autem et quorum alterum maxime dicitur quodvis
esse, si et alterum ipsorum secundum idem maxime
<pb n="0988D"/>
dicitur. Sicut Xenocrates beatam vitam et studiosam
assignavit eamdem, eo quod omnium vitarum maxime
eligenda studiosa et beata, unum enim maxime eligendum
et maximum. Similiter et in aliis hujusmodi.
Oportet autem utrumque unum numero esse,
quod dicitur maximum et maxime eligendum; si
autem non, non erit ostensum quod idem. Non necessarium
enim, si fortissimi Graecorum sunt Peloponnesii
et Lacedaemonii, eosdem esse Peloponnesios
Lacedaemoniis, eo quod non unus numero Peloponnesius
et Lacedaemonius, sed contineri quidem
alterum ab altero necessarium, ut Lacedaemonii a Peloponnesiis;
si autem non, accidet seipsis invicem
esse meliores, si non continentur alteri ab alteris:
necesse est enim Peloponnesios meliores esse quam
<pb n="0989A"/>
Lacedaemonios, si non continentur alteri ab alteris,
nam omnibus reliquis sunt meliores. Similiter autem
et Lacedaemonios necesse est meliores esse Poloponnesiis,
nam et isti omnibus caeteris sunt meliores,
quare se invicem meliores fiunt. Manifestum ergo
quoniam unum numero esse oportet, quod optimum
et maximum dicitur, si debeat quod idem sint
ostendi. Propter quod Xenocrates non idem assignavit:
non enim uno numero beata et studiosa vita,
quapropter non necessarium eamdem esse, eo quod
ambae maxime eligendae, sed altera sub altera.
Rursum considerandum si cui alterum idem, et alterum.
Nam si non sunt ambo eidem eadem, manifestum
quoniam nec sibi invicem. Amplius autem ex
iis quae his accidunt, et quibus haec accidunt, considerandum.
<pb n="0989B"/>
Nam quaecunque alteri accidunt, et alteri
oportet accidere, et quibus alterum eorum accidit,
et alterum eorum oportet accidere; si autem aliquid
eorum dissonet, dilucidum quoniam non eadem.
Videndum autem et si non in uno genere praedicamenti
utraque, sed hoc quidem quale, illud autem
quantum, vel ad aliquid indicet. Rursum, si genus
utrisque non idem, sed hoc quidem bonum, illud
autem malum, aut hoc quidem virtus, illud autem
scientia. Aut si genus quidem idem, differentiae autem
non eaedem de utroque praedicantur, sed de hoc
quidem quoniam contemplativa scientia, de illo
autem quoniam activa; similiter autem et in aliis.
Amplius autem ex magis, si hoc quidem suscipit magis,
illud autem non, aut si ambo suscipiunt quidem,
<pb n="0989C"/>
non simul autem. Ut qui magis amat, non magis
concupiscit venerem, quare non idem amor et concupiscentia
veneris. Amplius ex appositione, si
eidem utrumque appositum, non facit idem totum.
Aut si eodem ab utroque sublato, quod relinquitur
est alterum. Ut si duplum dimidii et multiplum dimidii
idem dixerit esse: sublato enim ab utroque
dimidio, reliqua idem oporteret indicare; non indicant
autem, nam duplum et multiplum non eadem
significant.
</p>
          <p>Considerandum autem non solum si jam aliquid
accidit impossibile per positionem, sed et si possibile
sit ex suppositione existere. Quemadmodum iis
qui vacuum et plenum aere idem dicunt esse; nam
manifestum quoniam si exeat aer, vacuum quidem
<pb n="0989D"/>
non minus, sed magis erit, plenum autem aere non
amplius erit; quare supposito aliquo sine vero, sive
falso (nihil enim refert), si alterum interimitur,
alterum autem non, profecto non idem sunt. Universaliter
autem dicendo ex iis quae quovis modo de
utroque praedicantur, et de quibus haec praedicantur,
considerandum si alicubi dissonent. Nam quaecunque
de altero praedicantur, et de altero praedicari oportet,
et de quibus alterum praedicatur, et alterum
praedicari oportet. Amplius, quia multipliciter idem
dicitur, considerandum si secundum alium aliquem
modum eadem sunt. Nam specie vel genere eadem,
non necesse est numero eadem esse; consideramus
autem utrum sic eadem, an non sic. Amplius, si
<pb n="0990A"/>
potest alterum sine altero esse, non erit enim idem
ad idem. Igitur loci tot dicuntur.
</p>
        </div2>

<div2>
          <head>CAPUT II. <hi>De eadem definitione loci alii.</hi> </head>
<p>Palam autem ex iis quae dicta sunt, quoniam
omnes qui ad idem sunt destructivi loci, et ad terminum
utiles sunt, quemadmodum prius dictum est.
Nam si non idem indicet et nomen et oratio, manifestum
quoniam non erit definitio assignata oratio.
Constructivorum autem locorum nullus utilis ad
terminum. Non enim sufficit ostendere idem quod
sub oratione et nomine est ad construendum quoniam
definitio, sed et alia oportet omnia habere (quae
praecepta sunt) definitionem; interimere igitur definitionem
sic et per haec semper tentandum. Si autem
<pb n="0990B"/>
construere volumus, primum quidem scire oportet
quoniam nullus vel pauci disputantium terminum
syllogismo colligunt, sed omnes principium quod
tale est accipiunt, ut qui circa geometriam, et numeros,
et alias hujusmodi disciplinas. Deinde quoniam
exacte quidem alterius est negotii assignare,
et quid est terminus, et quomodo definire
oportet. Nunc autem, quantum sufficit ad praesentem
utilitatem, tantum solum dicendum quoniam
possibile fieri definitionis, et ejus quod quid est,
esse syllogismum. Nam si terminus est oratio
quae quid est esse rei indicat, et oportet ea quae
in termino ponuntur, in eo quod quid est de re sola
praedicari, praedicantur autem sola in eo quod quid
est, genera et differentiae. Manifestum quoniam si quis
<pb n="0990C"/>
sumat ea quae solum de re in eo quod quid est praedicari
oportet, quod haec habens oratio, terminus
ex necessitate erit, non enim contingit aliud esse terminum,
eo quod nihil aliud in eo quod quid est de
re praedicatur; quod igitur possibile est ex termino
syllogismum fieri manifestum. Ex quibus autem oportet
construere, determinatum est quidem in aliis
diligentius, ad propositam autem methodum iidem
loci utiles. Inspiciendum enim in contrariis et in aliis
oppositis, et totas orationes, et secundum partem
consideranti. Nam si opposita oppositae, et eam (quae
dicta est) propositi necesse est esse. Quoniam autem
contrariorum plures complexiones, sumenda est ex
contrariis qualiscunque maxime apparebit contraria
definitio; totas igitur definitiones, quemadmodum dictum
<pb n="0990D"/>
est, considerandum. Secundum partem autem
hoc pacto, primum quidem quoniam assignatum genus
recte assignatum est. Nam si contrarium in contrario,
propositum autem non est in eodem, manifestum
quoniam in contrario erit, eo quod necesse
est contraria in eodem genere vel in contrariis generibus
esse. Et differentias quidem contrarias de
contrariis arbitramur praedicari, ut de albo et nigro:
nam illud quidem disgregativum, hoc autem congregativum
visus; quare si de contrario contrariae praedicantur,
de proposito quae assignatae sunt praedicabuntur;
quapropter quia et genus et differentiae
recte assignata sunt, manifestum quoniam definitio
erit quae assignata est. An non necessarium est de
<pb n="0991A"/>
contrariis differentias praedicari, nisi in eodem genere
sint contraria? quorum autem genera sunt contraria,
nihil prohibet eamdem differentiam de utrisque
dici, ut de justitia et injustitia: nam illa quidem
virtus, haec autem vitium animae. Quare id quod est
anima, differentia de utrisque dicitur, eo quod et
corporis est virtus et vitium; sed hoc verum quod
contrariorum, aut contrariae, aut eaedem differentiae
sunt; si ergo de contrario contraria praedicatur, de
hoc autem non, manifestum quoniam quae dicta est
de hoc praedicabitur. Universaliter autem dicendo,
si definitio est ex genere et differentiis, si sit contrarii
definitio manifesta, et quae propositi definitio
manifesta erit. Nam quoniam contrarium in eodem
genere, vel in contrario, similiter autem et differentiae
<pb n="0991B"/>
aut contrariae de contrariis, aut eaedem praedicantur,
dilucidum quoniam de proposito, aut idem
genus praedicabitur quod de contrario; differentiae
autem contrariae, vel omnes, vel aliquae; reliquae
autem eaedem aut contra, differentiae quidem eaedem,
genera vero contraria, aut ambo contraria, et genera
et differentiae: nam eadem esse ambo non contingit;
si autem secus, definitio eadem contrariorum erit.
Amplius, ex casibus et conjugatis. Necesse est enim
consequi genera generibus, et terminos terminis, ut
si oblivio est scientiae amissio, et oblivisci amittere
scientiam erit, et oblitum esse amisisse scientiam.
Uno igitur quolibet eorum quae dicta sunt confesso,
necesse est et reliqua confiteri. Similiter autem et si
corruptio dissolutio substantiae, et corrumpere dissolvere
<pb n="0991C"/>
substantiam, et corruptive dissolutive, si
corruptivum dissolutivum substantiae, et corruptio
substantiae dissolutio. Similiter autem et in aliis.
Quare uno quovis sumpto, et reliqua omnia confiteantur
oportet. Et ex similiter se habentibus ad
invicem. Nam si salubre est effectivum sanitatis, et
habile effectivum bonae habitudinis erit, et adjutivum
effectivum boni: nam similiter unumquodque eorum
quae dicta sunt ad suum finem se habet; quare si
unius eorum definitio est effectivum esse finis, et
reliquorum cujusque sic erit definitio. Amplius, ex
eo quod est magis et similiter, quod est similiter,
quoties contingit construere duas ad duo comparantem.
Ut si magis haec hujus quam ista istius definitio,
ista autem quae minus, definitio est, et haec quae
<pb n="0991D"/>
magis, et si similiter haec hujus, et ista istius, si
altera alterius, et reliqua reliquae. Una autem definitio
ad duo comparata, aut duabus definitionibus ad
unum, neutiquam utilis ea quae ex magis est consideratio.
Nam neque unam duorum, neque duas ejusdem
definitiones possibile est esse. Sunt autem opportunissimi
locorum, et qui nunc dicti sunt, et qui ex
casibus, et qui ex conjugatis, quocirca et oportet
maxime detinere et promptos habere hos. Utilissimi
enim ad plurima. Aliorum autem hi qui maxime sunt
communes. Nam illi maxime reliquorum efficacissimi,
ut inspicere in singularibus, et in speciebus
considerare, si conveniat definitio, eo quod univoca
species est; est autem utilis hic locus ad eos qui
<pb n="0992A"/>
ponunt ideas esse, quemadmodum prius dictum est.
Amplius, si per metaphoram dixit nomen, vel idem
de eodem praedicavit ut diversum, et si quis alius
communis et efficax locorum, illo utendum.</p>
</div2>

<div2>
          <head>CAPUT III. <hi>De constructione et destructione praedicatorum loci.</hi> </head>
<p>Quoniam autem difficilius est construere quam
destruere terminum, ex iis quae postea dicentur, manifestum.
Nam nosse ipsum, et sumere ab interrogantibus
hujusmodi propositiones non facile, ut quod
eorum quae sunt in assignata oratione hoc quidem
genus, illud autem differentia, et quod in eo quid est,
genus et differentiae praedicantur. Sine his vero impossibile
est definitionis syllogismum fieri, nam si
<pb n="0992B"/>
quaedam et alia in eo quod quid est de re praedicant,
incertum utrumne, quae dicta est, an alia ejus definitio
est, eo quod definitio est oratio quod est indicans.
Manifestum autem et etiam ex his, nam
facilius unum concludere quam multa, interimenti
quidem sufficit ad unum disserere. Unum enim quodcumque
sit, destruentes, interempturi sumus terminum;
at construenti, omnia necesse est construere
quod insint, quae in termino sunt. Amplius, construenti
quidem universaliter statuendum syllogismum
(nam oportet de omni, de quo nomen, praedicari
et terminum, et etiam adhuc converti de quo
orationem et nomen, si debeat proprius esse assignatus
terminus), destruenti vero non necesse ostendere
universaliter: sufficit enim ostendere quod de quopiam
<pb n="0992C"/>
eorum quae sub nomine sunt oratio non verificatur,
et tametsi universale oporteat destruere,
non tamen converti necessarium et in destruendo;
nam sufficit destruenti universale, ostendere quod
de aliquo eorum de quibus nomen praedicatur oratio
non praedicatur, at e converso non necessarium ut
ostendatur, quod de quibus oratio non praedicatur,
neque nomen praedicetur. Amplius etiam, si omni ei
inest quod sub nomine est, at non soli, interempta
est definitio: similiter autem et circa proprium et
genus se habet. In utrisque enim destruere quam
construere facilius est. De proprio quidem manifestum,
ex iis quae dicta sunt, nam ut plurimum in
complexione proprium assignatur, quare destruere
quidem est, unum interimenti, construenti autem,
<pb n="0992D"/>
omnia ratiocinatione colligere necesse est. Pene autem
et reliqua omnia quaecunque ad definitionem et
ad proprium conveniet dici, nam et omni oportet
quod sub nomine est, construenti monstrare quoniam
inest, destruenti autem sufficit ostendere uni
non inesse; si vero et omni inest, at non soli, etiam
si destructum fit, perinde ac et in definitione dicebatur.
De genere autem, quoniam construere quidem
necesse est uno modo, qui omni ostendit inesse, destruenti
autem dupliciter, nam sive nulli, sive alicui
ostensum sit non inesse, interemptum est quod in
principio. Item construenti quidem non sufficit quoniam
inest ostendere, sed et quoniam ut genus inest
ostendendum, destruenti autem sufficit ostendere
<pb n="0993A"/>
non inesse, vel alicui, vel nulli. Videtur autem,
quemadmodum in aliis, corrumpere quam facere facilius,
sic et in his, destruere quam construere. In
accidente vero universale quidem facilius destruere
quam construere. Nam construenti quidem ostendendum
quoniam omni, destruenti autem sufficit ostendere
uni non inesse. Particulare vero e converso,
nam facilius construere quam destruere. Construenti
enim sat est ostendere alicui inesse, destruenti autem
ostendendum quoniam nulli inest. Manifestum
autem qua de causa omnium facillimum est terminum
destruere. Plurima enim sunt ipso data multorum
dictorum, ex pluribus autem citius fit syllogismus,
nam verisimile in multis magis quam in paucis
peccatum fieri. Amplius, ad terminum quidem contingit,
et per alia argumentari (sive enim non propria
<pb n="0993B"/>
sit definitio, sive non genus quod assignatur,
sive non inest aliquod eorum quae sunt in definitione,
interempta fit definitio), ad alia autem neque ea quae
ex terminis, neque alia contingit omnia argumentari,
sola enim ea quae ad accidens, communia sunt omnibus
praedictis. Inesse enim oportet unumquodque
eorum quae dicta sunt; si autem non ut proprium inest
genus, nondum interemptum est genus. Similiter
autem et proprium non necessarium ut genus inesse,
neque accidens ut genus aut proprium, sed inesse
<pb n="0994A"/>
tantum; quare non possibile ex aliis ad alia argumentari,
nisi in definitione solum. Manifestum igitur
quoniam facillimum omnium est, terminum interimere,
construere autem difficillimum, nam et illa
oportet omnia ratiocinatione colligere, et quod insunt
quae dicta sunt, et quod genus quod assignatum
est, quodque propria definitio, et adhuc praeter haec
quod indicat quid est esse oratio, et haec probe oportet
fecisse. Aliorum autem proprium maxime hujusmodi.
Nam interimere quidem facilius, eo quod ex
pluribus plerumque fit. Construere autem difficillimum,
quoniam multa oportet astruere, et adhuc
quoniam soli inest, et quoniam conversim praedicatur
de re. Facillimum autem omnium construere
accidens. Nam in aliis quidem non solum inesse, sed
et quoniam sic inest ostendendum, in accidente
<pb n="0994B"/>
vero quoniam inest duntaxat, sufficit ostendere. Destruere
autem difficillimum est accidens, quia quam
paucissima in eo data sunt, non enim consignificat in
accidente quomodo inest. Quare in aliis quidem dupliciter
interimere contingit, vel ostendendo quod
non inest, vel quod non sic inest; in accidente vero
non contingit interimere nisi ostendendo quod non
inest. Loci per quos copiosi erimus ad singula quaeque
problematum argumentari, fere sufficienter annumerati
sunt.</p>
</div2>
      </div1>

<div1>
        <head>LIBER OCTAVUS.</head>
<div2>
          <head>CAPUT PRIMUM. <hi>Loci ad instruendum interrogatem.</hi> </head>
<pb n="0993C"/>
<p>Post haec autem de ordine et quonam pacto oportet
interrogare, dicendum. Oportet autem primum
quidem eum qui interrogare debet locum invenire
unde sit argumentandum; secundum autem interrogare
et ordinare singula apud seipsum; reliquum
vero et tertium dicere jam eadem ad alterum. Quod
autem inveniat locum, similiter philosophi et dialectici
consideratio, subinde vero illa ordinare et interrogare,
proprium dialectici; ad alterum enim
omne quod tale est. Philosopho autem et quaerenti
per seipsum nihil curae est si vera quidem sint et
nota per quae syllogismus, et non ponat ea quae respondet,
eo quod propinqua sint illis quae sunt ex
<pb n="0993D"/>
principio, et praevideat quod subsecutum est, sed
fortasse et studiose aget, quoniam maxime notae et
propinquae sunt dignitates, ex illis enim scientifici
syllogismi. Loci igitur unde oporteat sumere dicti
sunt prius. De ordine autem et interrogatione dicendum
dividendo propositiones quaecunque sumendae
sunt ad necessarias, necessariae autem dicuntur per
quas syllogismus fit. Quae autem ab his sumuntur,
quatuor sunt. Aut enim gratia inductionis, ut videtur
universale, aut ad magnitudinem orationis, aut
ad occultationem conclusionis, aut dilucidior fit oratio;
praeter has autem nulla est assumenda propositio,
sed per has augere et interrogare tentandum.
Sunt autem quae ad occultationem, certaminis gratia,
sed quia omne (quod hujusmodi est) negotium ad alterum
<pb n="0994C"/>
est, necesse est et illis uti. Necessarias igitur,
per quas fit syllogismus, non statim praeordinandum,
sed abeundum ad suprema: ut non postulet quis
contrariorum eamdem disciplinam, si hoc voluerit
sumere, sed oppositorum; posito enim hoc, et quoniam
contrariorum eadem disciplina syllogismo colliget,
eo quod ex oppositis sunt contraria. Si vero
illam non ponat per inductionem, sumendum proponenti
in particularibus contrariis. Nam aut per syllogismum,
aut per inductionem necessarias sumendum,
aut has quidem inductione, illas autem syllogismo.
Quaecunque autem valde manifestae sunt, illas
quoque oportet praeponere, nam immanifestius est
semper in abscessu et inductione quod secuturum
est, et simul ipsas necessarias proponere, et qui non
<pb n="0994D"/>
potest illo modo, sumere esse paratum, quae vero ad
has sumptae sunt, accipiendae quidem illarum gratia.
Unaquaeque autem earum hoc modo utendum inducentem
quidem a singularibus ad universalia, et a
notis ad ignota, nota autem magis quae secundum
sensum, vel simpliciter, vel multipliciter, vel multitudini.
Occultantem vero ratiocinatione praecolligere
oportet ea per quae syllogismus ejus quod ex principio
est debet fieri, et haec ut plurimum. Erit autem
hoc, si quis non solum necessarias, sed et earum
(quae ad illas sunt utiles) aliquam syllogizaverit.
Amplius, conclusiones non dicere, sed postea ratiocinatione
colligere subitarias, sic enim longissime
abscedet ab ea (quae ex principio) positione; universaliter
autem dicendo, sic oportet eum interrogare
<pb n="0995A"/>
qui occulte interrogat, ut interrogata omni oratione,
et eo dicente conclusionem, quaeratur propter quid;
id autem erit maxime per antedictum modum: nam
sola ultima dicta conclusione, immanifestum quomodo
accidit, eo quod non praevidit respondens ex
quibus accidit, non per membra digestis prioribus
syllogismis; minime autem per membra digeritur
syllogismus conclusione, cum non ejus sumptiones
ponuntur, sed cum illa sumuntur a quibus syllogismus
fit. Utile autem et non continua postulata sumere,
ex quibus syllogismi, sed vicissim ad aliam et
ad aliam conclusionem. Nam positis convenientibus
juxta se invicem, magis quod accidit ex ipsis manifestum.
Oportet autem et definitione sumere (in quibus
possibile est) universalem propositionem, non in
<pb n="0995B"/>
ipsis, sed in conjugatis. Nam decipiunt falsa ratiocinatione
seipsos (quando in conjugato sumitur definitio),
si non universale concedunt: ut si oportet sumere
quod qui irascitur appetit poenam, sumatur
autem ira appetitus esse poenae propter apparentem
parvipensionem, manifestum autem quoniam hoc
sumpto habebimus universale quod praeelegimus; at
eis qui in ipsis proponunt saepe accidit ut abnuat
respondens, eo quod magis se habeat in ea re instantia,
ut quod non omnis qui irascitur appetit poenam,
nam parentibus irascimur quidem, non autem
poenam appetimus. Fortasse autem non vera instantia
est, nam a quibusdam sufficiens poena est, tristari
solum, et facere poenitere, verumtamen habet
aliquid verisimile, ut non videatur irrationabiliter
negare propositum, in irae autem definitione, non similiter
<pb n="0995C"/>
facile instantiam invenire. Praeterea proponere
par est, non ut propter ipsum, sed alterius
gratia eum qui proponit. Nam devitant ea quae ad
positionem sunt utilia. Simpliciter autem dicendo,
quam maxime facere dubium utrum quod proponitur,
an oppositum sumere vult. Nam dubio existente
quidnam ad positionem est utile, magis quod sibi videtur
ponunt. Amplius per similitudinem interrogare.
Nam et verisimile, et latet magis universale,
ut quod quemadmodum scientia et ignorantia contrariorum
eadem, sic et sensus contrariorum idem,
aut e converso, postquam sensus idem contrariorum,
et scientia; hoc autem est simile inductioni, non tamen
idem; nam illic quidem a singularibus universale
sumitur, in similibus autem non est quod sumitur
<pb n="0995D"/>
universale, sub quo omnia similia sunt. Oportet autem
et ipsum sibimet quandoque instantiam ferre. Nam insuspecte
se habent respondentes ad eos qui videntur
juste argumentari. Utile autem dicere quod consuetum,
et quod dicitur tale. Nam pigrescunt quod solitum
est dimovere, instantiam non habentes, simul
autem et quia utuntur et ipsi talibus, cavent ea dimovere.
Amplius, non sedule agere, etsi omnino
utile sit. Nam adversus sedule agentes, magis renituntur.
Et ut in similitudine proponere quod propter
aliud aliquid proponitur, et non propter seipsum,
utile ponent magis. Amplius, non id proponere
quod oportet sumere, sed cui consequens, id est ex
necessitate. Nam et magis concedunt, eo quod non
<pb n="0996A"/>
similiter ex hoc manifestum sit quod consecuturum
est, et sumpto hoc, sumptum est et illud. Et id ultimo
interrogare quod maxime vult sumere. Nam
maxime prima renuunt, eo quod plurimi interrogantium
prima interrogant, circa quae vel maxime student.
Ad quosdam autem prima quae utilia sunt proponere.
Nam protervi maxime prima admittunt, nisi
omnino manifestum sit quod secuturum est, in fine
autem proterviunt. Similiter autem et quicunque arbitrantur
acuti esse in respondendo, ponentes enim
prima, in fine recantant, tanquam nihil acciderit ex
iis quae posita sunt; ponunt autem prompte, confidentes
habitui, et arbitrantes nihil se esse passuros.
Amplius, prolongare et interponere quae nihil sunt
usui ad orationem, quemadmodum pseudographia
<pb n="0996B"/>
utentes. Nam cum sint plura, immanifestum in quo
falsum sit, quare et occultant quandoque interrogantes,
in absconso proponentes ea quae per se proposita
non ponerentur; ad occultationem igitur
dictis est utendum.</p>
</div2>

<div2>
          <head>CAPUT II. <hi>Pro instructione respondentis loci alii.</hi> </head>
<p>Ad ornatum vero inductione et divisione eorum quae
affinia sunt. Inductio igitur quale quid est manifestum,
dividere autem hujusmodi, ut scientiam scientia esse
meliorem, aut eo exactior est, aut quod meliorum,
et quod scientiarum aliae quidem sunt contemplativae,
aliae autem activae, aliae porro effectivae, nam unumquodque
talium coornat quidem orationem, at non
necessarium est ut dicatur ad conclusionem. Ad diluciditatem
<pb n="0996C"/>
autem exempla et similitudines afferendum.
Exempla autem accommodata, et ex quibus scimus,
qualia Homerus, non qualia Cherilus; sic enim clarius
erit quod proponitur. Utendum autem in disserendo,
syllogismo quidem ad dialecticos magis quam
ad multitudinem; inductione vero contra ad multitudinem
magis. Dictum est autem et de his et prius. Est
autem in aliquibus quidem inducenti possibile interrogare
universale, in aliquibus vero non facile, eo
quod non positum sit similitudinibus nomen omnibus
commune, sed quando oportet universale sumere,
sic in omnibus talibus esse dicunt. Id autem determinare
difficillimum est, qualia sunt ea quae proferuntur
hujusmodi, et qualia non, et propter hoc saepenumero
dissident in disputationibus, alii quidem
<pb n="0996D"/>
dicentes similia esse quae non sunt similia, alii vero
dubitantes quae sunt similia non esse similia. Quare
tentandum in omnibus talibus ipsum nomina effingere,
ut neque respondenti liceat dubitare quod non
similiter quod infertur, dicitur, neque interroganti
calumniari, ut similiter dicto, eo quod plura eorum
quae non similiter dicuntur, similiter videntur dici.
Quando autem inducenti in pluribus non dederit universale,
tunc justum est efflagitare instantiam, non
dicente autem ipso in aliquibus sic, non justum est
efflagitare, in aliquibus non sic. Oportet enim inducentem
prius sic instantiam efflagitare. Efflagitandum
autem instantias non in eo quod proponitur ferre,
nisi unum tantum sit hujusmodi, ut dualitas parium
<pb n="0997A"/>
numerorum solus primus. Nam oportet et eum qui
instat in altero instantiam ferre, aut dicere quod hoc
solum tale est. Ad eos autem qui instant universali,
non in eodem autem instantiam ferunt, sed in aequivoco
(ut quod habeat aliquis non suum colorem, vel
pedem, vel manum, habebit enim pictor non suum
colorem, et cocus pedem non suum), dividendo revera
in talibus interrogandum est. Nam latente aequivocatione,
bene viderentur instare propositioni. Si autem
non in aequivoco, sed in eodem instans praepediat
interrogationem, oportet auferentem id in quo instantia
est, proponere reliquum, universale faciendo,
donec sumat quod utile est. Ut in oblivione, et in
oblitum esse, non enim concedunt eum qui amisit
disciplinam, oblitum esse, eo quod transeunte re
<pb n="0997B"/>
amisit quidem disciplinam, oblitus autem non est;
dicendum autem auferenti id in quo instantia est,
reliquum: ut si permanente re amisit disciplinam,
idcirco oblitum esse. Similiter autem et contra instantes,
quoniam majori bono majus opponitur malum,
proferunt enim quoniam sanitari minori bono
quam bona habitudo, majus malum opponitur, nam
aegritudinem majus esse malum mala habitudine.
Auferendum igitur et in hoc in quo instantia est, nam
ablato, magis ponet, ut quoniam majori bono majus
malum opponitur, nisi conferat alterum ad alterum,
quemadmodum bona habitudo ad sanitatem. Non solum
autem eo instante hoc faciendum, sed et si sine
instantia negat, eo quod praevideat aliquid talium.
Nam ablato eo in quo instantia est, compelletur ponere,
<pb n="0997C"/>
eo quod non praevideat in reliquo, in aliquo
non sic esse. Si autem non ponat, efflagitatus instantiam,
non habebit assignare. Sunt autem hujusmodi
propositionum quae in aliquo falsae sunt,
in aliquo autem verae, in his enim par est auferre,
reliquum autem verum relinquere. Si autem
in multis proponenti non ferat instantiam,
postulandum est ponere. Nam dialectica est propositio
ad quam sic in pluribus se habentem non est
instantia. Quando autem contingit idem et sine impossibili
et per impossibile syllogizare, demonstranti
quidem et non disserenti, nihil refert vel sic
vel illo modo syllogismo colligere, differenti autem
non est utendum per impossibile syllogismo. Nam
si sine impossibili quidem syllogismo colligat, minime
<pb n="0997D"/>
fiet ut dubitent; at quando per impossibile syllogizant
(nisi valde manifestum sit falsum esse), non
impossibile dicunt esse, quare non fit interrogantibus
quod volunt. Oportet autem proponere quaecunque
in pluribus quidem sic se habent. Instantia autem
aut omnino non est, aut non in superficie est
conspicere, nam qui non possunt conspicere in quibus
non sic, tanquam verum quidem sit, ponunt.
Non oportet autem conclusionem interrogationem facere.
Alioquin autem, eo renuente, non videtur fieri
syllogismus, nam et saepe cum non interrogat, sed
ut sequens infert, negant, et hoc facientes non videntur
redargui iis qui non conspiciunt quod accidit
ex iis quae posita sunt. Quando igitur non dicens
<pb n="0998A"/>
quidem accidere, interrogabit, ille autem negabit,
omnino non videtur fieri syllogismus. Non autem
omne universale dialectica propositio esse, ut quid
est homo? aut quot modis dicitur bonum? est enim
dialectica propositio, ad quam est respondere, sic
vel non; ad dictas autem non est; quare non sunt
dialecticae hujusmodi interrogationes, nisi ipse determinans
vel dividens dicat, ut, putasne bonum sic
vel non sic dicitur? nam ad talia facilis responsio,
vel affirmando, vel negando; quapropter tentandum
sic proponere hujusmodi propositionum. Simul autem
et justum fortasse ab illo interrogare, quot modis
dicitur bonum, quando hoc dividente et proponente,
nullo modo concesserit. Quisquis autem unam
orationem multo tempore interrogat, male interrogat.
Nam si respondeat quidem ei interrogatio quod interrogatur,
<pb n="0998B"/>
manifestum quod multas interrogationes interrogat,
aut frequenter easdem; quare aut nugatur,
aut non habet syllogismum, nam ex paucis omnis syllogismus.
Si vero non respondeat, quid aut non increpat,
aut discedit? Est autem argumentari difficile,
et sustinere facile ipsas suppositiones. Sunt autem
talia, et quae natura sunt prima, et quae postrema.
Nam prima quidem termino egent, postrema vero per
multa terminantur volenti continuum sumere a primis,
aut sophisticae videntur argumentationes: impossibile
enim demonstrare quidpiam est eum qui non
incipit a propriis principiis, et connectit usque ad
ultima: definire autem nihili ducunt respondentes,
neque si interrogans definierit, advertunt; atqui non
<pb n="0998C"/>
facto manifesto quidnam est quod propositum est,
non facile est argumentari. Maxime autem quod tale
est circa principia accidit: nam alia quidem per haec
monstrantur, ipsa vero non contingit per alia, sed
necesse est definitione talium unumquodque cognoscere.
Sunt autem difficile argumentabilia, et quae
valde propinqua sunt principio. Non enim contingit
plures ad haec rationes invenire, cum sint pauca media,
horumque et principiorum, per quae necesse est
monstrare ea quae post illa sunt. Terminorum autem
difficile argumentabiles ii omnium maxime sunt, quicunque
utuntur talibus nominibus, quae primum quidem
immanifesta sunt, simpliciterne dicantur, an
multipliciter, adhuc autem quae neque nota utrum
proprie, an secundum metaphoram de definito dicantur.
<pb n="0998D"/>
Nam quia obscura sunt, non habet argumenta,
quia vero ignorantur si absque metaphora
dicitur quod tale est, non habet quod increpet. Omnino
autem omne problema quando difficile argumentabile,
vel termino indigere arbitrandum est, vel
est eorum quae multipliciter, vel eorum quae secundum
metaphoram de definito esse dicantur, vel non
longe a principiis, vel quia non manifestum est primum
nobis hoc idem, secundum quem dictorum
modorum est quod dubitationem praestat. Nam cum
est manifestus modus, manifestum quoniam aut definire
oportebit, aut dividere, aut medias propositiones
invenire. Nam per haec monstrantur ultima. In
multis autem positionibus (non bene assignata definitione)
<pb n="0999A"/>
non facile disputare ac argumentari, ut
utrum in contrarium, an plura? Definitis autem contrariis
aliquo modo, facile est ostendere utrum contingit
plura eidem esse contraria, an non. Eodem
autem modo et in aliis definitione indigentibus. Videntur
autem et in disciplinis quaedam ob definitionis
defectum non facile describi, ut et quoniam quae ad
latus secat planum linea, similiter dividit et lineam
et locum, definitione autem dicta, statim manifestum
est quod dicitur. Nam eamdem ablationem habent
loca et lineae; est autem definitio ejus orationis haec.
Simpliciter autem prima elementorum, positis quidem
definitionibus (ut quid linea vel quid circulus),
facillimum ostendere, verum non multis ad unumquodque
eorum est argumentari, eo quod non sunt
<pb n="0999B"/>
multa media; si autem non ponantur principiorum
definitiones, difficile, fortasse autem omnino impossibile.
Similiter autem his et in iis quae sunt circa
orationes se habet. Non igitur latere oportet, quando
difficile argumentabilis est positio, quod passa est
aliquid eorum quae dicta sunt, quando autem erit ad
dignitatem et propositionem, major labor disputare
quam ad positionem. Dubitare autem possit quispiam
utrum ponenda sint alia, an non: nam si non ponat,
sed poscat et ad illa disputare, majus praecipiet
quam quod in principio positum est; si vero ponat,
credet ex minus credibilibus. Si igitur oportet non
difficilius problema facere, ponendum; si autem per
notiora syllogizare, non ponendum. An discenti quidem
non ponendum, nisi notius sit, exercitato vero
<pb n="0999C"/>
ponendum, si verum solum videatur? Quare manisfestum
quoniam non similiter et interroganti et docenti
existimandum esse ponendum. Quo pacto igitur
interrogare et ordinare oportet, pene sufficiunt quae
dicta sunt.</p>
</div2>

<div2>
          <head>CAPUT III. <hi>Loci pro respondente.</hi> </head>
<p>De responsione autem primum quidem determinandum
quodnam est opus bene respondentis, quemadmodum
bene interrogantis. Est autem interrogantis
quidem sic deducere orationem, ut faciat respondentem
dicere inopinabiliora quam ea quae propter
positionem sunt necessaria; respondentis vero non
propter se apparere, accidere impossibile, aut quod
praeter opinionem est, sed propter positionem: nam
<pb n="0999D"/>
alterum fortasse peccatum, ponere primum quod
non oportet, et positum non servare aliquo modo.
Quia autem sunt indeterminata iis qui propter exercitationem
et experientiam orationes faciunt (nam
non eaedem considerationes et discentibus, et docentibus,
et concertantibus, neque his et iis qui
exercent se invicem inspectionis gratia: nam discenti
quidem ponenda sunt semper ea quae videntur;
neque enim conatur falsum ullus docere, concertantium
vero interrogantem quidem videri aliquid
facere oportet omnino, respondentem autem nihil
videri pati), et in dialecticis congressionibus quae non
concertationis gratia, sed experimenti et inspectionis
orationes faciunt, nondum enucleatum est quo
<pb n="1000A"/>
pacto oporteat conjectare respondentem, et qualia
dare, et qualia non, ad bene aut non bene servandam
positionem; quoniam, inquam, nihil habemus
traditum ab aliis, ipsi aliquid dicere tentemus. Necesse
est autem respondentem sustinere orationem,
ponendo aut probabilem, aut improbabilem positionem,
aut neutram, et aut simpliciter probabilem,
aut improbabilem, aut indeterminate, ut huic alicui,
vel alii. Nihil autem refert quomodocunque, dum ea
probabilis aut improbabilis sit; nam idem modus
erit bene respondendi, vel dandi, vel non dandi
quod interrogatum est: nam cum improbabilis est
positio, necesse est et conclusionem probabilem fieri,
cum vero probabilis, improbabilem. Nam oppositum
semper positionis interrogans concludet; si autem
<pb n="1000B"/>
neque probabile, neque improbabile quod positum
est, et conclusio erit talis. Quoniam autem bene syllogizans,
ex probabilioribus et notioribus, propositum
demonstrat, manisfestum est quod, quando
simpliciter est improbabile quod proponitur, non
dandum est respondenti, nec quod non videtur simpliciter,
nec quod videtur quidem, minus autem
conclusione videtur. Nam cum improbabilis est positio,
probabilis est conclusio. Quare oportet quae
sumuntur probabilia esse omnia et magis probabilia
quam quod proponitur, si debet per notiora quod
minus notum est concludi. Quare si neque tale est
quidpiam eorum quae interrogantur, non ponendum
est respondenti. Simpliciter autem si est probabilis
positio, dilucidum est, quoniam conclusio simpliciter
<pb n="1000C"/>
improbabilis, ponendum igitur et quae videntur omnia,
et eorum quae non videntur, quaecunque minus
sunt improbabilia conclusione. Nam sufficienter sic
videbitur disceptatum esse. Similiter autem erit, et
si neque improbabilis, neque probabilis est positio.
Nam sic et quae videntur omnia dandum, et eorum
quae non videntur, quaecunque minus sunt improbabilia
conclusione, sic enim probabiliores accidit
orationes fieri. Si igitur simpliciter quidem probabile
vel improbabile quod ponitur, ad ea quae videntur
simpliciter comparatio facienda. Si autem
non simpliciter probabile vel improbabile sit quod
ponitur, sed respondenti, ad seipsum, quod videtur,
et quod non videtur judicando, ponendum, vel
non ponendum. Si vero alterius opinionem tutetur
<pb n="1000D"/>
respondens, manisfestum quoniam ad illius intelligentiam
aspiciendo, ponere singula debet et negare;
quare et qui curant extraneas opiniones (ut bonum
et malum esse idem, quemadmodum Heraclitus inquit)
non dant non adesse simul contraria eidem,
non videntur eis haec, sed quia secundum Heraclitum
sic dicendum. Faciunt hoc autem et qui suscipiunt
ab invicem positiones, conjectant enim ac si is
dicat qui ponit; manisfestum igitur quae conjectandum
respondenti, sive simpliciter probabile, sive
alicui positum est. Quoniam autem est necesse omne
quod interrogatur aut probabile aut improbabile
esse, aut neutrum, et ad orationem aut non ad
orationem attinere quod interrogatur, si sit quidem
<pb n="1001A"/>
quod videtur, et non ad orationem, dandum est dicendo
quod videtur. Non enim interimitur (posito
eo) quod in principio. Si vero non videtur, et non
ad orationem, dandum quidem, et consignificandum
quod non videtur, ad devitationem absurditatis. Si
vero sit ad orationem, et videatur, dicendum quoniam
videtur quidem, sed valde propinquum ei quod
in principio est, et interimitur (eo posito) quod propositum
est. Si autem ad orationem quidem, valde
autem probabile postulatum, dicendum quod accidit
hoc posito, at valde absurdum esse quod proponitur.
Si vero neque probabile, neque improbabile,
si nihil quidem ad orationem, dandum nihil determinando.
Si autem ad orationem, consignificandum
quod interimitur (posito eo) quod in principio est.
<pb n="1001B"/>
Nam sic et qui respondet nihil videbitur propter
hoc pati, siquidem praevidens singula, posuerit, et
qui interrogat assequitur syllogismum positis ab eo
omnibus probabilioribus conclusione. Quicunque
vero non ex probabilioribus conclusione conantur
syllogizare, perspicuum quoniam non bene syllogizant,
quare cum sic interrogant, non ponendum.
Similiter autem et in iis quae obscure et multipliciter
dicuntur occurrendum est. Nam quia datum est
respondenti, non discenti, dicere non disco, et multipliciter
dictum, non ex necessitate confiteri vel
negare, manifestum quoniam primum quidem nisi
planum sit quod dicitur, non cunctandum ut dicat
haud intelligo, nam saepe ex eo quod non clare interrogantibus
dant, occurrit aliquid difficile. Si autem
<pb n="1001C"/>
notum quidem sit, multipliciter autem dictum;
si in omnibus quidem verum vel falsum sit quod dicitur,
dandum simpliciter quod dicitur, vel negandum;
si vero in aliquo quidem sit verum, in aliquo
autem falsum, significandum est quod multipliciter
dicitur, et quia hoc quidem falsum, illud autem verum.
Nam cum posterius distinguitur, immanifestum
si et in principio ambiguum animadverterit. Si autem
non praeviderit dubium, sed in alterum aspiciens
posuerit, dicendum ad eum qui in alterum ducit,
quoniam non ad id aspiciens dedi, sed ad alterum
eorum. Nam pluribus existentibus quae sub
eodem nomine, vel eadem oratione sunt, facilis est
ambiguitas. Si vero et dilucidum sit et simplex quod
interrogatur, aut sic, aut non respondendum. Quoniam
<pb n="1001D"/>
autem omnis propositio syllogistica, aut earum
aliqua est ex quibus syllogismus, aut propter aliquam
illarum, manifestum quod quandoque alterius
gratia sumetur ex eo quod plura similia interrogant.
Nam aut per inductionem, aut per similitudinem,
plerumque universale sumunt; singularia igitur omnia
ponendum, si sint vera et probabilia. Ad universale
autem tentandum instantiam ferre. Nam sine
instantia vel quae sit, vel quae videatur, prohibere
orationem, protervire est; si igitur multis apparentibus
non dederit universale qui non habet instantiam,
manifestum est quoniam protervit. Amplius,
si neque contra argumentari habeat quod non verum,
multo magis videbitur protervire, quamvis nec
hoc sufficiat: nam complures orationes opinionibus
<pb n="1002A"/>
contrarias habemus, quas difficile est solvere, velut
Zenonis, quod non contingit moveri, neque stadium
pertransire, sed non propter id quae sunt opposita
his non ponendum. Si igitur qui neque contra argumentari
habet, neque instare, non ponit dilucidum,
quoniam protervit. Est enim in disputationibus protervia
responsio praeter dictos modos, syllogismi
destructio. Sustinere autem et positionem et definitionem,
ipsum sibi ipsi oportet praeargumentando.
Nam ex quibus interimunt interrogantes quod proponitur,
manifestum quoniam iis adversandum. Inopinabilem
vero suppositionem cavendum sustinere.
Erit autem inopinabilis multipliciter nam et ea ex qua
absona contingit dicere (ut si omnia dicat aliquis
moveri, aut nihil), et quaecunque pejoris moris
<pb n="1002B"/>
esse eligenda, et quae contraria consiliis, ut quod
voluptas bonum, et injuriam facere melius quam injuriam
pati, nam non ut orationis gratia sustinentem,
sed ut ea quae videantur dicentem oderunt.
Quaecunque vero orationum falsum syllogizant, solvendum
interimendo id propter quod fit falsum.
Nam non is qui quodvis interimit solvit, ne quidem
si falsum est quod interimitur; habere enim potest
plura falsa oratio, ut si quis sumat sedentem scribere,
Socratem vero sedere, accidit enim ex his,
Socratem scribere; interempto igitur Socratem sedere,
nihil magis soluta est oratio, quamvis falsum
sit postulatum, sed non propter id oratio falsa. Nam
si quis sit sedens, non scribens autem, non amplius
in tali apte accommodabitur eadem solutio; quare
<pb n="1002C"/>
non id interimendum, sed sedentem scribere, non
enim omnis qui sedet scribit. Solvit igitur omnino,
qui interimit id propter quod fit falsum, novit autem
solutionem qui scit quod propter id falsa oratio,
quemadmodum in iis quae falso describuntur; non
enim sufficit instare, ne quidem si falsum sit quod
interimitur, sed et id propter quod falsum, assignandum:
sic enim erit manifestum utrum praevidens
aliquid, an non, facit instantiam.</p>
</div2>

<div2>
          <head>CAPUT IV. <hi>Loci communes pro interrogante et respondente.</hi> </head>
<p>Est autem orationem prohibere concludi quadrupliciter.
Nam aut interimendo id propter quod fit
falsum, aut ad interrogantem instantiam dicendo:
<pb n="1002D"/>
saepe enim non solvit quidem, qui tamen interrogat
non potest longius producere. Tertium autem ad
interrogata, accidit enim ex interrogatis quidem non
fieri quod volumus, eo quod non bene interrogata
sint, addito autem aliquo, fieri conclusionem. Si igitur
non amplius potest producere interrogans, ad interrogantem
erit instantia; si autem potest, ad interrogata.
Quartum autem, pessima est instantiarum
quae est ad tempus, nam quidam talibus instant ad
quae disputare pluris est temporis, quam praesentis
exercitationis; instantiae igitur, ut dictum est prius,
quatuor modis fiunt. Solutio autem est earum quae
dictae sunt, prima tantum, reliquae autem prohibitiones
quaedam et impedimenta conclusionum. Inculpatio
vero orationis et secundum ipsam orationem,
<pb n="1003A"/>
et quando interrogatur non eadem. Plerumque
enim quod non bene disputatur oratio, is qui interrogatur
est causa eo quod non concedat ex quibus probe
erat disputare ad positionem, nam non est in altero
solo bene absolvere commune opus. Necessarium
igitur quandoque ad dicentem, et non ad positionem
argumentari, quando is qui respondet contraria interroganti
observat corroborans; protervientes igitur,
altercatorias, et non dialecticas faciunt exercitationes.
Amplius autem, quia exercitationis et experimenti
gratia, et non doctrinae hujusmodi sunt orationes,
perspicuum quoniam non solum vera syllogizandum,
verum etiam falsum, nec per vera semper,
sed quandoque et per falsa; saepe enim vero
posito, interimere necesse est disputantem: quare
<pb n="1003B"/>
proponenda falsa, quandoque autem et falso posito,
interimendum per falsa, nihil enim prohibet alicui
videri quae non sunt magis quam vera; quapropter
ex iis quae illi videntur oratione facta, magis erit
suasus quam adjutus. Oportet autem eum qui bene
transfert, dialectice et non contentiose transferre:
ut geometram geometrice, sive falsum, sive verum
sit quod concludendum est; quales autem dialectici
syllogismi, dictum est prius. Quoniam autem malus
particeps, qui impedit commune opus, patet quod et
in orationibus, nam commune quidpiam quod proponitur
et in illis est, praeterquam in concertantibus;
his autem non est eumdem utrisque finem assequi,
nam plures uno impossibile est vincere. Differt autem
nihil sive in respondendo, sive in interrogando fiat,
<pb n="1003C"/>
nam et qui contentiose interrogat, prave disputat;
et qui in respondendo non dat quod videtur, neque
suscipit quicquam quod vult interrogans interrogare.
Manifestum igitur ex iis quae dicta quod non similiter
inculpandum et secundum seipsam orationem et
interrogantem. Nam nihil prohibet orationem quidem
pravam esse, interrogantem vero, ut possibile
est, optime contra respondentem disceptare, nam
contra protervos non possibile fortasse statim sumere
quales quis vult, sed quales fieri possibile faciendi
syllogismi. Quoniam autem est indeterminatum
quando contraria, et quando ea quae sunt in principio
sumunt homines (nam plerumque per se ipsos
dicentes contraria dicunt, et abnuentes prius, dant
posterius, eo quod interroganti et contraria et quae
<pb n="1003D"/>
in principio plerumque obediunt), necesse est pravas
fieri disputationes; causa autem est qui respondet
haec quidem non dans, illa autem talia dans; manifestum
igitur quoniam non similiter inculpandum
et interrogantes et orationes. Orationis autem secundum
seipsas quinque sunt inculpationes. Prima
quidem quando ex interrogatis non conciuditur,
neque quod propositum est, neque omnino quidquam,
cum sint vel falsa, vel inopinabilia, quo omnia, aut
plurima, in quibus consistere debet conclusio, et
neque ablatis quibusdam, neque additis, neque his
quidem ablatis, illis vero additis, fit conclusio. Secunda
autem, si ad positionem non fiat syllogismus,
et ex talibus, et eo modo quo dictum est prius. Tertia
<pb n="1004A"/>
vero si additis quibusdam fiat syllogismus, haec
autem sint deteriora iis quae interrogantur, et minus
probabilia conclusione, etiamsi ablatis quibusdam,
nam quandoque sumunt plura necessariis, quare
non eo quod haec sunt, fit syllogismus. Amplius, si
ex inopinabilioribus, et minus credibilibus conclusione,
aut si ex veris, sed majore opera indigentibus
demonstrari, quam problema; non oportet autem
ex omnibus problematis syllogismos existimare
similiter probabiles esse et suasibiles; natura enim
statim sunt aliqua quidem faciliora, alia vero difficiliora
eorum quae interrogantur, quare si ex aliquibus,
ut fieri potest, maxime probabilibus, conjecturam
fecerit, disputatum bene est. Manifestum igitur
quoniam orationis non eadem inculpatio, et ad problema,
<pb n="1004B"/>
et secundum se. Nam nihil secundum se quidem
orationem prohibet esse vituperabilem, ad problema
autem laudabilem, et rursum e diverso, secundum
se quidem laudabilem, ad problema autem
vituperabilem, quando ex pluribus est facile cum
probabilibus tum veris concludere. Erit autem quandoque
oratio etiam concludens quam non concludens
deterior, quando illa quidem ex absurdis concludit,
cum non sit tale problema, haec autem indigeat talibus
quae sunt probabilia et vera, et nondum ex
assumptis sit oratio. Eos autem qui per falsa verum
concludunt, non justum est inculpare. Nam falsum
quidem semper necesse est per falsa syllogizare, verum
autem est quandoque per falsa syllogizare, manifestum
autem id ex Analyticis. Cum autem demonstratio
<pb n="1004C"/>
sit alicujus dicta oratio, si aliquid est aliud quod
ad conclusionem nullo modo se habet, non erit ex illo
syllogismus; si autem appareat, sophisma erit, non demonstratio.
Est autem philosophema quidem syllogismus
demonstrativus, epichirema autem syllogismus
dialecticus, sophisma vero syllogismus contentiosus,
aporema autem syllogismus dialecticus contradictionis.
Si vero ex utrisque quae videantur aliquid ostendatur,
non autem similiter videantur, nihil prohibet
quod ostenditur magis altero videri.</p>
<p>Sed si hoc quidem videatur, illud autem neutra
parte, aut si hoc quidem videatur, illud autem non
videatur; si similiter quidem, similiter utique erit,
et non; si autem magis alterum, sequetur quod est
magis. Est autem quoddam et idem ad syllogismos
<pb n="1004D"/>
peccatum, quando ostenditur per longiora quod contingit
per breviora, et quae orationi assunt. Ut quod
est opinio magis altera quam altera, si quis petat
ipsum quodque maxime esse, esse autem opinabile,
ipsum quod vere est; quare quorumdam magis esse
ipsum; ad quod autem magis, magis dicitur esse,
esse autem et ipsam opinionem veram, an erit accuratius,
quam par sit exigens quaedam? Petitum est
autem et ipsam opinionem veram esse, et ipsum
quodque maxime esse, ac si ipsa opinio vera, certior
sit; sed quae nequitia major, quam quae facit circa
id cujus est oratio latere causam? Oratio autem est
manifesta uno quidem modo, et publicissimo, si sit
concludens sic, ut nihil oporteat interrogare, uno
<pb n="1005A"/>
autem et qui maxime dicitur, cum sumpta quidem
sint ex quibus necessarium est conclusionem esse,
quae quidem sint per conclusiones conclusa, etiamsi
id mittitur quod valde probabile est.
</p>
        </div2>

<div2>
          <head>CAPUT V. <hi>Pro opponente et respondente loci communes.</hi> </head>
<p>Falsa autem oratio vocatur quadrupliciter. Uno
quidem modo, quando apparet concludere quae non
concludit, vocatur autem apparens, litigiosus syllogismus.
Alio modo, quando concludit quidem, non
tamen ad propositum, quod accidit maxime in iis quae
ad impossibile ducunt. Aut ad propositum quidem
concludit, non tamen secundum propriam disciplinam:
hoc autem est, si ea quae non est medicinalis
videatur esse medicinalis, aut geometrica quae non
<pb n="1005B"/>
est geometrica, aut dialectica quae non est dialectica,
sive verum, sive falsum sit quod accidit. Alio autem
modo, si per falsa non concludit, hujus autem erit
quandoque quidem conclusio falsa, quandoque autem
vera; nam falsum quidem semper per falsa concludit,
verum autem possibile est et non per vera, ut dictum
est prius. Quod autem falsa sit oratio, dicentis peccatum
potius est quam orationis; at ne quid dicentis
semper, sed cum lateat ipsum quod falsam
orationem dixit aliquam, eo quod ab ipso suscipimus
cum pluribus veris quidpiam amplius, si ex iis quae
maxime videntur interimit aliquid verorum (talis enim
existens verorum demonstratio est), oportet sane
positorum aliquid non esse omnino, quare erit hujus
demonstratio. Si autem verum concludat per falsa,
<pb n="1005C"/>
et valde absurda, compluribus deterior erit quae
falsum syllogizant; erit autem talis, et quae falsum
concludit. Quare manifestum quod prima quidem
consideratio orationis secundum se ipsam est, si
concludit; secunda autem, utrum verum an falsum;
tertia vero ex qualibus quibusdam. Nam si ex falsis
quidem, opinabilibus autem, rationabilis; si autem
existentibus quidem, sed inopinabilibus, prava; si
vero et falsa et valde inopinabilia sint, dilucidum
quod prava, aut simpliciter, aut ad rem. Id autem
quod in principio et contraria quonam pacto peteret
interrogans, secundum veritatem quidem in Analyticis
dictum est, secundum opinionem vero nunc dicendum
est. Petere autem videntur id quod est in
principio quinque modis. Manifestissimo quidem
<pb n="1005D"/>
et primo, si quis idipsum quod monstrari oporteat
petat, hoc autem in eo ipso quidem non facile latere
potest, in synonymis autem, et in quibuscunque
nomen et oratio idem significat, magis. Secundo
autem, quando quod particulariter oporteat demonstrare
universaliter quis petat, ut qui argumentatur
quod contrariorum una disciplina, omnium oppositorum
postulaverit unam esse, nam videtur id quod
oportebat secundum se ostendere cum aliis petere
pluribus. Tertio, si quis quod universaliter est
ostendere propositum particulariter petat, ut si de
omnibus contrariis propositum est, de aliquibus
postulet: videtur enim hic quod cum pluribus
oportebat ostendere secundum se extra petere.
<pb n="1006A"/>
Rursus, si quis dividens petat problema, ut si
oportet ostendere medicinam sani et aegri, extra
utrumque postulet, aut si quis eorum quae sequuntur
se invicem ex necessitate alterum petat, ut latus
incommensurabile esse diametro, si oporteat ostendere
quod diameter lateri. Aequaliter autem et contraria
petunt ei quod ex principio est. Nam primo
quidem si quis opposita petat secundum affirmationem
et negationem; secundo autem contraria secundum
oppositionem, ut bonum et malum idem;
tertio vero si quis universaliter postulans, particulariter
petierit contradictionem. Ut si quis sumens
contrariorum unam disciplinam, sani et aegri alteram
esse petat; aut si hoc petens in universali oppositionem
tentet sumere. Rursum si quis petat contrarium
<pb n="1006B"/>
ei quod ex necessitate accidit per ea quae
posita sunt, et si quis ea quidem non sumat quae opposita,
at alia petat duo, ex quibus erit opposita contradictio.
Differt autem contraria sumere tantillum ab
eo quod est in principio, quoniam hujus quidem est
peccatum ad conclusionem (nam ad illam aspicientes,
quod in principio est dicimus petere); contraria
autem sunt in propositionibus eo quod ipsae aliquo
modo se habent ad invicem. Ad gymnasiam autem
et exercitationem talium orationum primum quidem
convertere assuescere oportet orationes. Sic enim
et ad id quod dicitur copiosius nos habebimus,
et in paucis plures sciemus orationes: nam convertere
est transsumentem conclusionem cum reliquis
interrogationibus interimere unum quidpiam eorum
<pb n="1006C"/>
quae dicta sunt. Necesse est enim, si conclusio non
est, unam aliquam interimere propositionum, siquidem
omnibus positis necesse erat conclusionem
esse. Ad omnem autem positionem et quod sic,
et quod non sic argumentum considerandum, et cum
inveneris, solutionem statim quaerendum. Sic enim
simul accidet et ad interrogandum, et ad respondendum
exerceri, et si ad nullum alium habemus, apud
nosipsos sensim comparanda sunt quae attinent
ad ipsam positionem argumenta: nam id ad cogendum
multam copiam praebet, et ad redarguendum
magnum habet adjumentum, quando quispiam promptus
est argumentari, et quod sic et quod non sic,
nam ad contraria accidit facere observationem, et
ad cognitionem, et ea (quae secundum philosophiam
<pb n="1006D"/>
est) peritiam posse conspicere, et conspexisse quae
ab utraque accidunt suppositione, non parvum instrumentum:
reliquum enim horum, recte eligere
alterum; oportet autem ad id quod tale est esse
bono ingenio, et hoc est secundum veritatem, bonum
ingenium, posse bene eligere verum, et diffugere
falsum, quod qui nati sunt bene possunt probe facere,
nam qui amant et qui odiunt, quod profertur
facile discernunt optimum. Et ad ea quae saepissime
incidunt problemata, scire oportet orationes, et id
maxime de primis positionibus. Nam in his fastidiunt
saepe qui respondent. Amplius, terminorum
copiosos esse oportet, et probabilium, et primorum
se habere promptos: nam per haec fiunt syllogismi.
<pb n="1007A"/>
Tentandum autem et ea (in quae saepissime incidunt
disputationes) tenere. Nam quemadmodum in geometria
ante opus est circa elementa exercitatum
esse, et in numeris circa capitales prompte se habere,
et multum refert ad hoc et alium numerum
cognoscere multiplicatum, similiter quoque et in
orationibus promptum esse ad principia, et propositiones
memoria scire oportet: nam perinde ac in
memoriae sensorio solum loci positi statim faciunt
ipsas res memorare, et haec faciunt ad ratiocinandum
promptiorem, eo quod ad determinatas illas inspiciat
secundum numerum. Propositionemque communem
magis quam positionem in memoria ponendum.
Nam principiorum et suppositionum copiosum
esse mediocriter, difficile. Amplius, orationem unam
<pb n="1007B"/>
plures facere assuescendum, velut ii qui occultissime
abscondunt. Tale autem erit si quis quam plurimum
abscedat ab affinitate eorum de quibus est oratio;
erunt autem potiores orationum universales maxime,
quae id pati possint, ut quoniam non est una plurium
disciplina: sic enim et in iis quae sunt ad aliquid,
et in contrariis, et conjugatis est. Oportet autem
et reminisci universales facere orationes, tametsi
fuerit disputans particulariter. Sic enim et plures
licebit unam facere, similiter autem et apud rhetores
in enthymematibus. Eumdem autem quam maxime
fugere, contra universale ferre syllogismos.
Et semper oportet considerare orationes, si in
pluribus communibus disputantur. Nam omnes particulares
in universali disputatae sunt, et inest in
<pb n="1007C"/>
particularibus ejus quod est universale demonstratio,
eo quod non est syllogizare quidquam sine universali.
<pb n="1008A"/>
Exercitatio autem facienda, inductivarum
quidem ad rudem, syllogisticarum autem ad expertum.
Et tentandum accipere ab iis quidem qui in
syllogismis triti sunt propositiones, ab iis vero qui in
inductionibus similitudines, in hoc enim utrique
exercitati sunt. Omnino autem exercitationis gratia
disceptantibus tentandum afferre aut syllogismum de
aliquo, aut propositionem, aut solutionem, aut instantiam,
sive recte quis dicat, sive perperam, vel
ipse, vel alter, et ad quidpiam uterque. Ex his enim
facultas, exercitatio autem facultatis gratia, et maxime
circa propositiones et instantias. Est enim
(ut simpliciter dicam) dialecticus, propositivus et instantivus.
Est autem proponere quidem, unum facere
quae sunt plura. Oportet enim unum omnino sumere
<pb n="1008B"/>
ad quod est oratio. Instare autem quod unum est,
facere plura. Nam aut dividit, aut interimit, hoc
quidem dans, illud autem non dans, eorum quae
proposita sunt. Non est autem cum omni disputandum,
neque contra quemlibet exercitandum. Nam
necesse ad aliquos pravas fieri orationes, ab eo
enim qui omnino tentat apparere, diffugiendum,
justum autem omnino tentare syllogismo concludere,
verumtamen non pulchrum, eo quod non oportet
adversus quoslibet facile consistere. Quandoquidem
necesse est parviloquium inde emergere, nam qui
exercitati sunt non possunt abstinere a disputatione
sine altercatione. Oportet autem et factas habere
orationes ad hujusmodi problemata, in quibus cum
paucissimorum copia eas ad quam plurima utiles
<pb n="1008C"/>
habeamus. Illae vero sunt universales, et ad quas in
promptu quidpiam adinvenire difficile est.
</p>
</div2>
      </div1>
</body>
  </text>
</TEI>