<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Dialogi in Porphyrium</title>
              <author ref="http://viaf.org/viaf/100218964">Boetius<date>480-525</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1847</date>
              </publicationStmt>
          <seriesStmt>
           <title>Patrologia Latina, vol. 64</title>
           <idno>Boetiu.DiInPo</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>DIALOGUS PRIMUS.</head>
<p>
          <pb n="0009A"/>Hiemantis anni tempore in Aureliae montibus concesseramus,
atque ibi tunc cum violentior auster
ejecisset noctis placidam atque exturbasset quietem,
recensere libitum est ea quae doctissimi viri ad illuminandas
quodammodo acies intellectus densitate
caligantissimas, quibusdam quasi introductoriis commentariis
ediderunt. Ejus vero rei Fabius initium
fecit, qui cum me lectulo recumbentem, et quaedam
super eisdem rebus cogitantem meditantemque vidisset,
hortatus, ut quod saepe eram pollicitus, aliquam
illi ejus rei traderem disciplinam. Complacitum
est igitur, quoniam tunc et familiarium salutationes,
et domestica negotia cessabant. Interrogatus
a me ergo super quibus vellet rebus me enodare atque
expedire, tunc Fabius: Quoniam, inquit, tempus
<pb n="0009B"/>
ad studia vacat, et hoc otium in honestum negotium
converti licet, rogo ut mihi explices id quod Victorinus
orator sui temporis ferme doctissimus a Porphyrio
per <foreign xml:lang="greek">εἰσαγωγήν,</foreign> id est per introductionem in
Aristotelis Categorias dicitur transtulisse. Et primum
disciplinis didascalicis quibusdam me imbue, quibus
expositores vel etiam commentatores, ut discipulorum
animos docilitate quadam assuescant, utuntur.
Tunc ego: Sex omnino, inquam, magistri in omni
expositione praelibant. Praedocent enim quae sit cujuscunque
operis intentio, quod apud illos <foreign xml:lang="greek">σκόπος</foreign>
vocatur. Secundum quae utilitas, quod a Graecis <foreign xml:lang="greek">χρήσιμον</foreign>
appellatur. Tertium qui ordo, quod Graeci vocant <foreign xml:lang="greek">τάξιν.</foreign>
 Quarum si ejus cujus esse opus dicitur,
<pb n="0009C"/>
germanus propriusque liber est, quod <foreign xml:lang="greek">γνήσιον</foreign> interpretari
solet. Quintum quae sit ejus operis inscriptio,
quod <foreign xml:lang="greek">ἐπιγραφὴν</foreign> Graeci nominant. In hoc etiam quod
intentionem cujusque libri insolenter interpretarentur,
de inscriptione quoque operis apud quosdam
minus callentes haesitatum est. Sextum est id dicere,
ad quam partem philosophiae cujuscunque libri ducatur
intentio, quod Graeca oratione dicitur <foreign xml:lang="greek">εἰς ποῖον
μέρος φιλοσοφίας ἀνάγεται.</foreign> Haec ergo omnia in quolibet
philosophiae libro quaeri convenit, atque expediri.
Tunc Fabius, quae esset introductionis intentio interrogavit.
Et ego inquam: Aristoteles, qui factus est
introductionis pons, non aliter intelligi potest, nisi
ipsas res de quibus disputaturus est, ad intelligentiam
<pb n="0009D"/>
praeparemus. Videns enim Porphyrius quod in
rebus omnibus essent quaedam prima natura, ex quibus
omnia, velut ex aliquo fonte manarent, et illa
quae prima essent, et subsistentia esse, et generis
vocabulo nuncupari. Porro autem nunquam esse genus
posse, nisi ei quaedam alia subderentur, et quae
<pb n="0010A"/>
essent subdita species appellari: porro autem nunquam
genus uni speciei genus esse posse, sed pluribus.
Plures autem species non posse esse multiplices,
nisi eas aliqua discretio separet. Si enim nihil
sibi dissimiles forent, una species non multiplices viderentur.
Illa igitur divisio et dissimilitudo specierum
differentiae nomine vocitantur. Omnia vero quae
aliqua re differunt, fieri aliter non possunt nisi quibusdam
propriis solitariisque naturis insignita sint.
Atque haec hactenus. Videns ergo quod omnis omnium
disparilitas in gemina rerum principia secaretur,
in substantiam atque accidens, ita ut neque accidens
sine substantia, neque sine accidenti substantia
esse possit. Accidens quippe sine aliquo
<pb n="0010B"/>
substantiae fundamento esse non potest: substantia
vero ipsa sine superjecto accidente videri nullo modo
potest. Ut enim color sit quod est accidens, in corpore
erit quod est substantia. Porro autem cum corpus,
id est substantiam videris, insignitam eam
accidenti, id est aliquo colore respicies. Itaque fit
ut neque substantia praeter accidens sit, neque accidens
a substantia relinquatur. Ubi enim substantia
fuit, mox accidens consecutum est. Speculatus igitur
Porphyrius in his duabus rebus, id est accidenti et
substantia, genera, species, propria, differentiasque
versari, et quod ipsa per se sint genera subjectis et
subjacentibus speciebus, quae differentiis et propriis
insignitae sunt, statuit principaliter de genere, specie,
differentia, propriisque tractare. Et quoniam
<pb n="0010C"/>
tractatus hic in definitionibus, ut post docebimus,
proderit, si quis autem in definitione generali ponat
accidens, eum non recte definire manifestum est,
quod suo loco tractabitur, statuit pauca de accidentibus
praelibare. Ita enim nos prudentissimus doctor
instituit, ut tunc in definitionibus quibuslibet plenam
scientiam queamus accipere, cum quod prosit dictum
sit, et quod non sit utile, segregetur. Haec igitur
hujus operis intentio est, de genere, specie, differentiis,
propriis, accidentibusque tractare. Hic Fabius:
Expedisti, inquit, de intentione, nunc utilitatem
explica. Varia, inquam, et multiplex in hoc
opere commoditas utilitasque versatur. Primum
enim in Aristotelis categorias perquam uberrime
<pb n="0010D"/>
prodest. Quid autem prosit dicemus, cum de ejus
libri inscriptione tractabimus, sed in quibus aliis
prosit, paucis philosophiae ipsius divisione facta perstringam.
Et prius quid sit ipsa philosophia considerandum
est. Est enim philosophia amor et studium
et amicitia quodammodo sapientiae. Sapientiae vero
<pb n="0011A"/>
non hujus quae in artibus quibusdam et in aliqua fabrili
scientia notitiaque versatur, sed illius sapientiae,
quae nullius indigens, vivax mens, et sola rerum
primaeva ratio est. Est autem hic amor sapientiae
intelligentis animi ab illa pura sapientia illuminatio,
et quodammodo ad seipsam retractio atque advocatio,
ut videatur studium aeque sapientiae, studium divinitatis
et purae mentis illius amicitia. Haec igitur
sapientia cuncto animarum generi meritum suae divinitatis
imponit, et ad propriam naturae vim puritatemque
reducit. Hinc nascitur speculationum cogitationumque
veritas, et sancta puraque actuum castimonia.
Quae res in ipsius philosophiae divisionem
sectionemque convertitur. Est enim philosophia genus,
species vero ejus duae, una quae <foreign xml:lang="greek">θεωρητική</foreign> dicitur,
<pb n="0011B"/>
altera quae <foreign xml:lang="greek">πρακτική,</foreign> id est speculativa et activa.
Erunt autem tot speculativae philosophiae species,
quot sunt res in quibus justae speculatio considerationis
habetur. Quotque actuum diversitates, tot species
varietatesque virtutum. Est igitur <foreign xml:lang="greek">θεωρητικῆς,</foreign> id est
contemplativae vel speculativae triplex diversitas, atque
ipsa pars philosophiae in tres species dividitur.
Est enim <foreign xml:lang="greek">θεωρητικῆς</foreign> pars una de intellectibilibus,
alia de intelligibilibus, alia de naturalibus. Tunc interpellavit
Fabius, miratusque est quid hoc novi sermonis
esset, quod unam speculativae partem intellectibilem
nominassem. Nota, inquam, quoniam Latino
sermone nunquam dictum reperi, intellectibilia, egomet
mea verbi compositione vocavi. Est enim intellectibile
quod unum atque idem per se in propria
<pb n="0011C"/>
semper divinitate consistens: nullis unquam sensibus,
sed sola tantum mente intellectuque capitur.
Quae res ad speculationem Dei atque ad animi incorporalitatem
considerationemque verae philosophiae
indagatione componitur. Quam partem Graeci <foreign xml:lang="greek">θεολογίαν</foreign>
nominant. Secunda vero pars est intelligibilis,
quae primam intellectibilem cogitatione atque intelligentia
suscipiens, ea comprehendit quae sunt omnium
coelestium supernae divinitati operum causae,
et quidquid sub lunari globo beatiore animo atque
puriore substantia valet; postremo humanarum animarum
conditionem atque statum, quae omnia cum
prioribus illis intellectibiles substantiae fuissent, sed
corporum tactu, ab intellectibilibus ad intelligibilia
degenerarunt, ut non magis ipsa intelligantur quam
<pb n="0011D"/>
intelligant, et intelligentiae puritate tunc beatiora
sunt, quoties sese intellectibilibus applicarint. Tertia <foreign xml:lang="greek">θεωρητικῆς</foreign>
 species est, quae circa corpora atque
eorum scientiam cognitionemque versatur, id est
physiologia, quae naturas corporum passionesque declarat.
Secunda vero, intelligibilium substantia, interito
in medio collocata est, quod habeat et corporum
animationem, et quodammodo vivificationem, et intellectibilium
considerationem cognitionemque, ut
dictum est. Practicae vero philosophiae, quam activam
superius dici demonstratum est, hujus quoque
triplex est divisio. Est enim prima quae sui curam
gerens cunctis sese erigit, exornat, augetque virtutibus,
nihil invita admittens, quo non gaudeat, nihil
<pb n="0012A"/>
faciens poenitendum. Secunda vero est quae reipublicae
curam suscipiens, cunctorum saluti suae providentiae
solertia, et justitiae libra, et fortitudinis stabilitate,
et temperantiae patientia medetur. Tertia vero
quae rei familiaris officium mediocri componens dispositione
distribuitur. Sunt harum etiam aliae subdivisiones,
quas nunc persequi supersedendum est.
Ad haec igitur ut sciri possint et superiora intelligi
queant, necessarius maxime uberrimusque fructus
est artis ejus, quam Graeci <foreign xml:lang="greek">λογικήν,</foreign> nos rationalem
possumus dicere, quod recta orationis ratione quid
verum, quidque decens sit, nullo erroris flexu diverticulove
fallatur. Quam artem quidam partem
philosophiae, quidam non partem, sed ferramentum
et quodammodo supellectilem judicarunt. Qua autem
<pb n="0012B"/>
id utrique impulsi ratione crediderint, alio erit
opere commemorandum. Haec autem generis, speciei,
differentiae, proprii atque accidentis disputatio
in omni nobis philosophiae cognitione quasi quamdam
viam parat. Nam cum quid genus sit docemur,
quid species, intelligimus genus esse philosophiam,
species vero indubitanter <foreign xml:lang="greek">θεωρητικήν</foreign> et <foreign xml:lang="greek">πρακτικήν,</foreign> id
est speculativam et activam. De logica vero utrum
sit species, eadem hac possumus ratione perpendere.
Prodest nobis differentiae cognitio ad ipsarum philosophiae
specierum differentias cognoscendas. Prodest
proprii scientia ad cognoscendum quid unicuique
philosophiae speciei solitaria natura videatur ac substantiae
innatum. Prodest accidentis cognitio: per
hoc enim quid principaliter in rebus sit cernere, et
<pb n="0012C"/>
quid secundo contingentique loco conveniat, discernere
valeamus. Ita nobis harum quinque rerum
scientia, ramosa quadam et multifida vi, in omnibus
sese philosophiae partes infundit. Ad grammaticam
vero, non minor hujus rei usus est, quando orationem
genus dicimus: octo vero partes orationis, per
species, differentias, propriaque metimur. Est vero
hujus rei perquam rhetorice amica conjunctaque cognitio.
Ita enim rhetoricam in tribus causarum possumus
separare generibus, et eas in subjectis constitutionibus
dissecare. Definitionum quoque quae ad
logicam pertinent magna atque utilis uberrimaque
cognitio est, quas definitiones, nisi per genera, species,
differentias, proprietatesque tractaveris, nullus
unquam definitionibus terminus imponetur. Nam si
<pb n="0012D"/>
quid definis, ex quo sit genere primum tibi dicendum
est, atque in hoc genus speciesque consummata
sunt. Nam cujuscunque rei genus dixeris, ad quam rem
illud dixeri, speciem facis. Ut si quid sit homo definias,
dicas hominem esse animal. Igitur quoniam ad
hominem aptasti animal, genus esse animal, et hominem
speciem a te declaratum est, sed non sufficit
sola generis in definitione monstratio. Si enim solum
animal hominem esse dixeris, num potius hominem
quam bovem asinumque aut equum definitione depinxeris?
Prodest igitur etiam differentias adhibere,
per quas id quod definies a speciebus aliis sejungatur,
ut dicas hominem esse animal rationale. Et
quoniam sub eadem differentia plures frequenter species
<pb n="0013A"/>
inveniuntur, ut sub rationali Deus atque homo
est, utilissimus proprietatis usus est, ut id dicas,
quod sola quam definis species, suum propriumque
retineat. Fit ergo hujusmodi hominis definitio: Homo
est animal, id est genus, homo vero species, rationale,
quod differentia est, risus capax, quod proprium
est: accidentium vero in definitionibus nullus
usus est. Prodest ergo in definitionibus harum quinque
rerum cognitio, ut nec ea quae sunt utilia praetermittas,
nec ea quae nihil praestant commoditatis, adjungas.
In divisione vero tantum prodest, ut nisi per
horum scientiam, nulla res recte distribui, secarique
possit. Nam quae generum vel specierum recta distributio
divisione erit, ubi ipsarum quae dividuntur
rerum nulla scientiae cognitione dirigimur? Probationum
<pb n="0013B"/>
vero veritas in his maxime constituta est:
quod per ea quae dividis, id quod dividis, vel quid
aliud probas. Nam Marcus Tullius in Rhetoricorum
primo, quoniam divisionem generum, causarum rite
atque ordinate faciebat, ejus rei probationem ita
esse debere per species generaque disposuit, cum ait
easdem res aliis superponi, aliis supponi posse, eisdem
et subjectas et superpositas esse non posse. Haec fere
de utilitate ad tempus dicenda credidimus. Tunc Fabius:
Valde miror, inquit, cur inchoanti mihi tam
subtilius inventas exercitatasque res edideris. Sed
dic, quaeso, quodnam hoc totum fuit consilium? Et
ego, dicam tibi quod assuescendus animus auditoris
et mediocri subtilitate imbuendus est, ut cum sese
hic primum exercuerit palaestra ingenii, quasi quodammodo
<pb n="0013C"/>
prius luctatus, ea quae sequentur sine ullo
labore conficiat. Sed quid restet dicas licebit. Et Fabius:
Ordinem, inquit, restare arbitror, si bene commemini.
Atqui, inquam, hic ordo valde cum inscriptione
conjunctus est. Si enim alterum noris, ambo
noveris. Ordo tamen est quod omnes post Porphyrium
ingredientes ad logicam, hujus primum libelli
tractatores fuerunt, quod primus hic ad simplicitatem
tenuitatis usque progressus, quo procedentibus
viandum sit, praeparat. Aristoteles enim, quoniam
dialecticae atque apodicticae disciplinae volebat posteris
ordinem scientiamque contradere, vidit apodicticam
dialecticamque vim uno syllogisimi ordine
contineri. Scribit itaque primos resolutorios quos
Graeci <foreign xml:lang="greek">ἀναλυτικοὺς</foreign> vocant, qui legendi essent antequam
<pb n="0013D"/>
aliquid dialecticae vel apodicticae artis attingerent.
Imprimis enim resolutoriis de syllogismorum
ordine complexioneque et figuris tractatur. Et quoniam
syllogismus genus est apodictici et dialectici
syllogismi, dialecticam in Topicis suis exercuit, apodicticam
in secundis resolutoriis ordinavit: horum
disciplina, quam ille in monstrandis syllogismis ante
collegerat, prius etiam in studiis lectitatur. Itaque
primi prius resolutorii quam secundi qui de apodictico
syllogismo, vel Topica quae de dialectico syllogismo
sunt, accipiuntur. Traxit igitur Aristoteles dialecticam
atque apodicticam scientiam, adunavitque
in syllogismorum resolutoria disputatione. Sed quoniam
syllogismum ex propositionibus constare necesse
<pb n="0014A"/>
est, librum <foreign xml:lang="greek">Περὶ ἑρμηνείας,</foreign> qui inscribitur de
Propositionibus, adnotavit. Omnes vero propositiones
ex sermonibus aliquid significantibus componuntur.
Itaque liber quem de decem praedicamentis
scripsit, quae apud Graecos <foreign xml:lang="greek">κατηγορίαι</foreign> dicuntur, de
primis rerum nominibus significantibusque est. Vidit
enim Aristoteles infinitam miscellamque esse rerum
omnium, verborumque disparilitatem, et ut eorum
ordinem reperiret, in decem primis sermonibus,
prima rerum genera significantibus, omne quidquid
illud vel rerum, vel sermonum poterat esse, collegit.
Sed Aristoteles hactenus. Speculatus autem
Porphyrius si categoriae genera sunt rerum, rerum
vero sermonumque diversitas, speciebus, differentiis,
propriisque insigniretur, videns etiam quod accidentium
<pb n="0014B"/>
in categoriis magna vis esset (omnes enim res
Aristoteles in duas primum partes dividit, in accidens
atque substantiam), et accidens in novem membra
dispersit, dicens, aut substantiam esse quamcunque
illam rem, aut si accidens esset, quoniam aut
qualitas, aut quantitas, aut ad aliquid, aut ubi, aut
quando, aut jacere, aut habere, aut facere esset, aut
pati. Praelibat igitur nos Porphyrius ad horum verissimam
cognitionem hoc de generibus, speciebus,
differentiis, propriis, accidentibusque tractatu. Sic
igitur cum ante apodicticam dialecticamque rem
syllogistica praelegantur, ante syllogisticam in propositionibus
primus labor sit, ante propositiones in
categoriis pauca desudent, ante categorias in isagogis
plurimum laborent, quae de generibus, speciebus,
differentiis, propriis, accidentibusque censentur,
<pb n="0014C"/>
ordo est de his ipsis rebus pauca praelibare. Recte
igitur ut filo quodam hic Porphyrii liber primus legentibus
studiorum praegustator, et quodammodo
initiator occurrit. Quod si in hac re, quod dictum
est, sat est, rem etiam de inscriptione confecimus.
Quo enim alio melius quam introductionis nomine
nuncupetur hic liber? Est namque ad categorias
Aristotelis introitus, et quaedam quasi janua venientes
admittit. Tum Fabius: Perge, quaeso te; et si
ejus hoc proprium germanumque opus est collige.
Hoc, inquam, indubitatum est, omnibus enim Porphyrii
libris stylus hic convenit. Et mos hic Porphyrio
est, ut in his rebus quae sunt obscurissimae, introducenda
quaedam et praegustanda praecurrat, ut alio
quodam libro de Categoricis syllogismis fecit, et de
<pb n="0014D"/>
multis item aliis quae in philosophia gravia illustriaque
versantur. Et hoc apud superiores indubitatum
est, quibus nolle credere inscitia est. Tum Fabius:
Restat, inquit, ut ad quam partem philosophiae ducatur,
edisseras. Et ego: Dicam tibi: Quoniam categoriae
ad propositiones aptantur, syllogismi de propositionibus
componuntur, apodictici vero vel dialectici
syllogismi in logicae artis disciplina vertuntur.
Constat quoque categorias quae ad propositiones
syllogismosque pertinent, logicae scientiae esse connexas.
Quare introductio quoque in categorias ad
logicam scientiam convenienter aptabitur. Quoniam
ea quae praedicenda sunt explicui, nunc textus ipsius
ratio atque ordo videatur. Tum Fabius: Priusquam
<pb n="0015A"/>
explanatio sensus procedat id scire desidero, cur
cum posset dicere: Cum necessarium sit, praeposterato
ordine, cum sit necessarium dixit. Et ego:
Quoniam, inquam, nullum accidens est, quod non
substantiae fundamento nitatur. Porro autem quidquid
ad cujuslibet superjecti firmitatem est, id antequam
ipsum esset, fuisse necesse est: ut enim in
domibus, nisi prius fundamenta subjicias, nulla unquam
fabrica, sic nisi prius substantiae fundamenta
sint, nulla unquam accidentia superponentur. Oportet
enim prius esse aliquid, ut formam qualitatis arripiat,
nam necessarium qualitas est: non absurde
igitur prius esse posuit, post etiam necessarium, id
est post substantiam qualitatis nomen aptavit. Hic
Fabius: Subtilissime, inquit, et lucide, sed nunc
<pb n="0015B"/>
ordo ipse operis textusque videatur.</p>
<p> <hi>Cum sit necessarium Menanti, sive ad Aristotelis categorias,
sive ad definitionis disciplinam, nosse quid sit
genus, quidve species, quid differentia, quid proprium,
quid accidens, et omnino ad ea quae sunt divisionis,
vel quae approbationis, quorum utilitas est et magna
cognitio, breviter tibi explicare tentabo. Quae apud antiquos
quidem alte et magnifice quaestionum genera
proposita sunt, ego simplici sermone cum quadam
conjectura in res consideratione alia, ista explicabo mediocriter.</hi> </p>
<p>Tunc ego: Praediximus quidem pauca superius, sed
vel his quaedam addere, vel haec eadem rursus commemorare
absurdum esse non arbitror. Totus autem
sensus talis est: Scribens ad Menantium de utilitate
<pb n="0015C"/>
libri, summatim pauca praedicit, quo elucubratior
animus auditoris exercitatiorque ad haec capienda
perveniat. Prodesse autem ad Aristotelis categorias
dicit, quod cum omnium sermonum significantium
varietatem diversa rerum summa divideret, et in substantiam
atque accidens omnes res secaret atque dispergeret,
accidens in novem secuit partes, quod superius
demonstravi, et haec genera generalissima nominavit,
id est <foreign xml:lang="greek">γενικώτατα,</foreign> quod super ista alia genera
inveniri non possint. Igitur si sunt genera, sine
speciebus esse non possunt. Si sub his species supponuntur,
differentiis non vacabunt. Quod si differentias
retinent, propriis indigebunt. Accidentis vero
novem praedicamenta sunt. Quocirca non absurdum
fuit hinc introductionem in praedicamenta componi,
<pb n="0015D"/>
ut de generibus, speciebus, differentiis, propriisque
tractaret, quae in ipsis praedicamentis inseparabiliter
videntur inserta. Amplius. Quod Aristotelica subtilitas
priusquam ad praedicamentorum ordinem veniretur,
de aequivocis univocisque tractavit, definit vero
aequivoca sic: Aequivoca sunt quorum nomen solum
commune est, secundum vero nomen substantiae alia
ratio est, ut si qua sunt, quae nomine tantum communicent,
substantia vero dissimilent: univoca vero
quae sub eodem nomine et sub eadem substantia continentur.
Omne igitur genus ad species quae sunt sub
ipso positae univoce praedicari potest. Porro autem
quidquid ad quaslibet res univoce praedicatur, in his
sola diffinitio una est, genus vero speciesque convertitur.
<pb n="0016A"/>
Animal enim et homo univocum est. Animal
enim animalis nomine dicitur. Porro autem homini
nomen etiam convenit animalis, ut dicatur animal,
uno ergo nomine animalis homo et animal appellatur.
Animalis vero diffinitio est, substantia animata
sensibilis, quam si ad hominem vertas nihil absurdum
feceris: potest enim homo esse substantia animata
sensibilis, sed animal genus, homo vero species;
univoce igitur genus et species praedicantur.
Aequivoca vero qui fuerint, quoniam definitionibus
differunt, et eorum quorum definitiones aliae sunt,
alia est etiam substantia: quorum alia substantia est,
alia sunt etiam omnino genera, in his eisdem aequivocis
constat, quod neque genus, neque species possit
aptari: etenim si quis hominem marmoreum et
<pb n="0016B"/>
hominem vivum hominis nomine appellet, idem nomen
utrique fecerit substantiae, differentia vero diffinitioque
est dissimilis. Porro autem hominis et statuae
non unum genus est, sed statuae inanimatum,
hominis animatum. Quare constat quoniam nunquam
sub eisdem generibus continentur quaecunque aequivoce
praedicantur. Quam vim nisi prius de generibus,
speciebus, propriis et differentiis notitiam scientiamque
perceperis, nullo nunquam tempore discernis.
Idem Aristoteles ait quid sint primae substantiae, quid
secundae, et primas substantias dicit esse individuorum
corporum et singulorum, ut est Cicero, aut
Plato, aut Socrates. Secundas vero substantias species
appellavit, ut est homo, vel genera in quibus
ipsae species continentur, ut est animal. Haec igitur
<pb n="0016C"/>
nisi praelibata generis specieique cognitione sciri non
possunt. Idem ait substantiam ab alia substantia, in
eo quod substantia sit, nulla differentia disgregari.
Idem substantiae proprietates requirit, ut quasi impresso
aliquo signo, sic proprietate nota, facilius
quid substantia sit invenire atque expedire possimus.
Atque hoc idem in accidentibus fecit. Nam et quantitatis
et qualitatis et ad aliquid relationis propria
collegit, et idem magna apud Aristotelem cura diligentiaque
conspicitur. Videsne ut sese quinque harum
rerum vis in categorias interserat, et praedicamentorum
virtutibus inseparabiliter colligetur? Non mendax
igitur Porphyrius de hac cognitione, harum quinque
rerum nobis in categorias, utilitate promisit. Definitionis
vero disciplinam superius diximus praeter genera,
<pb n="0016D"/>
species, differentias et propria non posse tractari.
Sed quoniam sunt quaedam genera, quae genus
habere non possunt, ut est substantia, et alia quae
Aristoteles in praedicamentis constituit, dicat quis
haec ad horum cognitionem nihil omnino prodesse,
quod non sit in his a genere trahenda definitio, in
quibus genus inveniri non possit, quod si qua res
genus non haberet, species non esset. Hoc ita posito
ad generalissimorum generum definitionem nihil genera
et species utilitatis habere. Ridicula mehercle
atque absurda propositione. Praeter scientiam enim
generum specierumque magis genera illa generalissima
cognoscere qui potis est, cum, haec sola generum
specierumque cognitio si amissa sit, nihil de generibus
<pb n="0017A"/>
speciebusque noscatur? In illis igitur in quibus
genus aliud superius inveniri non potest, nullius
unquam terminus definitionis aptabitur, et in ipsius
definitione genera speciesque cessabunt, et solae
differentiae propriaque illius terminum definitionis
informant. Cum enim id quod dicis, ab aliis rebus
omnibus adjunctis differentiis segregaveris, et propriis
impressis formam ejus figuramque monstraveris,
genus quod invenire non poteris perquirere non
labores. Sed in his species et genera non requiruntur,
in quibus, quod ipsa generalissima sint genera, genus
inveniri non queat. Porro autem in his quorum genus
est aliquid, nisi a genere definitio ducatur, finis ejus
definitionis vitiosa conclusione colligitur. Accidens
vero ad definitiones nihil prodesse non dubium est.
<pb n="0017B"/>
Definitio enim substantiam informare desiderat, accidens
vero substantiam non designat. Accidens igitur
in definitione nihil prodest. Est itaque necessaria
generis specieique cognitio, ut si generalissima non
sint quae quisque definiturus est, a genere definitionem
trahat. Si vero generalissima sint, ejus genus
quaerere, quod inveniri non potest, non laboret. Aeque
enim vitiosum est vel in generalissimis genera quaerere,
vel in subalternis generibus a generibus definitionem
ducere supersedere. Differentiae vero et propria,
vel si magis genera sunt, vel si subalterna,
maximam retinent utilitatem: et quoniam ad definitiones
quae pertinent quaedam dicta sunt, pauca etiam
de his ipsis rationabilius subtiliusque colligemus. Sit
genus animal, sit species homo, sit differentia rationale
<pb n="0017C"/>
vel mortale, sit proprium risibile: accidens vero
quoniam ad definitiones incommodum est praetermittamus.
Quisquis ergo speciem definit, ita de genere
ab aliis eam generibus separat, ut si quis dicat
quid est homo? animal. Dicens enim animal, separavit
hominem ab omnibus generibus quaecunque
animalia non sunt. Si quis vero differentiam dicat, et
eam ad speciem accommodet, res sub eisdem generibus
per differentias segregavit. Nam cum dicis hominem
esse animal rationale, cum etiam bos et equus
species animalis sint, additum tamen rationale homini,
ab aliis sub eodem genere speciebus, hominis
speciem segregavit atque distinxit: propria vero cum
dederis, res quae sunt sub eisdem, differentiis segregabis.
Nam cum dixeris hinnibile vel risibile, illud
<pb n="0017D"/>
est equi proprium, illud hominis. Et cum equus cum
bove atque cane sub eadem differentia sit, quod irrationabilia
sunt omnia, adjectum hinnibile a caeteris
equum sub eadem differentia speciebus dividit. Homo
vero et Deus sub eadem differentia sunt, id est rationali,
quod utrique rationales sunt, quamvis homo
et Deus adjuncta mortali differentia separentur:
proprio tamen, id est risibili, quod solus habet homo,
naturalius substantialiusque disjungitur, quod in aliis
rebus in quibus nulla species tali differentia separatur
melius cognosci potest. Nam cum sub eadem differentia
sint irrationalia, equus, bos, canis, nec est
ulla alia quae eos separet differentia substantialis.
Possunt enim accidentis esse differentiae, ea quae eos
<pb n="0018A"/>
separent, quales sunt formarum, additum tamen equo
proprium hinnibile, equum ab aliis sub eadem differentia
speciebus proprietatis ipsius separatione disjunxit.
Repetendum est igitur a primordio, quod
genera in definitionibus ab aliis generibus separant,
differentiae ab ipsis speciebus, quae sub eisdem generibus
positae sunt, propria a speciebus, quae sub eisdem
differentiis supponuntur. Sed quoniam plene de
diffinitione tractatum est, probationis vel divisionis
vim subtilitatemque tractemus. Sed omnis divisio
duplex est, aut cum totum corpus in diversa disjungis,
aut cum genera per species distribuis. Si quis
igitur harum quinque rerum minus solers divisiones
rerum facere voluerit, non est dubium quin eas per
inscientiam saepe a speciebus in genera solvat, quod
<pb n="0018B"/>
est factu foedissimum, quod Hermagorae in prima
Rhetoricorum disputatione usu venit. In tales enim
erroris nebulas incidit, ut duo genera sub aequalis
generis parte poneret. Quod si divisionis vim veritatemque
vidisset, et disciplinam generum, specierumque,
propriorum et differentiarum recepisset, nunquam
tam insulsae divisionis errore vivacissime a
Marco Tullio culparetur. In probationibus vero tantus
est hujus operis fructus, ut praeter haec nullius unquam
rei possit provenire probatio. Quid enim monstrare
digne queas, cum cujus differentias nescias,
idipsum quale sit scire non possis? Quid autem digne
exsequeris, cujus si genus nescias, ex quo idipsum
fonte manet ignores? Vel quid in probationibus ratione
possis ostendere, cujus si speciem nescias,
<pb n="0018C"/>
idipsum de quo aliquid probare vis, quid sit non
possis agnoscere? Quid si propria praetermittas?
nullas unquam res valebis propriae termino probationis
includere. At vero si non vim accidentium naturamque
perspicias, cum de cujusque substantia tractes,
inane accidentis nomen aeque in definitionibus
probationibusque miscebis. Ita his rebus cognitis, integra
stabilisque divisio et definitio permanebit, incognitis,
debilis lababit et trunca probatio. Haec se
igitur Porphyrius (non Victorinus) breviter mediocriterque
promittit exponere. Non enim introductionis
vice fungeretur, si ea nobis a primordio fundaret, ad
quae nobis haec tam clara introductio praeparatur.
Servat igitur introductionis modum doctissima parcitas
disputandi, ut ingredientium viam ad obscurissimas
<pb n="0018D"/>
rerum caligines aliquo quasi doctrinae suae
lumine temperaret. Dicit enim apud antiquos alta et
magnifica quaestione disserta, quae ipse nunc parce
breviterque composuit. Quid autem de his a priscis
philosophiae tractatoribus dissertum sit, breviter ipse
tangit et praeterit. Tum Fabius: Quid illud, inquit,
est? Et ego: Hoc, inquam, quod ait se omnino praetermittere
genera ipsa et species, utrum vere subsistant,
an intellectu solo et mente teneantur, an
corporalia ista sint an incorporalia: et utrum separata,
an ipsis sensibilibus juncta. De his sese, quoniam
alta esset disputatio, tacere promisit: nos autem
adhibito moderationis freno, mediocriter unumquodque
tangamus. Eorum ergo quae se transire et praetermittere
<pb n="0019A"/>
pollicetur, prima est quaestio, utrum genera
ipsa et species verae sint, an in solis intellectibus,
nuda inaniaque fingantur, quae quaestio hujusmodi
est: Quoniam hominum multiformis est animus per
sensuum qualitatem res sensibus subjectas intelligit,
et ex his quadam speculatione concepta, viam sibi ad
incorporalia intelligenda praemunit: ut cum singulos
homines videam, eos quoque me vidisse cognoscam,
et quia homines sunt, me intellexisse profitear. Hinc
igitur ducta intelligentia, velut jam sensibilium cognitione
roborata, sublimiori sese intellectu considerationis
extollit, et jam speciem ipsam hominis,
quae sub animali est posita, et singulos homines
continet, suspicatur, et illud incorporeum intelligit,
cujus ante particulas corporales in singulis hominibus
<pb n="0019B"/>
sentiendis et intelligendis assumpserat. Nam hominem
quidem illum specialem, qui nos omnes intra
sui nominis ambitum coercet, non est dicere corporalem,
quippe quem sola mente intelligentiaque concepimus.
Sic igitur mens rerum nixa primordiis altiori
atque incorporabili intelligentia sublimatur. Hinc ergo
animus non solum per sensibilia res incorporales
intelligendi est artifex, sed etiam fingendi sibi atque
etiam mentiendi. Inde enim ex forma equi et hominis
falsam centaurorum speciem sibi ipsa intelligentia
comparavit. Has igitur mentis considerationes, quae
a rerum sensu ad intelligentiam profectae, vel intelliguntur,
vel certe finguntur. <foreign xml:lang="greek">Φαντασίας</foreign> Graeci dicunt,
a nobis visa poterunt nominari. Ita ergo nunc de
generibus, speciebus et caeteris quaerunt, utrum haec
<pb n="0019C"/>
vere subsistentia, et quodammodo essentia constantiaque
intelligantur, ut a corporibus singulis vere
atque integre ductam hominis speciem intelligamus,
an certe quadam animi imaginatione fingantur, ut
ille Horatii versus est: Humano capiti cervicem pictor
equinam jungere si velit, quod neque est, neque esse
poterit, sed sola falsa mentis consideratione fingitur.
Nimis acuta et subtilis inquisitio, atque ad rem maxime
profutura. Scienda enim sunt, utrum vere sint: nec
esset de his disputatio consideratioque si non sint.
Sed si rerum veritatem atque integritatem perpendas,
non est dubium quin verae sint. Nam cum res omnes
quae verae sunt, sine his quinque esse non possint,
has ipsas quinque res vere intellectas esse non dubites.
Sunt autem in rebus omnibus conglutinatae et
<pb n="0019D"/>
quodammodo conjunctae atque compactae. Cur enim
Aristoteles de primis decem sermonibus genera rerum
significantibus disputaret? vel eorum differentias,
propriaque colligeret, et principaliter de accidentibus
dissereret, nisi haec in rebus intimata et quodammodo
adunata vidisset? Quod si ita est, non est dubium
quin verae sint, et certa animi consideratione teneantur,
quod ipsius quoque Porphyrii probatur assensu.
Nam quasi jam probato, et scito quod ita vere subsistant,
aliam quaestionem inferre non dubitat, cum
dicit: An corporalia ista sint, an incorporalia. Quae
nimis esset frivola atque absurda quaestio, utrum
essent corporalia, nisi prius esset constaret. Haec
quoque non mediocriter utilis inquisitio ita resolvitur:
<pb n="0020A"/>
Incorporalia esse nullus dubitat, cumque ipsa
nullis sensibus capiantur, animi tamen qualia sint
consideratione clarescunt. Nam quia incorporeorum,
prima natura est, potest res incorporea parens esse
quodammodo corporeae. Corporea vero incorporeis
praeesse non poterunt, quod quoniam substantia genus
est, corporale vero et incorporale species sunt
substantiae, corporale non esse genus haec res declarat,
quod substantiae, id est generi, incorporale
supponitur. Quod si corporale esset genus, nunquam
sub eo species incorporea poneretur. Animadvertere
igitur vehementissime, quam nunquam quidquam a
te animadversum fuit. Genus ipsum quoniam species
habet, species vero differentiis disjungantur, et
proprietatibus informentur, quoniam quaedam species
<pb n="0020B"/>
reperiuntur quae in contraria sub generis divisione
contrarias obtinent vices: ut sub animali
rationale atque irrationale contraria sunt, sub rationali,
mortale atque immortale, et haec quoque
contraria. Quaeritur, si animal solitario intellectu neque
rationale neque irrationale sit, unde hae differentiae
in speciebus natae sint, quae in genere ante
non fuerant? Quod si genus, id est animal utrasque
res in se habet, ut et rationale et irrationale sit, in
uno eodemque duo contraria eveniunt, quod est impossibile.
Attingam igitur breviter quaestionem, et
dicam quod non genus utrumque sit, id est rationale
vel irrationale, vel quidquid aliud inter se species
per contrarietates dividunt, sed vi sua et potestate
genus hoc continet, ipsum vero nihil horum
<pb n="0020C"/>
est. Ita ergo genus tale est, ut ipsum neque incorporale,
neque corporale sit, utrumque tamen ex se
possit efficere, quod secundo libro melius liquebit.
Species vero alias corporalis, alias incorporalis est.
Nam si hominem sub substantia ponas, corporalem
speciem posuisti, sin Deum incorporalem. Eodem
modo etiam differentiae. Nam si corporales vel incorporales
species dividunt, erunt alias incorporales,
alio tempore corporales; ut si dicas quadrupes
ad bipedem, corporalis differentia est, sed rationalis
ad irrationalem, incorporalis est differentia, et propria
nihilominus eodem modo. Nam aequale speciei
cum proprium fuerit, si incorporalis erit species,
incorporale erit proprium, sin corporalis, corporale
vindicabitur. Et accidens eodem modo. Nam si
<pb n="0020D"/>
incorporalibus quidem accidit incorporale esse, manifestum
est ut in animo accidens est scientia, incorporalis
scilicet. Corporalibus vero quae accidunt,
corporalia esse manifestum est: ut si quis dicat accidens
me habere capillum crispum. Sic igitur genus
neutrum per seipsum est, sed utrasque res ex seipso
efficere potest, species, differentias, propria et accidentia,
ut accepta in contrarias species fuerint,
proinde vel corporalia vel incorporalia vocabuntur.
Sed sunt quibus hoc ipsum integrum videri possit,
et haec solum incorporalia esse diffiniunt, qui sic
dicant, non considerari genus in eo quod suapte natura
constat, sed in eo quod genus sit. Itaque si substantia
genus est, non consideratur in eo quod substantia
<pb n="0021A"/>
est, sed in eo quod sub se species habet.
Item si species corporeum et incorporeum est, non in
eo quod Deus vel homo dicitur, considerantur, sed
in eo quod est sub genere. Eodem modo etiam differentiae
non considerantur in eo quod bipes vel quadrupes
sit, sed in eo quod est differentia. Nam
quadrupes hoc ipsum nulla differentia est, nisi sit
bipes a quo differat. Itaque non quadrupes vel bipes
respicitur, sed id quod medium est in bipede et quadrupede,
id est differentia. Et de proprio idem. Nam
quod cujuscunque est proprium, in eo proprium consideratur,
quod ejus cujus dicitur esse proprium speciei
solius est. Nam risibile non in eo est proprium
hominis quod risus est, sed in eo quod solus homo
potest ridere: quae manifeste incorporalia esse indubitatum
<pb n="0021B"/>
est. Deinde accidentia proinde sunt, qualia
fuerunt ea quibus accidunt, ut superius dictum est:
sed hi probare videntur hoc ipsius Porphyrii sententia,
qui, veluti jam probato quod incorporea sint,
ita ait: Et utrum separata, an ipsis sensibilibus
juncta; quod si esse haec aliquando corporalia exstitisset,
absurdum esset quaerere utrum corporalia
sejuncta essent a sensibilibus an juncta, cum sensibilia
ipsa sint corporea. Talis autem est quaestio, ut
quoniam quaedam incorporales sunt res, quae omnino
corpora non patiuntur, ut animal vel Deus:
quaedam vero quae sine corporibus esse non possunt,
ut prima post terminos incorporalitas: quaedam autem
quae in corporibus sunt, et praeter corpora sese
esse patiuntur, ut anima; quaeritur ergo hae quinque
<pb n="0021C"/>
res ex quo incorporalitatis sint genere, utrum eorum
quae omnino separantur a corpore, an eorum quae a
corporibus separari non possunt, an quae jungantur
aliquoties et aliquoties segregentur. Videtur autem
quod et segregari et jungi possint. Nam quando corporalium
divisio per genera in species fit, et eorum
propria et differentiae nominantur, haec scilicet sensibilia,
id est corporalia esse non dubium est. Cum
vero de incorporalibus rebus tractatus habetur, et
per ea ipsa dividuntur quae corpore carent, circa
corporalia versantur. Quod si hoc est, non est dubium
quod quinque haec ex eodem sint genere, quod
et praeter corpora separatum esse possit, et corporibus
jungi patiatur, sed ita, ut si corporibus
juncta fuerint, inseparabilia a corporibus sint. Si
<pb n="0021D"/>
vero incorporalibus, nunquam ab incorporalibus separentur,
et utrasque in se contineant potestates.
Nam si corporalibus junguntur, talia sunt, qualis illa
prima post terminos incorporalitas, quae nunquam
discedit a corpore: si vero incorporalibus, talia sunt,
qualis est animus, qui nunquam corpori copulatur.
Haec se igitur tacere Porphyrius pollicitus, breviter
mediocriterque super his rebus tractare promittit,
habita in res alia consideratione aut conjectura,
quod simile est ac si diceret: Quoniam haec ad praedicamenta,
et ad definitiones, et ad divisiones, et ad
probationes pertinent, ideo haec tractaturus assumo,
et eatenus de his disseram, quatenus supradictis
rebus proficiunt, non quatenus de his ipsis generibus
<pb n="0022A"/>
speciebusque, et caeteris quaevis tractari possint.
Sunt enim illa (ut ipse ait) gravioris tractatus,
quam doctrinam a Peripateticis acceptam, id est ab
Aristotelicis, se sequi confessus est. Nam Stoici qui
de his quoque rebus tractare voluerunt, non omnino
a Porphyrio suscipiuntur, atque ideo ait se a
Peripateticis rationem disputationis accipere. Tunc
me Fabius ita percunctatus: Quid est, inquit, quod
dudum dixeras, cum a te de incorporalibus tractaretur,
esse quasdam incorporalitates quae circa corpus
semper consisterent, ut sunt primae incorporalitates
post terminos, quae est haec incorporalitas,
aut quos terminos dicis? non enim intelligo. Et ego,
longus, inquam, tractatus est, et nihil nobis ad hanc
rem quam quaerimus profuturus. Sed dicam breviter
<pb n="0022B"/>
terminos me dixisse extremitates earum quae in geometria
sunt figurarum; de incorporalitate vero quae
circa terminos constat, si Macrobii Theodosii doctissimi
viri primum librum quem de Somno Scipionis
composuit in manibus sumpseris, plenius uberiusque
cognosces. Sed nunc ad sequentia transeamus.
Tunc Fabius, ut placet, inquit, simulque sic
incipit.</p>
</div1>

<div1>
        <head>DE GENERE.</head>
<p> <hi>Videtur enim neque genus, neque species, simpliciter
appellari, id est uno modo. Genus namque dicitur
quorumdam ad se invicem, et ad aliquem quodam
modo se habentium collectio, per quam Dardanidum
dicitur genus. Dicitur rursus genus uniuscujusque
generationis principium, aut a generante, aut ab eo
<pb n="0022C"/>
loco in quo quis genitus est</hi> </p>
<p>Caetera, inquit, fere nota sunt. Tunc ego: Si vim
prius aequivocationis aspicias, divisionem generis
diligenter agnosces. Placet enim generis nomen cum
sibi subjectis aequivoce nominari. Aequivoca vero
sunt, quae cum nomine una sint, longe diversa substantiae
ratione et diffinitionis discreta sunt, ut si
quis hanc, verbi gratia, statuam Veneris appellet.
Congruunt igitur Venus ipsa et statua Veneris unius
nuncupatione vocabuli, quod utrique Veneris nomen
est. Si quis vero quid sit utrumque definiat, longe
aliam vere Veneris, aliam lapidis, rationem definitionemque
constituet. Speculantibus igitur illa esse
aequivoca, quae uno vocabulo apellentur, definitionibus
vero diversis constituantur, clarescet (ut opinor)
<pb n="0022D"/>
participatio generis quam Porphyrius fecit praevisa.
Omne enim quidquid a genere in species ducitur,
univocum, non aequivocum est. Univocum est,
quod et eodem nomine vocari, et eadem definitione
constitui potest, ut et animal genus, homo vero
species, sed idem homo animal est. Genus igitur et
species, id est animal atque homo possunt unius
animalis nomine nuncupari, ut utrumque animal
vocetur, sed eadem definitionibus non discrepant.
Nam si definitionem reddas animalis, dicas id esse
animal, quod est substantia animata sensibilis:
quam definitionem si ad hominem vertas, non erit
absurdum dicere hominem substantiam esse animatam
atque sensibilem sicut animal, sed hoc superius
<pb n="0023A"/>
dictum est. Si enim univoca sunt, quae uno nomine
atque eadem definitione constituuntur, aequivoca
vero quae uno nomine sunt, et non sunt sub
una definitione substantiae, quidquid univocum est,
ut animal genus ad suas species est, in his genera
speciesque versantur: quidquid aequivocum est, ut
aries, namque plura significans aequivocum est, sed
non censetur participatione generis et speciei, non
est in eis talis participatio, ut speciebus et generibus
censeantur. Quae enim erit in his generis specieique cognitio,
in quibus substantiae definitio atque integerrima
ratio disgregatur? Ita ergo Porphyrius nomen generis
in tres dividit formas, sed ut aequivoca, non ut univoca,
id est ut hae formae uno quidem generis nomine
contineantur, sui autem proprietate disgregata dissentiant:
<pb n="0023B"/>
et hoc modo illud in tres dividit partes,
ut dicat vocari semel genus eorum inter se plurimorumque
collectio, qui ab uno quocunque nomen generis
trahunt, ut Romani a Romulo trahentes genus,
ex eodem genere esse dicuntur. Secundo vero
loco dici genus affirmat, uniuscujusque generationis
principium, aut a generante, aut a loco in quo quis
genitus est, ut Aeneam ab Anchise et genere dicimus
esse Trojanum. Tertium vero genus dicitur illud
cui species supponitur. Victorinus vero duo superiora
genera in unum redigit. Nam et multitudinis
congruentiam inter se per eamdem generis nuncupationem,
et quorumcumque a genere lineam et locum
in quo quis natus est uno generis vocabulo et
designatione esse declarat. Addit autem ipse quod
<pb n="0023C"/>
soli Latinae linguae congruere possit: dicit enim secundo
modo genus dici, ut est genus causae honestum:
quae genera causarum Graeci in rhetorica arte
genera esse non putant, sed <foreign xml:lang="greek">σχήματα</foreign> vocant, id est
figuras. Genera autem sola principalia accipiunt, demonstrativum,
deliberativum et judiciale. Quae ipsa <foreign xml:lang="greek">εἴδη</foreign>
 rhetorices vocant, id est species rhetoricae, genera
vero causarum nos dicimus. Tertium vero genus
est id quod Porphyrius ponit, id est sub quo
differentiis distributae species supponuntur. Sed quoniam
de tertio genere tractaturus est, Victorini culpam,
vel, si ita contingit, emendationem aequi bonique
faciamus. Nunc ergo ad priorem apud Victorinum
generis significationem revertamur, et ejus ut
sunt verba enodanda atque explananda sumamus. Genus
<pb n="0023D"/>
namque, inquit, dicitur quorumdam ad se invicem
et ad aliquem quodammodo se habentium collectio.
Hic ergo utrumque monstravit, et cognationem inter
se multitudinis et lineae ductum. Nam cum dicit genus
quorumdam collectionem ad se invicem quodammodo
habentium, id est aliqua inter se cognatione
junctorum, cognationes monstrat: et quod addidit,
et ad aliquem, generis lineam significat, quam
singuli contingentes, et ad unum sese ipsius generationis
applicatione jungentes, plures ex eadem linea
juncti atque cognati sunt, ut sit hic ordo: Genus
dicitur quorumdam collectio ad se invicem quodammodo
et ad aliquem habentium, id est ad alicujus
lineam per genus contingentium, ut per collectionem
<pb n="0024A"/>
cognationem demonstret, et per habitudinem quodammodo
ad aliquem colligatam, lineam generis
ductumque designet. Sequitur ergo, et id planius
lucidiusque significat, cum dicit: Dicitur rursus genus
cujuscunque generationis principium, aut a generante,
aut ab eo loco in quo quis genitus est. Id ipsum
latius expedit quod superius stricto et sentuoso
brevitatis vinculo colligaverat. Dicit enim rursus genus
dici, aut a generatione, id est a quo quis genitus
est, aut ab eo loco in quo quis natus est. Sed
rursus particula, si ad hoc connectatur, quod ait aut
ab eo in quo quis genitus est, intellectus non titubat,
ut sit ordo. Dicitur genus uniuscujusque nativitatis
principium, aut a generante, aut rursus ab
eo loco in quo quis genitus est, vel certe erit simplicior
<pb n="0024B"/>
expositio, si priorem generis significationem,
id est quorumdam ad aliquem quodammodo se habentium
collationem, ad solius cognationem multitudinis
accipiamus: lineae vero ductum et loci generationem
in inferiori significatione distribui, ita
tamen ut una quodammodo generis significatione, et
multitudinis cognationem, et a generante lineam, et
loci nativitatem significet. Haec enim omnia de sola
cujuslibet nominatione tractantur. Quare non absurdum
est omnia quae ad ortum genitalem cujuslibet
pertineant una significatione generis contineri. Proprie
tamen et simplicissimae expositionis est quatuor
significationes generis constituisse Victorinum, ut
ad tres Porphyrii unam ipse addiderit, et honestum
genus causae, ut sint generis hae quatuor significationes,
<pb n="0024C"/>
multitudinis cognatio, lineae ductus, genus
causae, genus specierum. Sequitur secunda generis
divisio apud Victorinum, ut est genus causae quae
Graeci (ut dictum est) non genera sed <foreign xml:lang="greek">σχήματα</foreign> vocant.
Tertiae vero significationis generis hic modus
est, genus dici cui supponitur species, id est genus
illud a quo species derivantur, quod ait ad superiorum
fortasse similitudinem aequitatemque dispositum.
Sic enim genus speciebus suis principium est,
ut Romulus his qui ab eo cognati sunt junctique Romani.
Item eodem modo nomen Romuli Romanos
omnes continet, quemadmodum nomine generis species
continentur. Nam sicut a Dardano Dardanidae
prioris nomen Dardani in sese ipsos posteriores accipiunt:
ita et animal, cum, verbi gratia, species
<pb n="0024D"/>
habeat hominem atque equum, equus scilicet atque
homo animalis in se vocabulum capere, ut dicantur
ipsa animalia, non recusant. Eodem igitur modo species
sub generibus continentur, quemadmodum cognati
homines sub illo a quo illam cognationem forte
traxerunt. Nam et genus speciebus principium est,
et plurimarum in se specierum collectivum est. Rursus
primum cognationis nomen et ipsius generationis
est principium, et in illius solius vocabulo diversitas
hominum vocabuli et generis participatione
colligitur, atque hoc est quod ait his verbis: Aliter
dicitur genus cui supponuntur species, juxta similitudinem
forte superiorum appellatum: etenim principium
quoddam est genus his quae sub ipso sunt, et
<pb n="0025A"/>
videtur multitudinem continere omnium quae sub se
sunt. Sed cautissime est additum, videtur. Si enim
nihil haec omnia distarent, una significatio generis
esset, et ea quae in species funditur, et
ea quae in cognatione dividitur. Sed est inter haec
genera talis diversitas, et quod genera earum specierum,
quae sub se habent alias species, aequaevis
speciebus aequaliter sunt genera. Hominem
enim et equum, qui sub animali sunt, neutrum
neutro possumus dicere prius, quantum pertinet
ad tempus, inchoationemque nascendi. Nam si qua
res una sit prior, altera posterior, et eas sub uniuscujusque
generis nomine quis velit aptare, non
poterit. Genus enim speciebus suis aequaliter genus
est. Quod si genus speciebus suis aequaliter genus
<pb n="0025B"/>
est, species ipsae ejus ordinis inter se aequali tempore
ortuque censentur. At vero in generibus quae
cognationes efficiunt non ita est. Quisquis enim fuit
Capis pater, qui Capuam condidit, si solum filium
Capim progenuit, et ab eo uno Capuanorum cognatio
junctioque manavit, distat a genere cujus
species supponuntur, quod genus uni speciei genus
esse numquam potest nisi pluribus, quod quoniam
est idoneum genus illud, id est principium cognationum
etiam ab uno filio colligere et congregare cognationem,
quod genus per species ductum facere
non potest, nisi plures species supponantur. Constat
in hoc distare genus quod cognationem colligit,
et a quo species dividuntur. Potest autem distare in
hoc etiam quod genus, id est principium cognationis
<pb n="0025C"/>
potest habere sub se duos, ex se non aequali temporis
conditione progenitos, sed alium posterioris
ortus, alium vero senioris, quod in generibus, speciebusque
non convenit. Nam (ut superius dictum
est) species nisi sibi aequales fuerint non merito,
sed natura, sub genere poni non possunt. His igitur
expeditis sequitur</p>
<p> <hi>Toties igitur de genere dicto, de postrema significatione
inter philosophos disputatio est, quod definientes
ita declarant: Genus esse quod ad plurimas
differentias specie distantes in eo quod quid sit, praedicetur.</hi> </p>
<p>Quod dicit toties, tertio demonstrare vult, atque
hoc propter lucidam operis seriem admissum est, ut,
quoniam genus plurimorum nomen est, omnis ejus
<pb n="0025D"/>
primum significatio diceretur, ut de qua disputandum
esset, aliis rejectis, eligeretur. Quod ait hoc
modo, cum toties, id est tertio genus dicatur apud
philosophos unde ipse tractaturus est de postrema
generis significatione quam dixit, id est de illo genere
quod sub se species habet disputatio consideratioque
vertitur. At vero de superioribus generibus, id
est de cognatione et loco in quo quis genitus est, aut
historicorum, aut poetarum exspectatio est, secundi
vero generis rhetorum, tertii philosophorum consideratio
est. Etiam hic in disputationibus ordo est,
quod cum inciderint res quae multis possint nominibus
nuncupari, et de uno quocunque eorum vocabulo
tractari disserique necesse sit, ducuntur prius in
<pb n="0026A"/>
ordinem omnia, ut id quod eligitur et rejicitur distinguatur.
Sed illa quae rejicienda atque explodenda
sunt prius dicuntur. Illud vero quod disserendum
tractandumque capitur posterius nominatur, ut hic
illa posterior generis significatio posita est, quam
disserendam accepturus prius definiendam, et termino
quodam circumscribendam demonstrandamque
suscepit. Omnis enim res nisi quod prius sit, constiterit,
ejus tractatus vacuus modo speculationis
habebitur. Definit igitur genus sic: Genus esse, quod
ad plures differentias specie distantes in eo quod
quid sit praedicatur, velut animal, quae diffinitio talis
est: Omnia quae distant, habent inter se quamdam
differentiam qua distare et differre videntur. Porro
autem si quod sit genus, et sub eo species supponatur,
<pb n="0026B"/>
duas vel plures necesse est species poni sub
genere, quoniam unius speciei genus esse non potest.
Sed si plurimae species erunt, aliqua necesse
est differentia dividantur, aliter enim plures esse
non possunt. Nam si nihil distent, non erunt plures
species, et nomen generis perit. Constat igitur eas
sub genere poni species, quae differentiis distributae
plures numero ipsarum differentiarum divisionibus
componantur. Ergo, quoniam superius dictum est in
omnibus definitionibus a genere definitionis trahendum
esse principium, si quam cujuslibet speciem
definire volueris, genus primo necessario nominabis,
et ad illam speciem quam definis, generis nomen
prius aptabis. Et hoc illam principaliter dicis esse,
quod est illud genus sub quo ipsa species quam definis
<pb n="0026C"/>
est posita. Post autem differentiis propriisque
eam ab aliis circumscriptione quadam definitionis
excludis. Nam si dicis animal esse hominem, animal
genus est, species vero homo. Nomen igitur animalis,
id est generis de homine, id est specie praedicasti,
cum dixeris hominem esse animal. Quod si
nomen generis in definitionibus ad unam speciem dicere
posses, de ea nomen generis praedicares: species
autem ut non aequali modo generibus suis species
sint, nihil vetat, imo etiam necesse est semper
quaecunque sunt genera de sibi subjectis speciebus in
definitionibus, vel in quibuslibet interrogationibus
praedicari. Sed quoniam praedicatur genus de speciebus,
quomodo praedicatur agnoscendum est. Nam si
dixeris quid est homo, et aliquis responderit, animal,
<pb n="0026D"/>
bene et integre respondisse videtur, et certe.
Nam cum tu quid sit homo interrogaveris, ille respondit
animal, genus scilicet de specie in eo quod
quid sit species praedicatur. Nam tu quid esset species
interrogasti: ille vero in eo quod quid sit species
de qua interrogasti, animalis nomen, id est
genus accommodavit. Plena igitur et propria definitio
facta est generis, hoc esse genus, quod ad plurimas
differentias specie distantes in eo quod quid sit appellatur,
ut animal: animal enim ad hominem,
equum, bovem, corvum, anguem, et alia plura quae
differentiis speciebusque differunt, in eo quod quid
sit appellatur. Sed utrum sic dixit genus esse, quod
ad plurimas species differentia distantes in eo quod
<pb n="0027A"/>
quid sit praedicetur, an sic dixit genus esse, quod ad
plurimas genus differentias specie distantes in eo
quod quid sit praedicetur, nihil interest. Nam sive
differentiae specie distent, sive species differentiis
distent, utrumque idem est. Nam sive rationale et
irrationale quae sunt differentiae, specie hominis,
verbi gratia, atque equi distent, sive species homo
atque equus differentia rationali atque irrationali
dividantur et distent, nihil interest. Quare plena
perfectaque facta est generis divisio. Sed definitiones
duplicibus modis fiunt: una enim definitio est, quae
(sicut dictum est) a genere trahitur. Sed quoniam
sunt quaedam genera magis, quae super se genus aliud
habere non possunt, ut sunt praedicamenta decem
quae Aristoteles constituit; eorum igitur definitio quae
<pb n="0027B"/>
haberi potest, quorum genus inveniri non potest,
quod omnium quaecunque sunt ipsa sunt genera.
Horum ergo quos Graeci <foreign xml:lang="greek">ὑπογραφοὺς λόγους</foreign> dicunt,
Latini subscriptivas rationes dicere possunt, reddemus.
Subscriptivae autem rationes sunt demonstrativae
et quodammodo insignitivae proprietatis illius
rei, quae cum ipsa generalissima sit, et genus ejus
nullum reperiri possit, eam tamen definire necesse
est: et Aristoteles, quoniam substantiam genus generalissimum
definire volebat, et ejus nullum genus
poterat invenire, proprietatem quamdam et demonstrationem
subscriptionemque ipsius rei dicit esse
subjectum. Substantia enim omnibus subjecta est.
Accidens enim quod in novem dividit partes, praeter
substantiam esse non potest, atque ideo omnia quaecunque
<pb n="0027C"/>
definienda sunt, si genus non habeant, eorum
subscriptivam quamdam et demonstrativam rationem
reddi necesse est. Sic igitur nunc genus,
quoniam rem ipsam definiendam putabat, non duxit
a genere definitionem, sed dedit quamdam generis
demonstrationem proprietatemque. Dico autem
quod Porphyrius vel subalternorum generum, vel
illorum quae generalissima sunt, hanc dederit definitionem,
et quodammodo subscriptionem demonstrationemque.
Nam si quod genus habet aliud genus,
et item hoc ipsum aliud, et item aliud, si nullum
erit supra genus, quod genus non habeat, in infinitum
procedit ratio. Sin vero habuerit, necesse est
quoque istam definitionem aperte ordinateque congruere.
Dico autem genus non animal animali, neque
<pb n="0027D"/>
quod homo species sit homini, atque equus equo:
sed illud quo ipsum animal homini atque equo genus
est, animal enim ipsum per sese nulli genus est, neque
homo ipsum per sese ulli species est, neque
equus ipsum per sese ulli species est, sed sunt genera
et species ad alterius participationem. Nam,
quoniam sub animali est equus atque homo, non ad
seipsum animal genus est, sed ad equum atque hominem.
Et item species quae vocantur, homo scilicet
atque equus, non ad equum atque hominem, sed ad
animal species sunt. Dico igitur genus et species non
ipsas substantias in quibus genus et species sunt,
sed ipsam participationem priorum ad subteriores,
et subteriorum ad priores. Haec igitur participatio,
<pb n="0028A"/>
quoniam et in magis generibus, et in magis speciebus,
et in subalternis generibus, et in subalternis
speciebus una atque eadem est, et hujus participationis
inveniri genus non poterat, haec definitio generis
quae facta est, non a genere tracta est, sed
subscriptiva ratio et demonstrativa et designativa
quodammodo generis est reddita. Hic Fabius: Subtiliter,
mehercle, et quod nunquam fere antehac audivimus,
sed perge, quaeso te. Jam enim certant sidera
quodammodo, et nox luce superatur. Tunc ego:
Sequitur rerum omnium prima brevisque divisio. Ita
enim ait:</p>
<p> <hi>Eorum quae dicuntur, alia ad proprietatem dicuntur,
sicut sunt omnia individua, ut est Socrates, et hoc et
illud. Alia quae ad multitudinem, ut sunt genera, species,
<pb n="0028B"/>
et differentiae, et propria, et accidentia. Haec
enim communiter non unius propriae appellationis sunt.
Est enim genus ut animal, species ut homo, differentia
ut rationale, proprium ut risibile, accidens ut album,
sedere. Ab his igitur quae ad unitatem dicuntur differt
genus, quod genus est quod de pluribus praedicatur.</hi> </p>
<p>Brevis (ut supra dictum est) et distincta divisio.
Omnis enim res, aut unius rei nomen est, aut plurimarum,
et hoc est quod ait: Eorum quae dicuntur alia
ad unitatem dicuntur, sicut sunt omnia individua.
Quid autem sit breviter explicandum est. Omne genus,
quoniam sub se species habet, species vero
differentiis disjunguntur, et proprietatibus explicantur.
Accidunt autem in speciebus accidentia secundo
loco, principaliter vero in individuis quae sunt sub
<pb n="0028C"/>
speciebus. Quid autem sit posterius dicendum est.
Genera igitur et de speciebus dicuntur, et de differentiis
quae ipsas species distribuunt, et de propriis
quae species componunt, et de his accidentibus quae
cum principaliter individuis fuerint, in speciebus
esse dicuntur: hoc autem monstremus exemplis,
et sit nobis genus animal, sit species homo, sit differentia
rationale, sit proprium risibile, sit accidens
stans vel ambulans, vel aliquid in mensura corporis,
ut tripedalis. Animal ergo quod genus est, dicitur
de specie, id est de homine. Dicis enim hominem
esse animal. Porro autem de speciei differentia nihilominus
dicis genus. Dicis enim rationale esse animal.
Nihil autem prohibet eodem modo et de proprio
genus dicere. Nam si dicas quid est risibile, non
<pb n="0028D"/>
absurdum est animal nominare. Accidentia vero hoc
modo principaliter in individuis, secundo vero loco
sunt in speciebus. Nam si quis dicat singulos homines,
utputa Ciceronem sedere vel stare, vel quod
aliud libet, in specie hominis eadem quoque convenire
necesse est. Nam si Cicero sedet, sedet etiam
homo. Si Cicero ambulat, ambulat etiam homo. Ergo
si qua accidentia venerint ab individuis, et ea tracta
in speciebus consederint, ad ipsa quoque accidentia
dici poterit genus. Quid est enim ambulans, si quis
interroget? merito animal dicitur. Nihil enim ambulare
nisi animal potest. Porro autem sub speciebus
individua sunt, ut Cicero et Virgilius sub homine
ad quae individua genus speciei praedicari
<pb n="0029A"/>
potest. Nam si interrogaveris quid est Cicero? merito
animal dicas. Genus igitur et ad speciem et ad
differentias, et ad accidentia, et ad propria, et ad
individua nominatur. Porro autem species, non jam
de genere, neque de differentiis, sed de solis propriis
et subjectis individuis appellatur. In illis, id
est individuis, quia superest; in propriis, quia aequalis
est. Quid autem sit hoc modo videmus: Omnia
genera speciebus suis supersunt et abundant. Abundare
autem genera dicimus speciebus, plus habere
genera virtutis quam species. Homo enim quod est
species solum homo est. Animal vero quod est genus,
non solum homo est, sed et equus vel bos, vel
quodlibet aliud animali suppositum. Ita major vis
generis recte de minori sibi et subjecta specie praedicatur.
<pb n="0029B"/>
Alia vero sunt, quae sibi sunt paria ut sunt
propria et species. Species est homo, proprium risibile.
Quidquid ergo fuerit risibile, hoc est homo.
Quidquid homo, hoc risibile est. Itaque neque risibile
hominis, neque homo risibilis potentiam supervadit,
sed aequalia sibi ad se invicem praedicari possunt,
ut si dicas, quid est homo? Risibile. Quid est risibile?
Homo. Ita igitur quaecunque superiora fuerint
ad illa quae subteriora sunt, praedicantur. Et quaecunque
aequalia fuerint, pariter sibi ad invicem praedicantur.
Illa vero quae subteriora sunt et minora,
de superioribus et abundantibus ut sunt genera et
species praedicari non possunt. Nunquam enim recte
speciem de genere praedicabis. Ita ergo species de
proprio praedicatur ut pari. Sed quoniam sub speciebus
<pb n="0029C"/>
sigillatim individua sunt: individua autem
vocamus quae in nullas species, neque in aliquas jam
alias partes dividi possunt, ut est Cato, vel Plato,
vel Cicero, et quidquid hominum singulorum est:
hos enim in nullis partibus dividis, ut animal in
species, hominem scilicet, atque equum, hominem
quoque ipsum specialem, et singulos circumplectentem,
in Catonem, Platonem, Virgilium, et omnes
sigillatim homines distributos, hominem vero ipsum
singularem, id est Ciceronem, in nullos alios distribuere
possumus, atque ideo <foreign xml:lang="greek">ἄτομον,</foreign> id est individuum
vocitatum est. Species ergo quae ad propria
aequaliter praedicatur ad individua, quoniam major
est species hominis, quam quodlibet aliud individuum,
ita praedicatur ut superius ad id quod est
<pb n="0029D"/>
subalterius. Cicero enim solus Cicero est, homo autem
non solus est Cicero, quod si ad individua praedicatur,
et ad individuorum accidentia praedicatur.
Ita igitur species ad genus quod superius est non
praedicatur, neque ad differentiam, quia differentia
(ut nunc monstraturi sumus) super speciem est, ad
proprium vero cui par species est, vel ad individuum
cui superest, praedicatur. Differentia vero et ad species,
et ad propria, et ad accidentia, et ad individua
praedicatur. Namque rationale quod est differentia
ad hominem praedicatur, quod est species. Ita rationale
quod est differentia, praedicatur ad risibile, id
est proprium. Dicitur enim id esse risibile, quod rationale.
Nam si homo rationale, et homo risibile,
<pb n="0030A"/>
constat id quod est risibile etiam rationale posse nominari.
Quod si ad species differentia dicitur, species
autem ad individua praedicatur, necesse est ut differentia
quoque ad individua praedicetur. Dicis enim
qualis est Cicero? rationalis. Quod si differentia ad
individua praedicatur, accidentia vero individuis accidunt,
necesse est differentias ad accidentia praedicari.
Proprium vero quoniam semper unius speciei
proprium est, et ad unam speciem praedicatur solam,
cui est proprium. Risibile namque quod proprium
est, ad solam hominis speciem praedicatur.
Quod si ad hominis speciem praedicatur, species vero
ad individua dicitur, non est dubium quin proprium
quoque de individuis praedicetur. Nam si homo risibile
animal est, Cicero quoque et Virgilius risibilia
<pb n="0030B"/>
animalia recte dicuntur. Quod si proprium ad individua
recte dicitur, recte etiam et de accidentibus
praedicatur, quae ipsis accidunt individuis. Accidentia
vero et ipsa, et de speciebus, et de aliis omnibus praedicantur,
et de ipsis maxime individuis. Namque et
albus equus et albus homo dicitur, et iterum niger
equus, et niger Aethiops dicitur. Quod si ita est, animal
quoque nigrum dicitur. Dicitur etiam rationale nigrum
et irrationale nigrum, quippe si equus et homo
aethiops nigri sunt. Dicitur etiam risibile nigrum
cum hominum quis niger fuerit. Dicitur etiam individuum
nigrum, cum sic quis unus homo ex Aethiopia
nominatur. Quod cum ita sit, constat et genus ad
plurima praedicari, id est species, differentias, accidentia,
propria, atque individua, nihilominus et
<pb n="0030C"/>
differentiam ad plurima praedicari, id est ad species,
propria ad individua et accidentia, et proprium ad
plurima, id est speciem, individua et accidentia. Et
speciem ad plurima, id est individua et accidentia.
Accidens vero et ad genus et ad speciem, et ad proprium,
et ad differentiam, et ad individua. Quod si
ita est, has quinque res constat ad plurima praedicari.
At vero individuum, quoniam sub se nihil habet,
ad singularitatem quamdam et unitatem praedicatur.
Cicero enim unus est, et ad unum nomen aptatur.
Ita individua quae ad unitatem dicuntur, cunctis superioribus
supposita sunt, ut genus, species, differentia,
ad propria, vel accidentia, quamvis ad se
invicem dici possunt, ad individua tamen aequaliter
praedicantur, ut superius demonstratum est. Individua
<pb n="0030D"/>
vero, quoniam sub se nihil habent ubi secari
distribuique possint, ad nihil aliud praedicantur,
nisi ad seipsa quae singula atque una sunt. Atque
hoc est quod ait: Eorum quae dicuntur alia ad unitatem
dicuntur, sicut omnia individua, ut est Socrates,
et hoc et illud. Alia quae ad multitudinem, ut sunt
genera, et species, et differentiae, et propria, et accidentia.
Haec enim communiter non unius propriae
appellationis sunt. Simile est ac si diceret: Haec enim
communiter ad plurima praedicantur non ad unitatem,
sicut individua. Et quid sint genera vel species
vel differentiae vel propria vel accidentia exemplum
supponit dicens: Est enim genus, ut animal; species,
ut homo, quam dudum hominis speciem cum aliis
<pb n="0031A"/>
animantibus sub animali posuimus. Differentia, ut
rationale qua species, scilicet hominis ab irrationali
distat animali. Proprium, ut risibile, quod nullum
aliud animal, neque rationale, neque irrationale habet.
Nullum enim animal ridet, nisi solus homo.
Quare cum quaedam coelestium potestatum animalia
rationabilia sint, eorum tamen proprium risibile non
est, quoniam non rident. Recte igitur risibile solius
hominis proprium praedicatur. Accidens, album, nigrum
et sedere, quoniam in substantia hominum non
sunt, merito accidentia nominantur. Nam si substantiae
cujuscunque speciei interesset, id quod accidens
dicimus, interempto accidenti periret etiam ejus speciei
substantia cui accidit. Nam quoniam rationale in
hominis substantia est, si rationabilitas interimatur,
<pb n="0031B"/>
hominis quoque substantia necessario peritura est.
Idcirco, quoniam in ipsius speciei substantia naturaque
versatur. At vero album et nigrum, vel quaecunque
sunt accidentia si interimas, species ipsa in qua
illa accidebant, manet. Nam neque omnis homo candidus,
neque omnis niger est, et cui alterutra defuerint
ejus species non peribit. Atque idcirco haec accidentia,
veluti non innata in substantia, sed a foris
venientia recte nominata sunt. Nunc ergo, quoniam
quid sit genus ostenditur, et ea quae ad unitatem dicuntur,
ab iis quae de plurimis praedicantur distinxit
atque distribuit, ipsius generis differentias, vel ab his
quae ad unitatem dicuntur, vel ab eis quae ad pluralitatem
congruunt, id est differentia, specie, proprio,
accidentique declarat, et dicit genus ab illis quae ad
<pb n="0031C"/>
sola individua praedicantur, id est quae ad unitatem,
hoc differre, quod genus ad plurima praedicetur, individua
vero ad singula. Sed, quoniam haec differentia
generis ad individua communis erat differentiis, speciebusque,
propriis et accidentibus, ab illis ipsis aliis
differentiis genus dividit atque disjungit. Quod ita
demonstrat. Ab his igitur quae ad unitatem dicuntur
differt genus, quod genus est hoc quod de pluribus
praedicatur.</p>
<p> <hi>Ab his ergo reliquis genus differt. Primo a specie,
quoniam species, etsi de pluribus, non tamen specie
differentibus, sed numero praedicatur.</hi> </p>
<p>Ac primum generis specieique distantiam monstrat,
quae prior est a genere. Nam quamvis differentia supra
speciem sit, non super subalternam tamen, sed
<pb n="0031D"/>
super speciem specialissimam differentia ponitur.
Nam quamvis rationalis differentia super hominem
ponatur, quae species specialissima est, tamen ante
speciem specialissimam ipsa differentia species est
ejus generis, cui species specialissima supponitur.
Nam sub animali ante hominem rationale ponitur.
Igitur cum genus et species utraque ad plurima praedicentur,
genus vero ad plurimas species in eo quod
quid sit praedicatur, species non jam ad plurimas
species, sed ad plurima individua praedicatur. Sunt
autem quaedam genera generalissima (ut dictum est)
supra quae aliud genus inveniri non possit. Sunt autem
species sub quibus aliae species inveniri non possint,
et integra species illa nominatur, quae nunquam
<pb n="0032A"/>
genus est, id est sub qua species nullae sunt. Nam si
sub ea species essent, ipsa etiam genus esse posset.
Species ergo quae vere species est, alias sub se species
non habebit, ut est homo. Namque homo, quoniam
species est, singuli homines qui sub ipso sunt,
non ejus species, sed individua nominantur. Nam si
homo genus esset hominum singulorum, genus autem,
sicut dictum est, ad plurimas res specie differentes
in eo quod quid sit appellatur: homo, id est
species, si ut genus praedicaretur ad singulos homines,
singuli homines specie ipsa differrent. Sed singuli
homines specie non differunt, quod autem specie non
differt, si quid ad hoc praedicatum fuerit, non praedicatur
ut genus ad species, id est homo non praedicatur
ad singulos homines ut genus ad res plurimas
<pb n="0032B"/>
specie differentes, sed ad res plurimas numero differentes:
singuli enim homines numero a se tantum
non specie distant. Atque ideo, quoniam genus sic
ad subjecta praedicatur, ut ad plurimas res specie
differentes praedicetur; species autem ad subjecta
ita praedicatur, ut ad plurimas res numero differentes
praedicetur. Congruunt igitur sibi genus et species,
quod genus et species ad plurima praedicantur,
et utraque in eo quod quid sit. Nam si interroges quid
est homo, animal dicitur, id est genus. Et si interroges
quid est Cicero, homo dicitur, id est species.
Distant autem, quod quamvis utraque ad plurima
praedicentur, et in eo quod quid sit genus tamen praedicatur
ad res specie differentes, species vero dicitur
ad res tantum numero differentes, quod Porphyrius
<pb n="0032C"/>
sic demonstrat:</p>
<p> <hi>Ab his vero reliquis quae de pluribus appellantur,
genus differt, primo a specie. Quoniam species, et si de
pluribus praedicentur, non tamen specie differentibus,
sed numero: homo enim species cum sit, de Socrate,
Platone et Cicerone praedicatur, qui non specie, sed
numero differunt. Animal vero quod genus est, et bovis
et equi praedicatio est, quae differunt specie a se invicem,
non numero solo.</hi> </p>
<p>Quod simile est ac si diceret, genus a specie unam
differentiam plus habere. Congruunt namque genera
speciebus, quod utraque in eo quod quid sit praedicantur,
ut dictum est. Congruunt item genus et species
quod utraque ad res plurimas praedicantur. Congruit
item genus et species, quod utraque ad res
<pb n="0032D"/>
numero differentes praedicantur. Nam et singuli homines
ita a se divisi sunt, quantum ad numerum, ut
homo ab equo vel bove, vel a cervo, vel a quibuslibet
aliis animantibus. At vero distat a specie genus,
quod genus de pluribus rebus specie differentibus
praedicatur, quod species non habent. Nihil autem
differre arbitror, utrum ita dicatur aliam rem ad aliam
praedicari, an aliam rem de alia praedicari. Uterque
enim idem intellectus est. Nam si animal praedicatur
ad hominem, idem etiam animal de homine praedicatur.
Nam cum interrogaveris quid est homo, respondes
de hominis interrogatione hominem esse animal.
Sed nunc oportet nos ea quae sequuntur aspicere.
Quid ergo sequitur?</p>
<p>
          <pb n="0033A"/> <hi>A proprio autem genus differt, quod proprium juxta
quamque speciem proprium appellatur cui proprium est,
et juxta ea quae sub specie sunt, scilicet individua. Namque
risibile hominis solum est, et singulorum utique hominum.
Genus autem non ad unam speciem, sed ad plures
res specie differentes semper aptatur.</hi> </p>
<p>Ergo hoc videtur hic dicere, quod omne proprium
si fuerit speciei unius tunc vere est proprium. Nam si
unius speciei non fuerit, sed duarum vel plurium,
tunc duobus vel pluribus non proprium, sed erit in
substantiae ratione commune. Constat ergo proprium
ei cujus est proprium, soli speciei singulariter adhaerere.
Unde quoniam hominis species sola est quae
rideat, risibile homini proprie et singulariter aptatur.
Ad unam semper igitur speciem proprietas adhibetur.
<pb n="0033B"/>
Distat igitur proprium a genere, quod genus semper
ad plurimas species appellatur, proprium vero de una
tantum specie cujus est proprium. Nam si risibile dicas,
ad unam tantum speciem hominis appellatur.
Congruit autem genus cum proprio in hoc quod genus
et proprium de pluribus appellantur. Namque genus
ad plures species appellatur. Appellatur etiam genus
de his quae sub speciebus sunt individuis. Nam si
homo et equus animal est, erit etiam Cicero animal,
et quilibet equus singulariter animal nominatur. Similiter
et proprium ad plurima dicitur. Dicitur enim
ad unamquamque speciem, et ad ea individua quae
sunt sub specie praedicatur. Nam si homo risibilis est,
risibilis est etiam Cicero et Virgilius, et quicunque
singulariter nominantur risibiles sunt. Congruunt
<pb n="0033C"/>
etiam quoniam utraque in eo quod quid sit praedicantur.
Nam genus de specie in eo quod quid sit praedicatur.
Nam si dicis quid est homo, animal appellabis.
Item proprium in eo quod quid sit praedicatur. Nam
si dicis quid est homo, merito risibile praedicabis.
Congruunt autem quod genus et proprium ad plurimas
res numero differentes praedicantur. Nam ita a
se differunt singula animalia, id est homo, equus et
corvus, et caetera, ut singuli homines, quantum ad
numerum. Distat autem a genere, quod genus ad plurimas
species praedicatur, proprium vero ad unam
solam cujus est proprium nominatur. Sed non est inter
genus et proprium eadem differentia quae est inter
speciem et genus. Nam species de nulla omnino specie
praedicatur, proprium vero licet non ad plures, ad
<pb n="0033D"/>
unam tamen solam speciem cujus est proprium, semper
aptatur. Post haec igitur de differentiae accidentisque
a genere distantia disserit dicens:</p>
<p> <hi>A differentia vero et ab accidentibus differt genus,
quoniam et si etiam ista de pluribus specie differentibus
praedicantur (differentiae scilicet, et accidentia quae communiter
accidunt), non tamen in eo quod quid sit appellantur,
cum interrogantibus nobis fit secundum ea
responsio; magis enim quale quid sit ostenditur.</hi> </p>
<p>Differentiam vero et accidens idcirco posterius reservavit,
quod eorum unam differentiam erat distantiamque
dicturus. Differentia enim et accidens qualitatem
cujuscunque speciei demonstrant: illa substantiae
qualitatem, id est differentia; illud, id est
<pb n="0034A"/>
accidens, accidentalem qualitatem non substantiae.
Ergo quoniam genus supra speciem est, et species
supposita generi, genus speciem, species individuum
quid sit ostendit. Porro autem sola possunt species
differentia segregari: qualitatibus enim substantialibus,
id est substantias declarantibus, sejunguntur
atque dispertiuntur. Nam cum animal genus sit, homo
vero vel equus species, quales utraeque species sint
monstrat differentiae segregatio, ut dicamus speciem
esse hominis rationalem, speciem vero equi irrationalem.
Si quis enim interroget quid est homo, animal
dicitur. Sin autem quis dicat qualis est homo,
rationalis respondetur. Ita semper differentia non in
eo quod quid sit, sed in eo quod quale sit appellatur:
de accidenti vero non dubium est, cum ipsa qualitas
<pb n="0034B"/>
in accidentis partibus componatur. Namque in praedicamentis
inter alias novem partes accidentis, etiam
qualitas nominatur. Nam etiam si quis interroget
qualis corvi species sit, nigra continuo respondetur.
Congruunt ergo genera differentiis et accidentibus
quod de speciebus pluribus praedicantur. Nam sicut
genus species sub se plures habet, ita differentia. Nam
rationalem dicimus Deum et hominem. Rursus etiam
accidens de pluribus speciebus praedicatur. Nam nigrum
dicimus et hominem, et equum, et corvum, et
ebenum, et plurimas alias species. Rursus congruit
genus differentiae, quod, sicut genus, sic differentia
aequaliter ad individuum praedicatur. Nam si Cicero
animal est, quod est genus, et rationale animal est,
quod est differentia. Congruunt etiam, quod de numero
<pb n="0034C"/>
differentibus praedicantur, quod superius de
aliis monstratum est. Distat autem quod (sicut dictum
est) genus in eo quod quid sit appellatur: differentia
vero vel accidentia in eo quod quale sit praedicantur.
Nam si dicas quid est homo, appellabis genus, et
dicis animal esse hominem. Si vero qualis sit ad
differentiam interrogaveris, rationale respondeam,
vel accidens nigrum vel album, vel qualis quisque
sit de quo interrogatur. His igitur distributis distantias
ipsas a primordio rursus orditur dicens:</p>
<p> <hi>Unde hoc quod de pluribus praedicatur genus distat
ab iis quae de singulis praedicantur, hoc est ab individuis.
Illo quod de specie differentibus praedicatur distat
a speciebus et a propriis. Illo etiam in quo quid sit
appellatur, secernitur a differentiis et a communiter
<pb n="0034D"/>
accidentibus, quod haec duo quale quid sit declarant.</hi> </p>
<p>Hoc dicit distare genus ab individuis, quod genus
de pluribus (ut dictum est) praedicatur. Colligit autem
et in unum redigit proprii specieique differentias.
Nam, quoniam species de pluribus non specie, sed
numero differentibus praedicatur, proprium vero de
una tantum specie et de iis quae sub eadem specie
sunt individuis praedicatur. Quamvis enim de una
specie praedicetur, tamen aequa est illi cum specie a
genere differentia de pluribus specie differentibus non
praedicari. Nam neque species praedicare omnino de
speciebus aliquid poterit: neque proprium, quoniam
proprium non de pluribus speciebus, sed de una tantum
cujus est specie praedicatur. Quod si ita est, una
<pb n="0035A"/>
differentia a genere, species et propria sejunguntur.
Accidens vero et differentia eadem quoque una a
genere differentia separantur, quod genus in eo quod
quid sit dicitur, differentia vero vel accidentia, in eo
quod quale appellantur. Has Porphyrius ad construendam
generis rationem differentias quam parcissime potest
colligit, et ipsas differentias multis modis posterius
probaturus, nunc vero, quantum sat est, dicit se abundantem
generis constituisse rationem, hoc dicens:</p>
<p> <hi>Hoc si ita est, nullo minus aut plus effecta est generis
diffinitio.</hi> </p>
<p>Perfectam plenamque se generis diffinitionem fecisse
dicit, quoniam neque plus neque minus facta sit diffinitio,
sed aequaliter ad genus pariliterque composita.
Quod quale sit hoc modo monstrandum est. Novimus
<pb n="0035B"/>
quod quaedam res quae ad alia praedicantur his
de quibus praedicantur, abundant, ut genera et species.
Namque animal quod genus est, de homine quod
est species, hoc abundat, quod nomen generis etiam
in equum atque bovem atque in alia valet aptari.
Ergo si quis ad quamlibet rem abundantem fecerit,
majoremque definitionem quam ipsa res fuerit, quam
definit, non erit integra propriaque definitio, quoniam
non solam illam rem amplectitur quam definit,
si major fuerit diffinitio, sed etiam alias quascunque
res quibus ipsius definitionis terminus abundabit.
Majorum igitur praedicamentorum major erit definitio,
minorum vero minor erit etiam definitio. Animal
ergo quod majus est, ita definiunt: Animal est
substantia animata sensibilis: hominem vero quod
<pb n="0035C"/>
ab animali minus est, ita definiunt: Homo est animal
rationale, mortale, risus et disciplinae perceptibile.
Quod si majus est animal ab homine, major erit
etiam animalis definitio ab hominis definitione. Plus
enim erit dicere substantia animata sensibilis, quam
animal rationale, mortale. Nam substantia animata
sensibilis, sicut ipsum animal, non solum hominem
complectitur, sed etiam equum et bovem atque alias
hujusmodi species. Si quis ergo ad hominem majorem
definitionem aptaverit, quae est animalis, ut ita
definiat hominem: homo est substantia animata sensibilis,
non est plena definitionis ratio, cum equus
atque bos substantia animata atque sensibilis esse
possint, quae species hominis non sunt. Si quis vero
majori rei minorem definitionem aptaverit, curam et
<pb n="0035D"/>
diminutam quodammodo facit rationem. Nam si quis
animal definire volens dicat: Animal est res rationalis,
risus et disciplinae perceptibilis, non erit integra
definitio, quoniam sunt quaedam animalia quae
istius definitionis rationem subterfugere atque evadere
possunt. Est enim animal bos, quod neque rationale
sit, neque risus perceptibile. Sola igitur relinquantur
bene definiri, quaecunque aequalibus definitionibus
constituuntur, ubi autem aequalis definitio
sit, hoc modo possumus reperire: Praedicamenta
quaecunque fuerint, si majus praedicamentum de minore
aliquo praedicatur, converti non potest, ut
minor de majore praedicetur. Semper enim majora
de minoribus, nunquam minora de majoribus praedicantur.
<pb n="0036A"/>
Nam si quis dicat hominem esse animal, non
poterit convertere animal esse hominem. Nam homo
nihil aliud, quantum ad genus, nisi animal est: animal
quantum ad species potest esse etiam non homo.
Paria vero praedicamenta semper sibi ipsa invicem
convertuntur. Nam quoniam risibile solius est hominis,
risibile ad hominem praedicatum etiam converti
potest, ut homo ad risibile praedicetur. Dicitur enim
quidquid est homo, risibile: quiquid est risibile,
homo. Ergo quascunque definitiones convertere potes,
illae verae atque pares sunt: quascunque convertere
non potes, aut majores, aut minores sunt, pares
inveniri non possunt. Nam si dicas hominem esse
substantiam animatam atque sensibilem, verum est.
Item si convertas et dicas substantiam animatam
<pb n="0036B"/>
atque sensibilem esse hominem, non omnino verum
dixeris. Potest enim substantia animata esse atque
sensibilis et homo non esse. Item si dixeris rem rationalem,
mortalem, risus et disciplinae capacem
animal esse, verum dixeris. Si autem dicas atque
convertas animal esse rem rationalem, mortalem,
risus et disciplinae perceptibilem, non omnino verum
dixeris. Potest enim esse animal, et non esse rationale
et risus capax. Ergo quoties major est definitio,
quam id quod definitur, si prius dicitur id quod
definitur, et major definitio adhibetur, vera esse poterit
definitio. Si enim prius dixeris hominem rem minorem,
et ad ipsum postea adhibueris definitionem
majorem, ut prius dicas homo est, et postea subjungas
substantia animata sensibilis, utrum est. Homo
<pb n="0036C"/>
enim necessario est substantia animata sensibilis. Si
vero prius dixeris definitionem, et postea dixeris id
quod definies, vera esse non potest omnino. Nam si
definitionem majorem prius dixeris, dicens substantia
animata sensibilis, et postea rem minorem intuleris,
ut dicas homo est, ut sit, substantia animata
sensibilis homo est, non omnino verum est. Potest
enim esse et substantia animata sensibilis, non tamen
homo. At vero si minor fuerit definitio quam illa
ipsa res quae definitur, si prius dicta sit definitio,
vera est, posterior, falsa. Nam si dixeris definitionem
quae est minor, res rationalis, mortalis, risus et disciplinae
capax, et post intuleris animal est, ut sit, res
rationalis, mortalis, risus et disciplinae capax animal
est, vera est. Omnis enim res, quae rationalis et
<pb n="0036D"/>
mortalis est, risus et disciplinae capax, necessario
animal est. At vero si converteris, et rem majorem
prius dixeris: post vero minorem definitionem adhibueris,
vera omnino esse non potest. Nam si dicas
prius, animal est, postea autem junxeris, res rationalis,
mortalis, risus et disciplinae perceptibilis, non
omnino verum est. Potest enim esse animal, et rationale
vel mortale non esse. Itaque si major est definitio
quam res fuerit: si prius rem dixeris, postea definitionem
intuleris, vera est. Si vero prius definitionem
dixeris post rem intuleris, falsa est. In minoribus
vero definitionibus et majoribus rebus contra
est. Nam si definitionem prius dixeris, postea rem
subjeceris, vera est. Si vero rem prius dixeris, postea
<pb n="0037A"/>
definitionem subjeceris, vera omnino esse non potest.
At vero in aequalibus definitionibus converti aequaliter
potest. Nam quoniam solius hominis haec est
definitio, animal rationale, mortale, aequalis est haec
ad hominem definitio, quoniam non est aliud, cui
possit aptari. Itaque si prius definitionem dixeris,
postea rem subjeceris, vera erit, ut est: homo est
animal rationale, mortale, risus et disciplinae perceptibile.
Sin vero converteris, et prius definitionem,
postea rem dixeris, ut si dicas, animal quod fuerit
rationale, mortale, risus et disciplinae perceptibile
homo est, haec quoque vera est: ita semper ut definitiones
verae sint, neque plus, neque minus in definitionibus
oportet aptari, sed aequaliter definitiones
convenienterque disponi. Quod Porphyrius scilicet
<pb n="0037B"/>
non ignorans ait, se neque plus, neque minus effecisse
generis definitionem. Et Fabius: Sequitur inquit
de specie disputare. Dic, inquam, quid sequitur?
Et Fabius: Hic (ut opinor) ordo est.
</p>
      </div1>

<div1>
        <head>DE SPECIE.</head>
<p> <hi>Species quoque multis dicitur modis. Nam et uniuscujusque
hominis forma species appellatur. Rursus
dicitur et pulchritudo vultus, unde pulcherrimos quosque
speciosos dicimus. Dicitur species et ea quae supposita
est generi, unde hominem animalis speciem appellamus,
cum animal ipsum genus sit: et album, coloris speciem.</hi> </p>
<p>Tunc ego speciei quoque nomen sicut generis
aequivocum puta. Nam et hoc quoque multifariam
appellari designat. Dicitur enim, inquit, species et
figura corporis, et fortasse alia plura. De quibus quoniam
<pb n="0037C"/>
nullus tractatus habebatur, jure praetermissa
sunt. Hic tamen a Victorino videtur erratum, quod
cum idem sit cujuscunque hominis species et vultus,
quasi in alia appellatione speciei vultus iterum pulchritudinem
dixit: quasi vero non perinde pulchritudo
vultus sit ac tota species fuerit, nam si quispiam
pulcher fuerit toto corpore, etiam vultu. Sed, praetermissis
his, ad illam speciem quae sub genere ponitur
atque genus efficit veniamus. Namque, ut dictum
est, substantiae ipsae nullo speciei nomine generisve
censentur, nisi quadam ad se invicem collatione sint
comparationeque compositae. Namque quod homo animal
est, non idcirco ei genus est, quoniam animal est,
sed idcirco quod sub se hominis atque equi, et caeterorum
animantium species habet, atque idcirco ait: Unde
<pb n="0037D"/>
hominem animalis speciem appellamus, cum animal
ipsum genus sit: neque enim homo species diceretur,
nisi super ipsum animalis appellatio praedicaretur. Sed
ut monstraret non in solis substantiis genera speciesque
versari, sed etiam in omnium praedicamentorum
nuncupationibus esse connexa, non solius substantiae
dedit exemplum, sed etiam ejus quod reliquum remanserat
accidentis. Quod enim ait; Et album coloris speciem,
in accidentis divisione ponitur qualitatis. Sed, quoniam
inter se quaedam connexio est, et talis comparatio
atque relatio, ut praeter ad se invicem habitudinem genera
et species esse non possint: nihil enim in eorum
diffinitionibus concludi potest, nisi alterutrum nominata
sint. Nam si substantia generis speciei supposita,
<pb n="0038A"/>
speciei vero substantia genere superposito, et ad
ipsam praedicatio perficitur, non est dubium quin
cum genus diffinire necesse sit jure speciem, et cum
speciem, jure nobis genus praedicare necesse sit. Haec
igitur etiam in generis subscriptione servabatur distinctio,
cum generis definitio habita est. Hoc enim dictum
est, tunc esse genus quod ad distantes species diceretur.
Nunc vero dicendum est id esse speciem quae sub
genere ponitur. Sed multiplex ejus difinitio haberi potest.
Potest enim rursus dici id esse speciem, ad quam
genus in eo quod quid sit, praedicatur. Quae res utraeque
id significant, speciem poni sub genere. Nam
prima quidem definitio, id aperte designat. Secunda
non talis est: quoniam semper minora majoribus
supponuntur. Genus ab eo aliquid in eo quod quid
<pb n="0038B"/>
sit praedicatur: quod majus esse non dubium est.
Quod si ita est, nullus est obscuritatis error, quin
species quae minor est majori sibi generi supponatur.
Nihil igitur haec secunda definitionis significatio
a priore differt: non enim species sub genere poneretur,
nisi genus ad speciem in eo quod quid sit praedicaretur.
Tertia vero definitio speciei integra ratione
collecta est, et ipsius speciei vim naturamque demonstrat.
Dicit enim speciem esse quae ad plurima
numero differentia in eo quod quid sit praedicatur.
Quae diffinitio etiam ex superiore genere debuit esse
planissima. Sed ego non quantum castigata permittit
brevitas explicabo, sed prius de ipsis generibus
speciebusque pauca dicenda sunt: Cum sint quaedam
genera quae species habeant, atque ipsa aliis generibus
<pb n="0038C"/>
species esse possint, non est dubium ea gemina
comparationis habitudine fungi, ut ad alia species,
ad alia genera nominentur. Sed si in uno filo atque
ordine speculemur, et quodcunque genus alicujus rei
repertum est, ejus rursus genus aliud requiramus, et
rursus aliud atque aliud: iterum si nihil sit quo intellectus
ratioque consistat, inexplicabilis ratio interminabilisque
tractabitur: sed, quoniam multa sunt in
his scientiae fundamenta, quae nulla ratione animi in
infinitum procedentia concluduntur, dicendum necessario
est posse nos ascendentes usque ad tale aliquid
pervenire, cujus cum ipsum caeteris genus sit, aliud
genus invenire non possumus, quod genus primum, et
magis genus, et generalissimum nuncupetur. Sed si
hoc in genere contingit, ut ascendentes alicubi consistamus,
<pb n="0038D"/>
non est dubium quin descendentes iterum
species ad aliquem quodammodo calcem offenso termino
consistamus. Igitur cum descenderimus per
speciem et usque ad illam speciem venerimus, quae
sub se species nullas habet, illam speciem ultimam
speciem et magis speciem et specialissimam nuncupemus.
Sed, quoniam species aliquorum est continens
(si aliquorum specie differentium continens esset),
non magis species, sed genus merito vocaretur. Sed,
quoniam continet, et non specie differentes res continet,
similes necesse est sibi contineat pluralitates: sed si
continet pluralitatem, et majus semper est id quod
continet, quam id quod continetur, de pluralitate
illa species praedicabitur. Appellabitur igitur species
<pb n="0039A"/>
de pluribus rebus numero differentibus in eo quod
quid sit. Species enim cum appellatur de subterioribus,
superiorem speciem substantiamque declarat.
Nam cum dicimus quid est Cicero: homo continuo
respondetur. Cum ergo tribus modis speciei facta sit
definitio, superiores duae non tantum sunt speciei,
sed etiam subalternae speciei. Est enim species quae
et ipsa genus est: sit enim ipsa generalissimum genus
substantia, et sub ea corpus, sub corpore, animatum
corpus; sub animato corpore, animal; sub animali,
homo; sub homine, individua. Sed hanc divisionem
plenius posterius exsequemur, nunc autem hoc
nobis tantum sufficit. Substantia igitur magis genus est,
homo magis species, ita ut neque substantia species aliquando
esse possit, nec homo genus: corpus vero animatum
<pb n="0039B"/>
vel animal ad superiora species, ad subteriora
genera nominantur. Si quis ergo corpus animatum vel
animal vel hominem velit exprimere et dicat: Species est
quae ponitur sub genere, et ad quam genus in eo quod
quid sit praedicatur, haec definitio et magis speciem, id
est hominem, et subalternam speciem continet, id est
corpus animatum vel animal. Nam corpus animatum
et animal et homo sub genere sunt posita, et ad eas
omnes in eo quod quid sit appellatur, ut dictum est.
Si quis vero illam speciem definitione monstrare velit
quae vere species est, id est specialissimam speciem
quae tantum species et nunquam genus sit, hoc modo
definiet: Speciem esse, quae ad plurimas res numero
differentes in eo quod quid sit praedicetur. Sed haec
definitio subalternis speciebus nunquam conveniet.
<pb n="0039C"/>
Illae enim quae subalternae sunt species, possunt etiam
pro generibus accipi, si ad subjecta praedicentur.
Quod si possunt pro generibus accipi, cum pro generibus
acceptae fuerint non tantum ad plurimas res
numero, sed etiam specie differentes praedicabuntur,
quippe cum sunt genera. Sed quia hoc in magis speciebus
non evenit ut aliquando de specie differentibus
praedicentur, haec definitio posterior solius magis
speciei definitio est, et eam caeterae subalternae species
excludunt atque rejiciunt, quod Porphyrius ita
demonstrat. Sed haec definitio ejus speciei est, quae
magis species dicitur. Aliae vero definitiones erunt
etiam illarum quae non sunt magis species, horum
ergo ipsam subscriptionem demonstrationemque clarius
seipsum dicere promittit cum dicit:</p>
<p>
          <pb n="0039D"/> <hi>Manifestius autem hoc fiet quod dicimus hoc modo:
In omnibus praedicamentis sunt quaedam magis generum
et magis specierum, sunt alia mixta: magis genera
sunt supra quae nullum aliud genus poterit inveniri.
Magis species rursus, sub qua nulla species reperitur,
horum intervalla quae possident, et genera et species
sunt, singula superioribus et inferioribus collata, ut
alteri genus alteri species appellentur.</hi> </p>
<p>Hujusmodi sunt, inquit, quaedam quorum genera
inveniri non possunt, haecque ipsa merito magis genera
nominantur, quoniam majus ipsis aliquid inveniri
non potest. Nam si ista sunt genera (genus autem
omnibus sub se positis majus est) quorum genus nullum
est, nihil eorum majus poterit reperiri. At, quorum
<pb n="0040A"/>
nihil majus poterit inveniri, merito ipsa magis
genera vocitantur. Sunt autem quaedam alia quae
magis species appellantur, sub quibus aliae species
locatae non sunt. Nam plus videtur esse species ea et
integrior, ac vere species est, quae genus nunquam
est, quam ea quae aliquando genus esse potest. Quod
si verior species est, quae sola species, nunquam
genus est, merito magis species appellata est. Igitur
inter magis speciem et magis genus intervallum quod
est, subalterna genera, et subalternae species impleverunt.
Nam subalterna vocamus quaecunque ad superiora
species, ad inferiora pro generibus accipiuntur,
idcirco quia, si omnes res ad inferiora componas,
genera sunt, si ad superiora, species: et si ad superiora
et inferiora eadem ducas, genera et species invenientur.
<pb n="0040B"/>
Atque ideo subalterna genera et species nominata
sunt, quod filo quodam atque ordine ad inferiora
composita genera, et ad superiora species agnoscantur.
Sed haec ita genera speciesque esse possunt, non
ut cui genus est, eidem iterum velut species supponatur.
Nam si (ut prius ostensum est) specie sua majus
est genus, non est dubium quin major res sub
minori poni non possit: atque ideo ait, ut alteri genus,
alteri species appellentur, quod nequaquam ad
eamdem rem et genus esse et species conveniret.
Dat igitur hujus rei exemplum, ut quod dicit, facilius
possit agnosci. Facit igitur hanc divisionem. Ponit
substantiam magis genus, supponitur substantiae
corpus et in incorporeum. Corpori, animatum corpus
et inanimatum. Animato corpori animal sensibile, et
<pb n="0040C"/>
animal insensibile, ut sunt ostrea vel conchilia, vel
echini, vel arbores, et alia hujuscemodi, quae vivendi
animam habent, non etiam sentiendi. Sub animali,
animal rationale et irrationale. Sub rationali, mortale
et immortale. Sub mortali, hominem. Sub homine
singulos homines, hoc est corpora individua, Ciceronem
et Virgilium scilicet, et eos qui jam in partes sunt
singuli. Substantia ergo quae prior est, magis generis
loco accipitur. Genus enim solum non etiam species
est, quod nunquam ei genus superius invenitur, homo
vero solum species est: nullas enim alias sub se species
coercet. Singuli enim homines non specie, ut
dictum est, sed numero differunt. Corpus vero quod
pridem sub genere posuimus id est substantia, ad
substantiam quaedam species, ad animatum corpus
<pb n="0040D"/>
genus accipitur. Animatum autem corpus ad corpus
species est, ad animal genus; animal autem ad animatum
corpus species videtur, ad rationale animal,
genus. Rationale item animal, mortalis genus est,
species animalis. Mortale autem genus hominis est,
species rationalis animalis: homo autem quod super
individua est, nihil de generis natura sortitus est,
sed tantum sola species appellatur. Sed hanc divisionem
sicubi in aliis rebus transferri et aptari placet,
ita considerandum est, ut quidquid fuerit cujus genus
inveniri non potest, magis id genus appelletur. Et
quidquid cujus nulla species fuerit, id est ut super
individua collocetur, illa magis species. Oportet enim
si quod genus sit, super differentes specie res poni.
 

<pb n="0041A"/>
Quod autem magis species, non super differentes
specie res poni, nunquam aliter digne species poterit
appellari. Ergo, quoniam quemadmodum quod
superius genus super se nullum genus habet, magis
genus dicitur: ita species, quoniam sub se species
non habet, sed tantum individua, merito magis species
appellatur. Illa autem quae in medio posita sunt
non ejusdem sunt habitudinis. Nam quoniam species
esse possunt, non sunt magis genera: et quoniam
genera esse possunt, idcirco nunquam magis species
praedicantur. Nam illis quae supersunt species sunt:
illis vero quae subsunt loco generis praeponuntur.
Cum igitur duae formae sint omnium rerum, ut aut
genera praeponantur, aut species supponantur, summitates,
id est generalissimum genus, et specialissima
species, singulas tantum continent habitudines.
<pb n="0041B"/>
Illud, ut tantum genus, nunquam species videatur:
illud, ut sola species, nunquam etiam genus appelletur.
Subalterna vero quae media sunt duas formas
habent, id est utrasque. Namque (ut frequentius insinuatum
est) et generis quodammodo parentelam, et
speciei derivationem sortita sunt. Nec hoc fortasse
nos turbet quod species specialissima habet aliquid
sub se. Namque homo, cum sit magis species, habet
sub se singulos homines. Haec enim quamvis individuis
supersit, nunquam formam specialitatis immutat.
<pb n="0042A"/>
Cum enim sub se individua habeat quod ea contineat,
quae sub una specie sint, et nulla substantia
proprietate discrepent, species eorum vocatur quae
continet. Ita homo et animalis species dicitur, quia
continetur: et hominum singulorum species est, quia
eos continet qui nulla unquam specie discrepabunt.
Definitio igitur magis generum magisque specierum
talis est: Magis genus esse dicitur, quod genus semper
sit, nunquam species. et quo superius nullum
genus sit. Rursus magis species est, quae species
semper sit, nunquam genus. Et iterum quae nunquam
dividitur in species, et quae ad plurima numero differentia
in eo quod quid sit praedicatur. Illa vero alia
(ut saepe dictum est) et genera et species esse possunt,
superioribus scilicet inferioribusque collata.
Hoc autem attentissime respiciendum est, quod in
<pb n="0042B"/>
diversis longe nationibus in eo genere, ubi ex
sanguine aliqua cognatio deducitur diversarum cognationum
gens ad unum caput generis duci potest.
Namque cum Romani a Romulo sunt, Romulus autem
a Marte, Mars a Jove, poterit genus Romanorum ad
Jovem duci. Item quoniam Athenienses a Minerva,
Minerva a Jove, potest Atheniensium genus ad eumdem
Jovem velut ad originem duci. Item quoniam
Persae a Sole, Sol autem a Jove, possunt Persae quoque
ad eumdem Jovem, velut ad originem propriam
<pb n="0043A"/>
deduci. Ita diversissimae gentes ad unius cognationem
erigi possunt, quod idem in speciebus generibusque
non fit. Nunquam enim diversa genera sub uno
genere poterunt accommodari. Aristoteles enim primorum
generum praedicamenta decem constituit,
quae velut aliquis fons, ita subterioribus omnibus
ortum quodammodo nationemque profuderunt.
Haec igitur genera, quoniam generalissima sunt, et
superius eis nullum aliud inveniri genus potest, ad
unum genus reduci non poterunt. Quod si decem
genera prima ad unum genus reduci non poterunt,
nec illa quae subsunt eisdem generibus, id est species
subalternaque genera, ad unum genus aliquando
poterunt applicari. Nam si prima eorum genera ad
unum superius duci non possunt, non est dubium
<pb n="0043B"/>
quin ea ipsa quae sub ipsis sunt, ab uno genere coerceri
continerique non patiantur. Nam si substantia,
qualitas, et quantitas, et caetera sub alio communi
genere poni non possunt, quod ipsa magis sunt genera,
nec quidquid substantia fuerit, id est sub eodem
genere, ut animal vel homo, vel item sub qualitate
vel quantitate, ad aliquod genus commune se
poterunt applicare. Nunquam enim inveniri genus
poterit, quod haec decem genera solitario et proprio
intellectu intra se possit veluti species continere. At
dicat quis: Haec omnia decem genera si vere sunt
subsistentia, quodammodo substantia vel entia dici
posse. Flexus enim hic sermo est ab eo quod est
esse, et in participii abusione tractum est propter
angustationem Latinae linguae compressionemque.
<pb n="0043C"/>
Haec igitur (ut dictum est) entia possunt appellari. Et
ens hoc ipsum, id est esse, genus eorum fortasse
dici videbitur, sed falso. Namque omnia quae inter
se aequivoce nominantur, nunquam ejusdem continentiam
generis sortiuntur. Quippe quorum substantia
discrepat, non est dubium quin generis quoque
ipsius definitio discrepabit: haec autem ut entia
nominentur, non univoce, sed aequivoce praedicantur.
Nam quoniam substantia ens est, et item qualitas
ens, si quis rationem definitionemque substantiae
et qualitatis dixerit, eademnam utrisque non poterit
convenire, non est dubium quin substantia et
qualitas non univoce, sed aequivoce praedicentur.
Quod si aequivoce praedicantur, sub ejusdem generis
fonte poni non poterunt. Non est igitur in generibus
<pb n="0043D"/>
speciebusque aliquod genus solum quod possit
diversa rerum genera coercere. Tunc Fabius: Abundanter
haec, inquit, omnia, et de his ipsis rebus frequentius
inculcatum est. Sed perge ad sequentia.
Faciam, inquam. Haec enim, ut arbitror, sequuntur.</p>
<p> <hi>Ergo decem genera constituit Aristoteles in praedicamentis
quae magis genera sunt. At vero illae quae
magis species sunt, semper in plurimo quidem numero
sunt, non tamen in infinito. At vero individua quae
ub magis speciebus sunt, infinita sunt semper.</hi> </p>
<p>Hoc enim dicere vult quod multo plures species
sunt quam genera: habet enim genus sub se plurimas
species: et quoniam decem genera rerum
omnium prima sunt, species specialissimae non solum
<pb n="0044A"/>
decem sunt, sed plures, non tamen infinitae. Individua
vero quae sub magis speciebus sunt infinita
sunt, et eorum intelligentia nulla unquam capi
scientia potest. Quae enim infinita sunt nullo scientiae
termino concluduntur. Igitur omnis a nobis divisio,
omnisque scientia a magis generibus per subalterna
genera usque ad magis species deducatur. Ibi enim
consistentes integram superiorum scientiam accipere
possumus ac retinere. Si quis autem individua velit
scientia disciplinaque comprehendere, frustra laborat:
sed ita jubemur a magis generibus usque ad
magis species per media intervalla discurrere, ut
specificis differentiis dividentes subalterna genera,
a magis generibus usque ad magis species descendamus.
Specificae differentiae sunt quae speciem
<pb n="0044B"/>
quamcunque declarant. Declarant autem species
differentiis hoc modo. Si quis enim dicat substantiam,
ut ponat sub substantia, corpus sub corpore,
animatum corpus sub animato corpore, animal sub
animali, rationale animal sub animali rationali, mortale,
et omnes has species quae sunt substantiae cum
differentiis posuerit, hominis scilicet species informabitur.
Nam corpus animatum ab inanimato corpore
differentia est. Porro autem animal ab insensibilibus,
et rationale ab irrationali, et mortale ab immortalibus
differentiae sunt: haec igitur omnia cum
junxeris, unam speciem declarabis, id est hominem.
Nam cum dicis corpus animatum, animal rationale
et mortale, quae scilicet differentiae in subalterno ordine
sibi suppositae sunt, hominem demonstrasti.
<pb n="0044C"/>
Sunt autem quaedam aliae differentiae, quae tales
sunt, ac si dicas animal rhetoricorum, quod solus
homo rhetor esse possit. Sed haec differentia non
specifica differentia est, et substantiam hominis naturamque
non perficit, sed tantum artem quamdam
scientiamque commendat. Illae igitur in divisionibus
differentiae speciesque prosunt, ex quibus illa quae
dicitur magis species informatur, et haec vocatur
specifica differentia, quae magis speciem possit efficere.
Ergo cum per haec descensum fuerit ad magis
species, relinquenda sunt sub magis speciebus individua,
nec eorum est aliqua scientia requirenda. Nam
illa non solum infinita sunt, sed etiam quaecunque
in sese continuerint infinita fiunt. Rhetorica enim
species est. Sed cum venerit in singulos homines,
<pb n="0044D"/>
tunc per singulos et infinitos divisa, singula etiam
fiet et infinita. Si enim omnes quicunque sunt vel
fuere numerentur rhetores, nullus unquam hujusce
numerationis finis erit, cum praesertim etiam per
infinita tempora in futurum singuli homines rhetores
esse possint. Hic Fabius: Hoc igitur, inquit, erat
quod ait.</p>
<p> <hi>Porro autem vel artium vel disciplinarum cum individua
per singulos homines esse ceperint, rationem ad
percipiendum capere vel habere omnino non possunt.</hi> </p>
<p>Et ego. Hoc, inquam, est quod cum artes vel disciplinae,
quae in sua specie una ante collecta fuerint,
in individua venerint, id est, per singulos homines in
infinitam multitudinem innumerabilemque sese dispertiunt:
<pb n="0045A"/>
hoc autem idcirco evenit, quod haec eadem
ratio est quam Porphyrius ipse dicere non neglexit.
Genus enim cum unum sit, plurimarum specierum
progenitivum est. Namque sub uno genere plures
species inveniuntur, idcirco quoniam species genus
illud unde profluunt, in plurima segregant atque
dispertiunt. Genus autem plurimas colligit res, sicut
ipsum a plurimis iterum speciebus dividitur. Namque
homo, corvus et equus, quae sunt species, quantum
ad animal, aequaliter animalia sunt. Ita enim nomen
animalis omnes suas species intra se continet. Quod
si et in homine animalis nomen est, et in corvo, et
in equo, non est dubium, quoniam illud genus, quod
sub seipsum ea continet, species divisae inter se dividant
multiplicentque. Colligit igitur genus species
<pb n="0045B"/>
in se, species vero suapte natura genus ipsum dispertiunt.
Est igitur genus collectivum specierum suarum
et quodammodo adunativum. Species vero divisae
generis quodammodo et multiplicativae. Igitur quicunque
ad magis genera ascendit, omnem specierum
multitudinem per genera colligit adunatque. Cum
vero a magis generibus usque ad magis species decurritur,
omnis unitas generum superiorum in multifidas
ramosasque species segregabitur. Quod autem
ait multitado capienda, perinde est ac si diceret,
multitudo facienda est: nam cum dividis genus in
species, easdem species multas esse accipis, quas tu
idem fecisti. Species quoque ab hac generis adunatione
ac quodammodo collectione non discrepant.
Namque et ipsae infinitatem individuorum ad unam
<pb n="0045C"/>
revocant formam. Singulorum enim hominum species
quae est homo, collectiva est, hoc modo. Ad hominis
enim speciem cuncti singuli homines, unus homo
sunt, id est prima species quae nos continet coercetque.
Porro autem ipsa species in nos multos scissa
dividitur. Omne enim quod singulum est atque individuum,
illud unde nascitur dividit. Omne quod non
est singulum atque individuum, sed dividi potest,
non per se ipsum magis dividit subteriora, quam colligit.
His igitur expeditis, constat et genus plurimarum
specierum esse genus, et speciem plurima sub
se individua coercere. Nam si illa quae sunt subteriora
dispertiunt, et in multitudinem dissipant dividuntque,
non est dubium quin superiora semper inferioribus
pauciora sint. Praedicamenta vero quae
<pb n="0045D"/>
aliud de alio praedicantur, vel ad se invicem quae torquentur,
hoc modo sunt: omnis enim res alia aut
major erit, aut minor, aut aequa; omne quod est
majus, de minore poterit praedicari: nam cum animal
sit majus ab homine, poterit animal de homine
praedicari, minus vero de majore non dicitur. Nam
quoniam animal est et homo et equus, ad animal
hominem si praedicare volueris, tantum haec convenit
praedicatio, quantum convenit animal partem esse
super hominem. Age enim, converte, et die hoc esse
animal quod hominem: quantum igitur pars est animalis,
quae hominis speciem contineat, tantum animal
homo est. In illis autem aliis partibus animalis
quae aliud continent quam est species hominis, hominis
<pb n="0046A"/>
appellatio non convenit. Nam si dicas animal,
hoc est, quod homo in illa parte in qua equus est
non erit homo, atque ideo universaliter non convertuntur.
Nam si dicis, omnis homo animal, verum est.
Si dixeris, omne animal homo est, falsum est. Quod
si majora de minoribus idcirco praedicantur, quia
omne majus minus in se continet: et minora de majoribus
idcirco non praedicantur, quia majora minoris
definitionem supervadunt, et quodammodo exsuperant,
non est dubium quin illa quae sunt aequalia,
sibi possint ipsa converti. Aequalia autem illa sunt
quae neque minora neque majora sunt, id est, ut si
in quamlibet speciem apponantur, et omni illi speciei
adsunt, et nulli alii: nam omnis homo risibilis est,
et nulla alia species risibili potest proprio nuncupari,
<pb n="0046B"/>
atque ideo quoniam aequalia sunt convertuntur. Dicis
enim: Quid est homo? Risibile; Quid est risibile?
Homo: et item, Quid est hinnibile? Equus; Quid est
equus? Hinnibile. Quod si semper majora de minoribus
praedicantur, superiora necesse est genera esse,
et omnia subalterna minora. Quod si subalterna omnia
minora sunt, non est dubium quin si quis per
subdivisionem descendat ad ultimam speciem, quodcunque
genus de vicinis sibi praedicabitur, etiam de
subalternis praedicetur: namque substantia habet sibi
vicinum ad subteriora genus, ad se vero speciem,
quod est corpus; de hoc igitur substantia praedicatur.
Si quis enim interroget quid est corpus, dicitur substantia.
Sub corpore vero est animatum corpus, et
sub eo animal. Ergo quoniam substantia idcirco
<pb n="0046C"/>
praedicatur de corpore, quia illi est superior, necesse
est, quibus corpus superius fuerit, eisdem etiam sit
substantia superior. Nam si corpus praedicatur de
animato corpore, et de animali, praedicabitur etiam
substantia de animato corpore, et de animali. Sic
igitur quaecunque superiora fuerint de subterioribus
non solum sibi vicinis, sed etiam longe subterioribus
praedicantur. Nam si majora sunt iis quae sibi vicinae
sunt speciebus, multo majora erunt etiam illis quibus
illae vicinae species fuerint ampliores: ergo de quibuscunque
species praedicatur, de ipsis praedicabitur et
illius speciei genus. Nam si species aliqua, aliqua re
major est, multo genus speciei ipsius illa re qua species
major est, majus erit. Atque ita ad id praedicabitur
quemadmodum ipsa species antea praedicata est.
<pb n="0046D"/>
Quod si ita est, non est dubium quin genus quoque
generis illius, quod ad illud ad quod species praedicabatur,
poterat praedicari, etiam id quoque de eo de
quo species et genus speciei praedicabatur, praedicari
posse. Nam si quis dicat Ciceronem esse hominem,
cum animal hominis genus sit, non erit absurdum
Ciceronem animal praedicari, et cum animalis ipsius
substantia genus sit, non erit inconveniens Ciceronem
substantiam praedicari, quoniam quae supersunt de
subterioribus praedicantur, et quae subteriora sunt si
qua alia sibi subteriora habeant, illud primum genus
habebunt etiam ista subteriora, et de his non inconvenienter
praedicabitur. Igitur species de individuo
praedicatur ut magis, magis genus vero de omnibus
<pb n="0047A"/>
subalternis, et de magis specie praedicatur: aequo
enim modo dicitur et corpus substantia, et animatum
corpus substantia, et sensibile corpus substantia, et
rationale animal substantia, et mortale substantia,
et homo substantia, et de ipsis etiam magis genus
individuis praedicatur, ut dictum est: potest enim
Cicero dici substantia, species vero sola de nullis
aliis, nisi de individuis praedicatur, ut praedictum
est: individua autem ipsa de nullo alio praedicantur
nisi de ipsis, id est singulis. Natura autem individuorum
haec est, quod proprietates individuorum in solis
singulis individuis constant, et in nullis aliis transferuntur,
atque ideo de nullis aliis praedicantur. Ciceronis
enim proprietas cujuslibet modi fuerit, neque
in Catonem, neque in Brutum, neque in Catullum
<pb n="0047B"/>
aliquando conveniet. At vero proprietates hominis
quae sunt idem rationale, mortale, risibile, pluribus,
et omnibus individuis possunt et singulis convenire.
Omnis enim homo et sigillatim individuus, et rationalis
est, et mortalis, et sensibilis, et risibilis. Atque
ideo illa quorum proprietates possunt aliis convenire,
possunt de aliis praedicari. Haec autem quorum proprietas
<pb n="0048A"/>
in aliis non convenit, nisi in se ipsis tantum
singulariter, de aliquibus aliis praeter se singulariter
praedicari non possunt. Repetendum est igitur, quod
omne individuum specie continetur, species vero
ipsa coercetur a genere, et unum quasi omnium totum
corpus, magis genus est, et nunquam est pars:
individuum vero pars semper est, nunquam est totum.
Species autem et pars et totum merito nuncupatur,
nam ad genus pars est, ad individua totum: dividit
enim genus (ut dictum est) et individua colligit. Sed
species pars est alterius, id est, generis, totum vero
non est partis, sed partium. Namque genus et unum
est, et plures species unius rei, id est, unius generis
species pars est. Et quoniam individua plura sunt,
et infinita sub una specie quae illa individua colligit,
<pb n="0048B"/>
species illa non est unius totum, id est, non est partis
totum, sed plurimorum, id est partium; plures enim
partes sub ea individuorum sunt, quarum totum species,
id est homo, appellatur. Sed de genere et specie
sufficienter dictum est. Et quoniam matutinae salutationes
vocant, in futuras noctis vigilias quod est reliquum
transferamus.
</p>
      </div1>


<div1>
        <head>DIALOGUS SECUNDUS.</head>
        <pb n="0047"/>
        <head>DE DIFFERENTIA.</head>

<pb n="0047B"/>
<p>Multa tam nobis a parente natura quam caeteris
animantibus gravia illustriaque concessa sunt, quae
nos ita quasi quaedam benigna artifex humanitatis
<pb n="0047C"/>
excoluit, ut primum nobis reputandi considerandique
animos rationemque concederet, post vero rationem
repertam proloquendi conferret, perinde ac si voluisset,
jussissetque nos non corporis sensibus a belluis,
sed mentis divinitate distare: quae cum se sibi adjunxerit,
et a suae vivacitate naturae non discesserit,
tunc sic ut ipsa est aeterni generis, ita quoque famam
in posteros, vitamque gloriae infinitissimis temporibus
coaequat. Sin vero pravis se libidinibus corporis
obnoxiam mens perdendam corrumpendamque permiserit,
naturam corporis sequitur. Nam nihil ejus
vivacitatis post corpora remanet, cui omnis labor et
studium de rebus corporis atque in corpus impensum
est. Quare advertendum est, ut nos meliores accuratioresque
reddamus, non ea re qua pecudibus nihil
<pb n="0047D"/>
distare possumus, sed quo coelestium virtutum similitudine
aeternitatis gloriam factis egregiis dictisque
mereamur. Sed de his alias, nunc ad propositum revertar.
Cum igitur alterius noctis consueta lucubratio
vigiliaeque venissent, credo hesternae rationis subtilitate
captus, vel qua ipse est cupiditate discendi audiendique
studio, vigilantius quam unquam surrexerat
Fabius ad me perrexit, qui postquam consalutatus,
sequentis a me operis promissam continuationem
reposceret. Faciam, inquam, non invitus, quippe cum
nec mihi sit in vita quidquam melius agere, et tu
hanc mihi jocunditatem studio tuo augeas, quod mihi
perquam gratissimum est, placuit igitur ut quoniam
hesterna dissertio speciem explicuerat, alterius expositionis
<pb n="0048B"/>
principium de sequenti differentia sumeretur.
Hic Fabius: Uberrime, inquit, a te hesternis
vigiliis de generibus et speciebus expositum est. Sed
(ut dici audio) subtilior de differentiis tenuiorque
<pb n="0048C"/>
tractatus est. Non, inquam, immerito, nam varie acceptae
differentiae varias habebunt etiam potestates.
Erunt namque alias genera, alias species, alias vero
differentiae, sed hoc postea demonstrabitur. Nunc
vero ita (ut arbitror) textus est:</p>
<p> <hi>Omnis differentia et communiter et proprie et magis
proprie dicitur.</hi> </p>
<p>Differentiam quoque multis appellari modis designat.
Dicit autem tribus his modis fieri differentiam,
cum aut communes sunt, aut propriae, aut magis
propriae. Communes sunt quibus omnes aut ab aliis
differimus, aut a nobis ipsis: nam sedere vel ambulare
vel stare differentia est: nam si tu ambules, ego
vero sedeam, in situ ipso atque ambulatione differimus.
<pb n="0048D"/>
Et item ego cum nunc sedeo, postea vero si ambulem,
communi a meipso differentia discrepabo.
Propriae vero sunt quae uniuscujusque individui formam
aliqua naturali proprietate depingunt, ut si quis
sit caesiis oculis, vel crispo capillo. Etenim propria
uniuscujusque singuli hominis sunt quo cum ista
nascuntur. Magis propriae sunt quae in substantia ipsa
permanent, et totam speciem differentia descriptioneque
permutant, ut est rationalis vel mortalis hominis
differentia. Horum autem communes et propriae
differentiae sub eadem specie singulos a se faciunt
discrepare, illa propriis differentiis, illa communibus.
Magis propriae vero totam naturam cujuslibet
speciei substantiamque permutant, et ab aliis speciebus
segregant atque disjungunt. Harum ergo communes
<pb n="0049A"/>
et propriae differentiae, quoniam speciem non
permutant, sed formam quodammodo et habitudinem
solum faciunt discrepare, alteratum facere dicuntur,
id est non integrum alterum facere, id est non integre
permutare, sed quodammodo discrepantiam
distantiamque faciunt, atque ideo non vocantur alterum
facientes, id est permutantes, sed magis alteratum,
id est non integre alterum facientes. Illa vero
tertia, id est magis propria, quoniam substantialis
est, et ipsius speciei inserta naturae alterum facit.
Nam quoniam homo atque equus quantum ad hoc
quod animalia erant una illis erat substantia, veniens
nationale disgregavit omnino speciem, et funditus alterum
fecit. Ergo communes et propriae differentiae
alteratum facientes vocantur, magis propriae autem
<pb n="0049B"/>
alterum facientes. Constat igitur differentiarum alias
facere alterum, alias alteratum: illae quae faciunt
alterum, quae substantiales sunt, et omnes naturam
speciemque permutant, et specificae praedicantur;
valent enim quamlibet speciem constituere, et ab
aliis omnibus segregare, et ejus formam naturamque
componere. Nam si dicas mortale et rationale differentias
et eas animali supponas, non est dubium quin
cum hominis speciem facias, speciei hujus sint perfectrices,
atque ideo specificae nominantur, quod et
permutant naturam, et ipsam substantiam cujuslibet
alius speciei constituant. Illae vero aliae nihil aliud efficiunt,
nisi alteratum, quippe cum aut proprietate
quadam formae alius distet ab alio, aut aliqua habitudine
et dispositione aliquid faciendi. Illa igitur
<pb n="0049C"/>
magis propria differentia, quam specificam nominamus,
sola poterit in generis divisione congruere. Etenim
caeterae nihil ad substantiam, sed ad quamdam
quodammodo ejusdem similitudinis discrepantiam
distantiamque ponuntur. Nihil enim in illis praeter
alteritatem solam reperire queas, quippe quae non
constituunt species, sed constitutas jam et effectas
magis propriis suis qualitatibus ipsae discriminant.
Quod autem dicit:</p>
<p> <hi>Repetenti nunc a superioribus dicendum est, differentiarum
alias esse separabiles, alias inseparabiles,</hi> Hoc est quod hic nunc divisio alia rursus assumitur.
Nam cum prius differentiam in tribus partibus
separaret, et postea tres illas in duarum tantum numerum
quantitatemque colligeret, ut alias alterum
<pb n="0049D"/>
facientes esse diceret, alias alterantes, ipsarum rursus
trium tertia sumitur facienda divisio. Dicit enim
alias esse separabiles, alias inseparabiles, et sicut in
priore divisione alteratum facientes duae fuerunt
communes et propriae, sola vero magis propria remanserat
quae alterum faciebat, eodem nunc etiam
modo in separabilibus et in inseparabilibus: communis
tantum separabilis differentia est, utraque aliae,
ut caecitas oculorum, vel flava caesaries, vel corporis
proceritas, quae sunt propriae differentiae; vel certe
rationabilitas, vel mortalitas, quae sunt magis propriae
differentiae, non possunt unquam ab hominis specie
segregari. Sedere vero vel currere, quae communes
sunt, separantur a singulis, et item rursus adduntur.
<pb n="0050A"/>
Earum vero quae sunt inseparabiles, aliae per se veniunt,
aliae vero per accidens. Et illae quae per se
veniunt, a magis propriis manant. Illae quae per accidens,
a solis propriis effunduntur. Et inseparabile
accidens est, quidquid per inseparabilem propriam
differentiam unicuique speciei contigerit. Sed quanquam
propria et magis propria inseparabiles differentiae
sint, nunquam tamen illam superiorem formam
naturamque commutant. Nam magis propria semper
alterum, propria solum semper efficit alteratum. Huc
accedit quod inseparabiles propriae possunt alicui
plus minusve contingere. Inseparabiles magis propriae,
nec cumulis intentionis augent, nec imminutione
decrescunt. Potest enim alius procerior, alius
fuscior, deductioribus alius capillis, alius flavioribus
<pb n="0050B"/>
nasci, quae sunt inseparabiles propriae differentiae.
At vero magis propria, id est rationale neque plus,
neque minus admittit. Omnes enim homines in eo
quod homines sunt, aequaliter sunt rationales atque
mortales. Nam si genus plus minusve esse possit genus,
possunt etiam differentiae vel intentione crescere,
vel remissione decrescere. Nam quoniam animal
non est plus homini quam equo, neque equo plus
quam caeteris, et aequaliter subjectis omnibus genus
est. Sic specierum differentiae quas specificas appellamus
magis minusve non capiunt. Nam si animal rationale,
mortale, hominis est definitio, et hominum
nihilominus singulorum, non est dubium quin haec
definitio ad omnes homines singulos aequaliter semper
aptetur, et nulli neque plus neque minus conveniat.
<pb n="0050C"/>
Quod si ita est, partes quoque totius definitionis, quae
sunt differentiae, tales erunt ut nulli neque plus
neque minus, sed aequaliter semper et convenienter
aptentur. Partes autem hujus definitionis
sunt rationale et mortale. Rationale igitur et mortale,
quae sunt magis propriae differentiae plus minusve non
capiunt. Ab hac igitur, id est, separabilium inseparabiliumque
differentiarum divisione tribus modis differentias
speculamur. Nam aut separabiles sunt, aut
inseparabiles. Inseparabilium vero aut per se veniunt,
aut per accidens. Quae per se veniunt aliae sunt quae
genus dividunt, aliae quae speciem informant atque
constituunt. Sed de superioribus prius dictum est.
Nunc autem de iis quae genus dividunt et speciem
constituunt disseramus. Omnis quaecunque fit generum
<pb n="0050D"/>
divisio in species, si earum specierum alia subdivisio
fiat, et a magis generibus per subalterna genera
usque ad magis species decurratur, gemina in
his erit duplexque divisio. Namque si contrarias differentias
respicias, generum est divisio. Si subalternorum
generum sit, specierum constitutio. Si enim
genus dividamus, id est substantiam, ut jam in
speciei disputatione divisa est, et sic ut substantia
sit summa post substantiam, animatum corpus et
inanimatum; sub animato corpore sensibile et insensibile;
sub sensibili, id est animali, rationale et
irrationale; sub rationali, mortale et immortale. Hae
igitur differentiae eaedem species sunt, si contra seipsas
in divisione respiciantur, et dividunt genus hoc
<pb n="0051A"/>
modo. Nam quoniam sub substantia animatum corpus
et inanimatum posuimus, si animatum corpus
contra inanimatum respicias, substantiam divisisti.
Si vero subalterna genera in ipsis differentiis aspicias,
speciem constitues. Nam si animatum corpus et
quod sub ipso est sensibile corpus aspexeris, animal
respexisti. Item si rationalem differentiam contra
irrationalem differentiam acceperis, genus quod est
utrorumque, id est animal divisisti. Si vero sub eodem
ordine rationalem differentiam et mortalem
accipias, hominis sine dubio speciem demonstrasti.
Ita hae differentiae alio modo accepta fiunt generis
divisibiles, id est genera dividentes. Alio vero modo
fiunt constitutivae specierum, id est quae species declarent
atque constituant.</p>
<p>
          <pb n="0051B"/> <hi>Nam si contrarias differentias respexeris, divides genus.
Si vero subalternas, speciem constitues.</hi> </p>
<p>Differentiarum igitur vis, et separabilium et inseparabilium
caeteras tres res, id est genus, speciem,
accidensque sic retinet, ut permutata comparatione
per haec eadem ipsa etiam permutentur. Nam rationale
et mortale differentias si contra irrationale et
immortale respexeris, divisibiles sunt generis differentiae.
Sin vero idem ipsum rationale et mortale ad
superiora comparaveris, species erunt ejus quod eas
continet animalis.</p>
<p> <hi>Si vero rationale atque mortale ad subjectum hominem
consideres, genera ejus constitutivasque differentias
contemplabere.</hi> </p>
<p>At vero de illis aliis inseparabilibus, id est, propriis
cadunt differentiae inseparabilis accidentis. Inseparabile
<pb n="0051C"/>
namque est accidens, caecitas oculorum, et
nasi curvitas, et alia hujusmodi. Et idem de separabilibus
accidentibus, id est de communibus. Separabile
namque accidens est, vigilare, dormire, currere,
et sedere. Quod autem dicit: Sic igitur composita
sit super omnia substantia, et sint ejus differentiae
divisibiles animatum et inanimatum, contrarias differentias
in species monstrat. Quod autem dicit:
Haec differentia animata atque sensibilis sociata substantiae
perficiet animal, constitutivas specierum
differentias monstrat. Sic igitur variis modis acceptae,
varias virtutes formasque sortitae sunt. Sed et divisibiles
et constitutivae utraeque specifice nominantur,
et in divisionibus generum definitionibusque solae
sunt utiles. Caeterae vero inseparabiles per accidens,
<pb n="0051D"/>
inutiles, et multo magis illae sunt inutiles, quae separabili
differentia discretioneque formatae sunt. Has
autem specificas differentias, qui de differentiarum
divisione tractavere, tales esse declarant quibus
species a genere abundant. Quid autem sit breviter
explanandum est. Controversia est utrum genus differentias
specierum suarum in se habeat, an minime,
ut puta: Animal sub se habet species rationale et
irrationale, id est hominem, et verbi gratia equum.
Rationabilitatem igitur et irrationabilitatem, id est,
hominis vel equi differentias, quibus a se species sub
animali positae differunt, utrum habet utrasque animal,
an non habeat in controversia est. Nam si animal
quod genus est, neque rationale est neque irrationale,
<pb n="0052A"/>
species quae sub ipso sunt positae istas differentias
non habebunt. Nam si genus istas differentias
non habebit, unde erunt speciebus differentiae, quibus
a seipsis differunt? Sed si quis dicat esse in genere
istas differentias (non enim haberet differentias
species, nisi prius genus habuisset), aliud majus
continet incommodum. Nam quoniam aeque sunt
species quae sub aliquo genere supponuntur, et aequaliter
homo atque equus sub animali genere ponuntur,
neque homo prius est neque equus, sed uterque
aequaliter animalis species nominantur. Igitur si rationale
atque irrationale aequaliter sub eodem genere
sunt, erunt etiam uno tempore. Quod si uno tempore
et genus istas differentias habet, ut genus suapte
natura, id est animal rationale sit et irrationale, non
<pb n="0052B"/>
est dubium quod eadem res uno tempore duas contrarietates
in sese substantialiter retineat, quod fieri
nequit. Quid igitur? Dicendum est quoniam genus
actu quidem ipso quod Graeci <foreign xml:lang="greek">ἐνέργειαν</foreign> vocant istas
differentias non habet. At vero potestate ab his ipsis
differentiis, quas in suas species fundit non vacat.
Quid autem sit actus et potestas castigatius explicandum
est. Tantum interest actus a potestate,
quantum homo ridens ab eo qui ridere possit non
tamen rideat. Ille enim agit ipsam rem, ille tantum
potest, non etiam agit. Sic igitur et animal.
Namque homo actu ipso rationalis est. Semper enim
homo rationalis, et nihil aliud est: et equus semper
irrationalis, et ejus irrationabilitas in actu posita est.
At vero ipsum animal rationale vel irrationale non
<pb n="0052C"/>
ipsum agit, neque est in eorum actu positum, sed in
potestate. Potest enim ex se rationale atque irrationale
profundere. Quare quoniam species actu differentias
continent, genus vero potestate, species a
genere merito differentiis abundare dicuntur. Quoniam
quod genus potest, id est differentias facere,
species non solum possunt, sed etiam agunt. In ipsis
enim speciebus positae informataeque sunt. Est
autem alia differentiae definitio talis quae dicat differentiam
esse quae ad plurimas species in eo quod
quale sit, praedicatur. Differentia ad res plurimas dici
potest, ut rationale dicitur ad hominem: homo enim
est rationalis, dicitur ad Deum. Deus enim rationalis
dicitur, sed non in eo quod quid sit, sed in eo quod
quale sit. Nam si qualis homo sit interrogetur, rationalis
<pb n="0052D"/>
continuo respondetur. Qualis Deus sit si interroges,
rationale non absurde dixeris. Eodem modo
etiam irrationabilitas dicitur et ad equum et ad bovem
et ad piscem et ad avem, quae omnia si qualia
sint interrogaveris, irrationabilia praedicantur. Bona
igitur et recta haec est definitio, id est differentia est
quae ad plurimas res specie distantes in eo quod
quale praedicatur. Et de mortali vero, et de aliis differentiis,
eadem est ratio. Sequitur locus perdifficilis,
sed transferentis obscuritate Victorini magis quam
Porphyrii proponentis, qui hujusmodi est. Dicit enim
omnem rem quaecunque est corporea ex materia et forma
constare. Namque si statuam dicas, constat statua
ex aere (verbi gratia) et figura illa quam ei suus fictor
<pb n="0053A"/>
imposuit, et est materia ex qua facta est aes: figura
vero, id est, forma qua aes ipsum formatum est. Nam
si hominem formabis ex aere et figura hominis, erit
hominis figura, forma, aes vero materia. Eodem modo
etiam genus. Namque genus in modum materiae accipitur,
differentia vero in modum formae. Etenim
quemadmodum quaecunque illa res ex materia et forma
constat, sic etiam omnis species ex genere et
differentia. Namque genus ita est hominis, ut est
statuae aes. Differentia vero sic est hominis, ut est
forma illa ex qua aes effictum est. Nam sicut ex aliqua
figura quae ex aeris materia efficta est, cujuscunque
illius species statuae fit, sic etiam in genus, id est in
animal cum venerit differentia, id est rationale, hominis
species fingitur. Ista igitur sibi proportionaliter
<pb n="0053B"/>
sunt. Proportio autem est cujuscunque illius rei similis
ad aliquam rem cognatam comparatio: ut puta
si duo compares ad quatuor, dupla proportio est. Si
vero viginti ad quadraginta, eadem dupla. Sub eadem
ergo proportione sunt quatuor ad duo, sub quali quadraginta
ad viginti, quod utraque duplex est numerorum
comparatio. Sic igitur qualis proportio est,
id est comparatio materiae et figurae, talis est proportio
generis et differentiae: et ista quatuor sibi
proportionaliter sunt. Eodem enim modo ex materia
et figura species uniuscujusque illius fictionis formata
est, quemadmodum ex genere et differentiis species
cujuscunque illius animantis inanimantisve formatur,
quod Victorinus scilicet intellexisse minus videtur.
Nam quod Porphyrius <foreign xml:lang="greek">ἄλογον</foreign> dixit, id est proportionale,
<pb n="0053C"/>
ille sic accepit quasi <foreign xml:lang="greek">ἀνάλογον</foreign> diceret, id est
irrationaliter. Atque ideo in loco ubi habet hoc modo
scriptum: Omnes namque res ex forma et materia
consistunt, ipsa autem forma irrationalis est, tollendum
est irrationalis. Et subterius paululum ubi habetur:
Jam omne genus simile materiae est, et consistit
irrationale, tollendum est irrationale, et ponendum
est proportionale, ut sit, et consistit proportionaliter.
Nam quae proportio est figurae ad materiam in efficienda
cujuslibet corporis fictione, eadem est proportio
differentiae ad genus in efficienda cujuslibet
specie animati atque inanimati. Sequitur item alia
definitio quae est hujusmodi: Dicunt enim esse differentiam
quod possit separare quidquid sub eodem
genere est, et recte dicunt. Nam dum sub eodem genere
<pb n="0053D"/>
sit homo atque equus, quia utrumque est animal,
cum venerit rationale vel irrationale equum
atque hominem quod sub eodem genere sunt, dividunt
atque discernunt. Sunt igitur illae differentiae
quae possunt res sub eodem genere separare. Est
autem alia definitio: Differentiae sunt quibus quodque
ab alio distat. Nam homo atque equus rationali atque
irrationali differentia discrepant, cum unum sint
quantum ad genus, et hoc est quod dicit:</p>
<p> <hi>Differentia est qua differunt singula, quia per seipsum
genus est, et illa quae rationalia sunt, nos scilicet,
et illa quae irrationalia sunt. Namque et homo et
equus et avis haec omnia genus unum sunt, id est animal.
Namque animal horum omnium genus est</hi> </p>
<p>Sed si de hoc loco in quo positum est, quia per
<pb n="0054A"/>
seipsum genus est, mutes et facias quae per se ipsa
animalia sunt, planior sensus erit. Generis enim hic
nomine pro animalis abusus est, et erit hujusmodi
ordo: Differentia est qua differunt singula, quae per
se ipsa animalia sunt, et illa quae rationalia sunt animalia,
nos scilicet, et illa quae irrationalia sunt. Quod
si sic esset, nullus esset error omnino. Nunc vero
genus quod ait, pro animalis nomine intelligendum
est. Item dii atque homines cum utrique rationales
sint, mortalitatis tamen nomine adjecto differunt discrepantque.
Sic igitur differentia est qua singula
differunt, sed hoc non simpliciter, sed illas tantum
differentias hujusmodi esse putandum est, quae ad
substantiam prosint, et quae ad id quod est et quaecunque
speciei possunt esse aliquae partes quae hujusmodi
<pb n="0054B"/>
est: Si equus atque homo, quorum utrorumque
unum genus est animal, a se differunt rationali
atque irrationali qualitate, attamen ista rationabilitas
et irrationabilitas in substantia ipsarum specierum
est hoc modo. Nam neque equus potest esse sine irrationabilitate,
neque homo sine rationabilitate. Atque
ideo istae differentiae prosunt ad aliquid esse speciei
illi cui fuerint accommodatae, et substantiae ipsius
partes sunt. Nam cum homo ex his differentiis constet,
id est ex rationali et mortali, rationale et mortale
solum positum pars est substantiae hominis. Nam
si utraque simul unum hominem faciunt, non est
dubium quin ad substantiam hominis efficiendam
unaquaeque earum res pars esse videatur. Quare illae
differentiae quaecunque non prosunt ad esse, neque
<pb n="0054C"/>
partes substantiae cujuslibet speciei sunt, specificae
differentiae dici non habent, quamvis sola hoc una
species habeat. Nam si homo navigat, potest dici
animal navigabile. Sed navigare in substantiam hominis
non vertitur. Neque enim homo inde subsistit,
quia navigat, quamvis hoc nullum aliud animal
habere possit, id est, nullum possit animal navigare.
Eodem modo et esse rhetorem vel grammaticum.
Has igitur differentias quae ad esse non
prosunt, sed tantum artem aliquam scientiamque
commemorant, non ponimus specificas esse,
quamvis una quaelibet animalis id species habeat.
Ergo considerandum est, ut quoties dicimus definitionem
differentiae illam differentiam esse qua differant
singula, illam significari differentiam intelligamus,
<pb n="0054D"/>
quae ad aliquid esse prodest et quae est alicujus
pars substantiae speciei. Illa vero quae ad esse non
prosunt in hoc genere differentiarum, quamvis singulae
cujusque sint non ponamus. Sed quoniam de
differentia dictum est, de proprio explicemus. Tunc
Fabius, ut arbitror, consequens est.
</p>
      </div1>

<div1>
        <head>DE PROPRIO.</head>
<p> <hi>Proprium quatuor dicitur modis. Dicitur namque
proprium quod uni speciei accidit, etiamsi non omnibus.</hi> </p>
<p>Et ego: Quatuor ergo modis propria dividuntur:
est enim proprium quod uni accidit, et si non omnibus,
ut est rhetor vel geometer vel grammaticus.
Haec vero omnia uni soli speciei, id est homini accidunt,
<pb n="0055A"/>
non tamen omnibus. Neque enim omnes homines
vel grammatici, vel rhetores, vel geometri
sunt, atque ideo vocabitur hoc proprium quod uni sit,
etiamsi non omnibus. Est item alia proprietas quae
est omnibus, etiamsi non soli. Nam bipes omni homini
accidit. Omnis enim homo bipes est; sed non
soli hominum speciei accidit, sed etiam avibus. Et
item tertium proprium quod omni et soli et aliquo
tempore accidit, ut est in pubertate pubescere, et in
senectute canescere. Namque et omnibus hominibus
evenit, et nulli alii speciei nisi soli hominum, et aliquo
tempore: constitutum enim tempus est vel adolescentibus
pubescendi, vel senescentibus canescendi.
Neque enim a sexto anno vel septimo aliquis pubescit,
aut a vicesimo canescit, nisi forte aliquid accidat
<pb n="0055B"/>
novi. Quartum proprium est, quod uni speciei accidit,
et omnibus sub eadem specie individuis, et omni
tempore. Nam risibilem esse hominem, et uni speciei
solum, id est homini contingit, et omnibus sub eadem
specie individuis: omnes enim singuli homines
rident, et omni tempore. Nunquam enim tempus fuit,
ut quicunque ridere non possit. Sed risibile dico
potestate, non actu. Namque etsi non rideat homo,
tamen quia ridere potest, risibilis appellatur. Et sunt
integre et vere propria ista quae et uni, et omnibus,
et omni tempore insunt. Namque haec speciebus suis
converti possunt. Si enim dicas: Quid est homo? Risibile.
Si quid est risibile interroges, homo praedicabis.
Illa vero alia bipes, vel grammaticus propria
quidem sunt, sed converti non possunt. Nam grammaticus
<pb n="0055C"/>
semper homo, homo vero non semper grammaticus.
Et econtrario homo semper bipes est, non
econtra bipes semper homo est. Et hinnibile similiter
magis proprium equi est. Nam eodem modo haec proprietas
ad suam speciem converti potest: nam si
dicas quid est equus, hinnibile respondebis. Si, quid
est hinnibile, equus praedicabitur. Sed quoniam de
propriis dictum est, de accidentibus sequens tractatus
habeatur. Tum Fabius: Definit Porphyrius accidens
sic.
</p>
      </div1>

<div1>
        <head>DE ACCIDENTI.</head>
<p> <hi>Accidens est quod infertur et aufertur sine ejus in quo
est interitu.</hi> </p>
<p>Hoc autem dicere videtur, illud esse accidens sine
<pb n="0055D"/>
quo potest constare illud cui accidit: ut puta si forte
casu aliquo cuiquam facies irrubuerit, abscedente
rubore illaesa facies permanebit, sicut eveniente non
laesa est. Dividitur ergo accidens in separabile et in
inseparabile. Namque separabile accidens est, ut puta
si quis sedeat vel ambulet: inseparabile est, ut si
dicas corvum nigrum, cygnum album, atque haec accidentia
separari non possunt. Nascitur autem hujusmodi
dubietas, utrum superior definitio vera sit, et
omnium accidentium nomen includat. Nam quoniam
sunt quaedam (ut ipse ait) accidentia inseparabilia, in
his talis definitio videtur convenire non posse. Nam
si separari non possunt, non est in illis vera definitio
quae dicit: Accidens esse quod inferri et auferri potest
<pb n="0056A"/>
sine ejus in quo est interitu. Nam cum inseparabilia
sint, auferri non possunt. Sed haec tam vehemens
quaestio solvitur sic, quod haec ipsa definitio
de accidentibus facta est potestate, non actu, et intelligentia,
non veritate. Non quia Aethiops et corvus
colorem amittant, sed sine isto colore ad intelligentiam
nostram possunt subsistere. Nam verum est
quoniam Aethiopem aut corvum color niger nunquam
deserit. Sed si quis intelligat colorem istum Aethiopem
vel corvum posse amittere, plumarum tantum
color in corvo mutabitur, et erit avis alba specie et
forma corvi, si quis hoc intelligat. At vero hominis,
id est Aethiopis, amisso nigro colore, erit ejus species
candida, sicut etiam aliorum hominum. Ergo hoc
non ideo quia fiat dicitur, sed ideo quia si posset
<pb n="0056B"/>
fieri, hujus accidentis susceptrix substantia non periret.
Quod ipse hoc modo demonstrat:</p>
<p> <hi>Potest autem subintelligi et corvus albus, et Aethiops,
ut corvus, amisso colore, in propriae substantiae natura
permaneat, colorem suum perditurus sine interitu suo
in quo color fuit.</hi> </p>
<p>Nihil enim ad speciem impedit, si Aethiops vel
corvus, amisso colore, in propriae substantiae natura
permaneat. Est autem alia definitio, quae est hujusmodi:</p>
<p> <hi>Accidens est quod contingit alicui, et inesse et non
inesse.</hi> </p>
<p>Nam quod in substantiam non vertitur, id accidens
esse dicimus, id est non in substantia insitum, sed
extrinsecus veniens. Erga ea quae contingunt et esse
<pb n="0056C"/>
et non esse, ideo accidentia vocata sunt, quoniam in
substantiae ratione non accipiuntur. Si enim in substantiae
ratione ponerentur, nunquam non essent, et
si non essent, nunquam esse possent. Nam quoniam,
verbi gratia, rationalis in substantia hominis est,
nunquam homo esse poterit irrationabilis, quoniam
irrationabilitas in substantia hominis non est. Ex hoc
ergo venit etiam alia definitio:</p>
<p> <hi>Accidens esse illud, quod neque genus sit, neque species,
neque differentia, neque proprium.</hi> </p>
<p>Nam quoniam genus, species, differentia, et proprium,
in substantia sunt, et cujuscunque illius rei
substantiam monstrant, idcirco quidquid horum aliquid
non fuerit, id accidens merito praedicabitur. Explicitis
igitur atque expeditis his quae proposuit, id
<pb n="0056D"/>
est genere, specie, propriis, differentiis, accidentibusque
tractare, nunc exsequitur illa quae inter haec omnia
communia sunt, et quae differentia.</p>
<p>
          <emph>DE COMMUNIBUS GENERIS, DIFFERENTIAE, SPECIEI,
PROPRII, ACCIDENTISQUE.</emph>
        </p>
<p>Et primo omnium simul inter se communiones explicat,
post etiam singulorum, et dicit omnium esse
commune de pluribus praedicari. Namque genus praedicatur
de speciebus et de individuis, eodem modo
praedicatur et differentia de speciebus et de individuis.
Etiam proprium de specie et de individuis praedicatur.
At vero species de solis tantum individuis
appellatur. Genus enim, ut animal, praedicatur de
equis, hominibus, bobus et canibus, id est speciebus.
<pb n="0057A"/>
Praedicatur item et de his quae sub ipsis speciebus
individua continentur. Nam sicut species ipsa canis
vel equi vel hominis animalia sunt, sic vel unusquisque
equus vel homo animalia praedicantur. Differentiae
vero praedicantur de speciebus et de individuis hoc
modo. Namque homo et equus species sunt. Sed rationalis
dicitur, et ad speciem hominis differentia
praedicatur, eodem modo et ad Ciceronem. Nam cum
sub hominis specie individuum sit, et ipse rationalis
appellatur. Proprium autem de specie praedicatur,
cum dicitur species quod est homo risibilis, et cum
dicitur Cicero risibilis, quod est individuum, monstratur
proprium de individuis praedicari. Species vero
de suis tantum solis individuis praedicatur. Interrogatur
enim quid est Cicero. Et homo respondetur.
<pb n="0057B"/>
Accidens vero praedicatur de individuis, et postea de
speciebus. Nam si quis dicat, homo sedet, quod est
accidens separabile, quicunque singulum hominem,
id est individuum sedere viderit, tunc idem et de
specie praedicat, ut dicat, quoniam Cicero sedet. Cicero
autem homo est, homo sedet. Eodem modo inseparabile
accidens de speciebus et de individuis
praedicatur. Expeditis ergo omnium communionibus,
generis et differentiae primum communiones differentiasque
declarat.</p>
<p>
          <emph>DE COMMUNIBUS GENERIS ET DIFFERENTIAE.</emph>
        </p>
<p>Et primum dicit generi cum differentia esse commune,
quod ab utrisque species continentur. Nam
genus quod est animal, continet speciem hominis
atque equi. Porro autem rationale, quod est differentia,
<pb n="0057C"/>
continet et hominem et Deum. Et irrationale, quod
est differentia, continet equum et bovem atque avem.
Sed ita continet, ut genus semper plures species
contineat, quam continet differentia. Namque genus
et ipsas differentias continet. Genus enim, id est animal
rationale atque irrationale, continet illas species
quae sunt sub rationali, et illas quae sunt sub irrationali
continet genus, id est animal. At vero differentia,
id est rationale, irrationale non continet, sed tantum
hominem atque Deum. Plus igitur genus continet
quam differentia. Est autem alia communio; si quid
enim ad quodlibet genus ita praedicatur, ut ejus genus
sit, et de illis speciebus quae sunt sub illo genere
ad quod praedicatur, illud genus appellatur, et de illis
individuis quae sub illis speciebus sunt. Namque animal
<pb n="0057D"/>
genus est hominis et de animali praedicatur, ut
genus substantia. Genus enim substantia animalis est.
Ergo illa substantia quae ad hominis genus, id est
animal, ita praedicatur, ut genus praedicatur etiam et
ad ipsum hominem: dicitur enim homo substantia.
Praedicatur item illud generis genus, etiam de illis
quae sunt specie individuis. Dicitur enim Cicero,
quod est sub hominis specie individuum, substantia:
differentia eodem modo. Nam si qua differentia dicta
fuerit de alia differentia, ut differentia intelligatur,
praedicabitur, et ad speciem quae sub illa differentia
est ad quam praedicatur, et de illis individuis quae sub
eadem specie sunt. Nam ratione uti, differentia ad
rationalem differentiam veluti cognata differentia
<pb n="0058A"/>
praedicatur. Rationabile autem praedicatur ad hominem,
ergo et ratione uti praedicabitur ad hominem.
Idem etiam ratione uti, praedicatur ad Ciceronem,
quod est individuum, sub illa specie ad quam speciem
illa differentia, id est rationalis praedicatur, de qua
praedicabitur ut cognata illa differentia, id est ratione
uti. Igitur est ista generis differentiaeque communitas,
quod ea quae de genere speciei praedicantur ut
genus, et de sub eodem genere specie praedicantur,
et de individuis: et illa quae de differentia praedicantur
ut differentia, et de sub eadem differentia
specie praedicantur, et de individuis. Est autem alia
communio, quod quemadmodum interempto genere
species interimuntur, sic interempta differentia species
sub eadem differentia interimuntur. Nam si interierit
<pb n="0058B"/>
animal, homo atque equus continuo periturus
est. Sin vero differentia interierit, id est rationale,
dii atque homines interibunt, et nihil eorum erit
quod uti ratione possit.</p>
<p>
          <emph>DE PROPRIIS GENERIS ET DIFFERENTIAE.</emph>
        </p>
<p>Post demonstrationem igitur communionum proprietas
eorum differentiasque designat, et dicit primam
differentiam eam, qua genus non solum a differentiis,
sed etiam speciebus, propriis et accidentibus
differat. Namque dicit genus multo de pluribus
praedicari, quam praedicatur differentia, vel species,
vel accidens, vel proprium. Namque genus dicitur,
id est animal de quadrupede, de bipede, de reptili,
id est de serpente, de natatili, id est de pisce. Quadrupes
autem quod est a bipede differentia, de solis
<pb n="0058C"/>
illis dicitur quae quatuor pedes habent, id est, equus
vel bos. De caeteris autem aliis, id est, bipede vel
reptili vel natatili, unde genus aequaliter praedicatur,
appellari non potest. Plus autem genus a speciebus
praedicatur, quod cum homo species sit, et de solis
individuis praedicetur, idem tamen homo de aeque
vel bove vel cane non praedicatur. At vero animal
quod est genus, de pluribus speciebus praedicatur,
id est de homine, et de equo, et cane et bove, et de
omnibus quae sub ipsis posita sunt individuis. Genus
autem a proprio praedicationibus abundat, quod proprium
unius speciei semper est, et de sub eadem
individuis. Genus vero de multis speciebus et propriis
praedicatur, et de sub eisdem individuis. Ab
<pb n="0058D"/>
accidentibus vero genus magis de plurimis praedicatur,
quod cum unius cygni inseparabile fortasse
accidens sit album, animal non solum de cygno praedicatur,
sed etiam de albis omnibus et non albis
animalibus. At vero accidens de solis tantum illis
quibus inseparabiliter continetur, vel quibus separabiliter.
Nam principaliter de individuis dicitur. Quare
constat multo de pluribus praedicari genus quam
accidentia praedicantur, quod accidentia principaliter
de individuis, genera vero de individuis et de speciebus
et de differentiis praedicantur.</p>
<p> <hi>Sed nunc illas differentias accipiamus quibus genus
dividitur, non quibus species informantur.</hi> </p>
<p>Hoc autem est: Quoniam duas diximus differentiarum
esse formas, ut aliae sunt divisibiles, aliae
<pb n="0059A"/>
constitutivae. Constitutivas illas diximus, quae sub
eodem filo positae et subalternis generibus descendentes
speciem quamdam informant atque perficiunt,
ut est rationale vel mortale, quae hominis speciem
constituunt. Alias vero divisibiles, quae genus dividunt,
non speciem informant, id est rationale et irrationale,
mortale et immortale. Nunc de differentiis illis
iste tractatus habetur quae genus dividunt, non quae
speciem constituunt. Nam illae quae genus dividunt in
differentiarum integro loco accipiuntur, illae vero quae
speciem constituunt in specierum generumque substantiam
accipiuntur. Namque rationale mortalis genus
est. Porro mortale hominis genus est, et istae constituunt
speciem. At vero rationale irrationalis species
non est, neque genus. Nec mortale immortalis
<pb n="0059B"/>
neque genus neque species est. Atque ideo quoniam
propriam vim differentiarum ista retinent, quae neque
genera neque species sibi invicem esse possunt, ipsas
nunc differentias accipiamus in quibus nulla quantum
ad genus est speciemque communitas. Est etiam
generis differentia. Namque genus a propriis differentiis
prius est. Namque si abstuleris genus, omnes
simul differentias abstulisti. Nam si abstuleris animal,
rationale atque irrationale non remanent. Porro
autem si rationale abstuleris, remanet animal. Sed
si utrasque interemeris differentias, id est rationale
et irrationale, potest tamen quoddam intelligi, quod
sit substantia animata sensibilis, id est animal. Ita
genus sublatum omnes secum aufert differentias.
Sublatae differentiae genus secum non interimunt,
<pb n="0059C"/>
quod intelligentia genus remanet, id est quoniam
potest animal intelligi praeter differentias, ut ejus
tantum definitionem animo capias, et esse dicas substantiam
animatam atque sensibilem. Quae autem
talia sunt, ut ipsa interempta interimant, non simul
aliis interemptis ipsa interimantur, priora sunt illis
quae possunt interimere. Est etiam alia differentia,
quod genus semper in eo quod quid sit praedicatur,
ut dictum est, differentia vero in eo quod quale sit.
Sed hoc frequentius inculcatum est, atque ideo id a
nobis praetermittendum est. Est etiam alia differentia,
quod ad omnem speciem unum semper genus
aptatur. Homo enim unum tantum genus habet, ut
animal appelletur: in unam autem speciem plurimae
differentiae poterunt commodari. Namque homo et
<pb n="0059D"/>
rationale est, quae differentia est, et mortale, quae
eadem differentia est, et sensibile, quibus scilicet
omnibus aliis differt. Differt enim his omnibus quod
sensibilis est ab insensibilibus, quod rationalis ab
irrationabilibus, quod mortalis ab immortalibus. Est
etiam alia differentia quae superius dicta est. Nam
genus speciei ita est ut materies, differentia vero ut
figura. Nam sicut in aeris materiem veniens figura
statuam efficit, ita animali, id est generi veniens
differentia, id est rationale vel irrationale facit hominis
vel pecudis speciem. Quae autem communitates
vel proprietates generis et differentiae fuerunt, hactenus
dixit, et fortasse erunt etiam aliae, quae propter
brevitatem supersedendae atque dimittendae sunt.</p>
<p>
          <emph>
            <pb n="0060A"/>DE COMMUNIBUS GENERIS ET SPECIEI.</emph>
        </p>
<p>Nunc autem de generis vel speciei communitatibus
proprietatibusque tractatur, et dicit genus et
speciem commune habere de pluribus praedicari,
sicut dictum est. Nam genus et de speciebus pluribus
praedicatur et de earum individuis. Et item species
de sub se plurimis individuis appellatur, et hic quoque
illae species accipiuntur, quae magis species sunt.
Nam si subalternae accipiuntur, non magis species
quam genera videbuntur. Nam quae subalternae species
sunt, etiam genera sunt, et erit absurdum et
huic propositioni inconveniens de generum inter se
differentiis communionibusque tractare. Accipiantur
igitur illae tantum species, quae species et magis species
appellantur. Est etiam alia eorum communio,
<pb n="0060B"/>
quod sicut genus a specie primum est, sic species
ab individuis primae sunt. Nam si genus auferas, species
abstulisti. Si species abstuleris, genera non
peribunt. Porro si species abstuleris, individua morientur.
Si individua interierint, species manent. Est
etiam his alia communio, quod quemadmodum genus
quid sit totum declarat, sic etiam species. Nam totum
quod est rationale, atque irrationale a genere declaratum
est. Dicitur enim quidquid fuerit rationale vel
irrationale, id esse animal: sic igitur totum quid sit
a genere declaratum. Porro autem quid sit tota hominum
diversitas, id est individuorum, a sola specie
declaratur, cum dicitur homo. Nam et Scytha et Indus
et totum quidquid individuum est, uno solo hominis,
id est speciei nomine continetur.</p>
<p>
          <emph>
            <pb n="0060C"/>DE PROPRIIS GENERIS ET SPECIEI.</emph>
        </p>
<p>Dissertis igitur generis specieique communionibus,
ad proprietates eorum vel differentias transitum
fecit, dicens:</p>
<p> <hi>Differre inter se genus et species, quod genera species
continent, nunquam rursus genera ab propriis speciebus
continentur.</hi> </p>
<p>Oportet autem (ut dictum est) in hoc tractatu non
subalternas, sed magis species considerari. Genus
enim plurimarum specierum est continens, et unum
omnium, et totum omnibus et singulis. Quod si ita
est, et genus a suis speciebus singulis majus est, atque
ideo eas dicitur continere, non est dubium quin
ea ipsa genera quae continent species, ab his ipsis
contineri non possint. Insuper omnia genera praejacent.
<pb n="0060D"/>
Hoc videtur dicere, quod omnia genera prius
sint ab his speciebus quae sub ipsis positae continentur.
Nam sicuti materies prima est ab illa re quae
veniens in materiam formam constituerit atque figuraverit,
sic etiam prius est genus ab illa specie quam
veniens differentia formavit atque constituit. Nisi
enim in generibus differentia venerit, species nunquam
constituentur. Quare praejacent, id est praesunt, et
antiquiora sunt genera speciebus suis. Atque ideo si
genera interimantur, species quoque peribunt. Nam
si animal sustuleris, hominem pecudemque sustulisti.
Si vero species interimantur, non continuo genus
interibit. Nam si homo perierit, animal continuo nor
interemptum est: alia enim remanebit species de qua
<pb n="0061A"/>
ipsum animal, id est genus praedicetur. Atque ideo
genera ab speciebus suis priora sunt, et quod omnia
genera univoce de speciebus praedicentur, species
ipsae de generibus nunquam. Hoc (arbitror) hesterna
lucubratione jam dictum est. Nam genera semper de
speciebus univoce praedicantur. Homo enim, et homo
est et animal. Porro autem animal genus est hominis,
et praedicatur animal de homine. Quoniam ergo animal
praedicatur, et dicitur homo animal, animal et
homo uno animalis nomine nuncupantur. Sed his
ipsis definitio una conveniet. Est enim animal substantia
animata sensibilis, quod non absurdum est in
homine dici. Nam homo ipse si animal dicatur, non
erit absurdum dici de homine substantia animata
sensibilis. Igitur genus de speciebus suis univoce
<pb n="0061B"/>
praedicatur, quod et eodem nomine, et eadem definitione
conveniat. At vero species non modo univoce
non praedicantur de generibus suis, sed nec omnino
praedicantur. Nulla enim res minor de majore poterit
praedicari. Atque ideo, quoniam species minores sunt
suis generibus, de generibus suis neque univoce, neque
aliquo modo poterunt appellari.</p>
<p> <hi>Amplius omnia genera abundant complexione sub se
positarum specierum, ipsae species abundant generum
suorum propriis differentiis.</hi> </p>
<p>Quod dicit perinde est ac si diceret: Omne quod
genus est, plures sub se species continet; omne vero
quod species sub se plures habet, differentias habet.
Genus enim, id est animal, in hoc homine, id est
specie, superabundat et superest, quod homo solum
<pb n="0061C"/>
homo est. Animal vero non solum homo, sed etiam
bos vel avis, vel alia hujusmodi. Species vero in eo
superant genera sua, quod eas differentias quas species
in actu habent, eas genera non habent. Nam, sicut
superius dictum est, genera differentias illas quas
habent sub se species positae, potestate continent,
non etiam re. Atque ideo species quae est homo, vel
alia species, sicut est equus a genere suo animali, in
hoc abundant et supersunt, quod animal ipsum per
se neque rationale neque irrationale est. At vero
homo vel equus hoc rationale, illud est rationis expers.
Illud etiam quod species nunquam magis genus
fiet, rursus et genus nunquam magis species fit, et
ut sciremus hic non de subalternis speciebus, sed de
illis magis speciebus specialissimisque tractari. Quid
<pb n="0061D"/>
ait? Quod ea quae sunt genera magis species fieri
nunquam possunt, neque magis species aliquando
fieri magis genus. Nam species nunquam genus est.
Quidquid enim fuerit species genus non erit, neque
quidquid fuerit genus species erit. Quare constat in
his eum tractatibus de speciebus solis, non etiam de
subalternis disserere. Subalterna enim possunt esse
etiam genera, magis species vero (ut ipse ait) nunquam
genera esse possunt, sed postquam de generum
specierumque communitatibus differentiisque tractatus
habitus est, ad genera propriaque transgressus est.</p>
<p>
          <emph>DE COMMUNIBUS GENERIS ET PROPRII.</emph>
        </p>
<p> <hi>Generis et proprii commune hoc est, adhaerere speciebus
et eas amplectari.</hi> </p>
<p>
          <pb n="0062A"/>Dicit genera et propria in hoc sibi esse consimilia,
quod omne genus a suis speciebus nunquam recedit.
Eodem modo et propria. Nam si dixeris homo, cum
ipso homine continuo animal nominasti, quod ipsius
hominis, id est speciei genus est. At vero etiamsi
hominem dixeris, ejus etiam proprium continuo cum
homine nominasti: omnis enim homo risibilis est.
Ita semper genus et propria suis speciebus inserta et
quodammodo conglutinata sunt. Similiter et genus
praedicatur de speciebus, et proprium de iis quae sui
participantia sunt, et aequaliter, inquit, omnes species
eidem generi supponuntur, et ad eas genus illud
appellatur, sicut propria ad ea praedicantur, quae sui
participari possunt. Namque aequaliter genus de homine
dicitur, et de equo, et de bove, et de caeteris
<pb n="0062B"/>
animantibus, quemadmodum et risibile, id est, proprium
de Hortensio dicitur et Cicerone, et de singulis
individuis quae sub eadem specie continentur, ad
quam speciem proprium, id est, risibile poterit praedicari.
Adhuc commune est ipsis univoce praedicari.
Namque sicut genus de suis speciebus (ut dictum est)
univoce praedicatur, ita et proprium de ea specie
cujus est proprium univoce praedicatur. Nam qui
homo est, et risibile est. Porro autem si quis dicat
hominem esse animal rationale et mortale, et dixerit
risibile esse animal rationale et mortale, non errabit.
Aequaliter igitur et genus de speciebus suis, et propria
de ea specie, cujus sunt, propria univoce praedicant.</p>
<p>
          <emph>DE PROPRIIS GENERIS ET PROPRII.</emph>
        </p>
<p>
          <pb n="0062C"/>Differt autem utrumque, quod genus primum est,
secundum proprium. Genus enim si ab specie primum
est, proprium autem uni tantum speciei adhaeret, et
eidem aequale est, non est dubium quin genus quod
specie majus est, proprio etiam speciei majus sit.
Nam ut sit risibile, animal prius est. Namque ut aliqua
species informetur, propriis et differentiis primo
erit genus, ubi illa conveniant, sicut frequentius inculcatum
est. Accedit etiam quod genus de pluribus
speciebus praedicatur. Namque genus, id est animal
de pluribus, at vero proprium, id est, risibile de sola
tantum hominis specie praedicatur. Unde fit ut semper
propria de speciebus suis conversim praedicari
possint, species autem de genere nunquam. Neque
enim quod animal est, homo est, neque omne quod
<pb n="0062D"/>
animal est, risibile est. Potest enim esse et equus et
hinnibile id quod animal nominatur. Porro autem
omne quod est homo, id risibile est, et omne quod
est risibile, id homo est. Possunt enim propria et
species sibiipsa converti, et conversim ad se invicem
praedicari. Praeterea omni speciei quidquid fuerit proprium,
et omni et soli est. Namque risibile et omnibus
hominibus est, et soli hominis speciei evenit. At
vero animal quod genus est, et si uni speciei inest,
non tamen soli. Namque animal omni homini inest,
non soli tamen homini, quia inest etiam pecudi et
caeteris animantibus. Oportet autem hic illa propria
intelligere, quae magis propria sunt, id est quae integre
propria nominantur, quae sunt hujusmodi ut et
<pb n="0063A"/>
uni speciei et omnibus insint. Differunt ergo in hoc
quoque genere et propria, quod propria et uni speciei
adsunt, et omnibus individuis quae in ea specie sunt:
genera vero omnibus quidem individuis quae in eadem
specie sunt et sub eodem genere, non tamen uni soli speciei,
cum genus semper de pluribus praedicatur. Unde
fit, ut sublata propria non auferant genus, sublatis vero
generibus, ipsa quoque propria auferantur. Nam si sustuleris
proprium, id est risibile, remanet hinnibile,
remanet natatile. Si vero genus sustuleris, simul quoque
species sustulisti. Si species sustuleris, propria
etiam quae insunt speciebus simul interibunt. Itaque,
sublatis generibus, propria sustuleris, sublatis vero
propriis, simul genera non auferentur.</p>
<p>
          <emph>DE COMMUNIBUS GENERIS ET ACCIDENTIS.</emph>
        </p>
<p>
          <pb n="0063B"/>Peractis igitur generum propriorumque differentiis
ad generum accidentiumque communitates vel proprietates
transitum fecit, et unam eorum praedicat
communitatem, quae est quod de pluribus praedicatur.
Namque sicut genus de pluribus speciebus praedicatur,
ita etiam separabile accidens vel inseparabile de pluribus
speciebus appellatur. Dicitur enim et de corvo
et de Aethiope nigrum, et de equo et homine moveri,
quod illud est inseparabile accidens, illud vero separabile;
et quoniam longius a se distant, idcirco unam
eorum solam communionem dixit, et alias si quae
forte essent quaerere supersedit.</p>
<p>
          <emph>QUID INTER GENUS ET ACCIDENS.</emph>
        </p>
<p>Differt autem genus ab accidenti, quod genus ante
species est, accidentia vero speciebus posteriora sunt.
<pb n="0063C"/>
Semper genera super species, et his praejacere et esse
majora superius demonstratum est. Namque prius
est animal ab homine, atque ideo consumptum animal
species quoque consumit, consumptae vero species
non interimunt genera. At vero accidens postea
necesse est ut sit, quam sint ipsae species. Erit enim
prius aliquid cui possit accidere. Omne enim accidens
propter illud cui accidit esse non potest. Atque ideo
prius erit aliqua res cui accidat, quam sit ipsum
accidens. Necesse est igitur ut omne accidens post
species inveniatur, et magis post individua, quibus
principaliter possit accidere. Hunc accedit quod generis
participantia aequaliter participant, sicut omne
genus speciebus suis aequaliter genus est, ut saepius
dictum est, et species omnes aequaliter suo generi
<pb n="0063D"/>
participant. Namque equus et homo aequaliter animalia
sunt, neque equus homine plus, neque homo
plus equo. At vero accidentia non aequaliter participant.
Nam cum separabile accidens sit moveri, possunt
aliae inter se species eodem accidenti participantes
tardius vel citius moveri, et de inseparabili
accidenti eodem modo. Est enim ut aliquis nigrioribus
oculis sit, et alius quamvis nigris, tamen ita purpureis,
atque ideo et intentionem et remissionem recipit
accidens. Nam et candidus quod dicitur, et magis
et minus dicitur, et alia hujusmodi. Quare distant
haec duo, quod genere, quae participant, aequaliter
participant, accidenti fortasse non aequaliter. Huc
accedit quod genera non modo ante individua, sed
<pb n="0064A"/>
ante species sunt, accidentia vero non modo post
species, sed etiam post individua sunt. Ipsis enim
principaliter accidunt, ut dictum est. Est etiam differentia,
quae jam superius dicta est: nam genus in
eo quod quid sit praedicatur, accidens vero in eo quod
quale sit, aut quomodo se habeat: nam si quid sit
Socrates interroges, homo atque animal respondetur:
si vero qualis sit, fortasse calvus, aut simus,
quae accidentia sunt inseparabilia. Sin vero quomodo
se habeat, aut jacet respondetur, aut sedet, aut quid
aliud facere contigerit. Ergo quoniam generis a specie
et differentia et proprio et accidenti divisa substantia
est, nunc posteriora persequitur. Sunt autem differentiae
viginti: nam cum quinque res sint, et unaquaeque
ipsarum ab aliis quatuor distet, et item
<pb n="0064B"/>
quatuor differentias habeat, quinquies quaternis, viginti
differentiae efficiuntur; nam si genus differt ab
specie, proprio, differentia et accidenti, quatuor differentiae
fiunt. Sin vero species differt a genere
proprio, differentia, accidenti, item aliae quatuor quae
junctae cum superioribus octo fiunt. Et si differentia
distat ab specie, proprio, genere et accidenti, aliae
quatuor supercrescunt. Quae junctae cum octo prioribus
duodecim faciunt. At vero si proprium differt
a genere, specie, differentia et accidenti, aliis quatuor
differentiis super duodecim positis, omnes sedecim
differentiae fiunt. Quod si accidentis quoque differentias
ad quatuor reliqua duxeris, quatuor super sedecim
crescentibus, viginti omnes differentiae perficiuntur.
Quae ita viginti sunt ut ad sufficientem doctrinae cumulum
<pb n="0064C"/>
decem tantum differentiae numerentur. Nam
quod dictum est genus differre a differentia, specie,
 

<pb n="0064D"/>
proprio et accidenti, quatuor fuere differentiae. Si
autem differentiam dicamus differre a specie, proprio
et accidenti, supervacuum est differentiae cum
genere differentiam commemorare, cum jam prius
commemoraverimus, quando generis ad differentiam,
differentias diximus: iisdem enim (ut opinor) differt
differentia a genere, quibus differebat genus a differentia.
Itaque relinquenda est haec differentia, qua
distat differentia a genere, quoniam superius jam
dicta est, cum diceretur quo genus distaret a differentia.
Remanent igitur tres differentiae, quibus ipsa
differentia ab specie, proprio et accidenti distat, et
est superioris generis ad alia, 4 differentiae fuerint,
nunc vero differentiae ad alia, tres distantiae videantur,
<pb n="0065A"/>
7 hae distantiae fiunt. At vero species quo a genere
distet jam tunc dictum est, cum dicebatur quo
genus distet a specie. Quid autem differentia discreparet,
tunc demonstratum est, cum diceremus in
quo differentia a specie discerneretur. Remanent
igitur duae speciei, id est, cum proprio et accidenti
differentiae, quae junctae cum superioribus 7, 9 differentias
efficiunt. Restat igitur una proprii et accidentis
differentia, quae dicatur: nam quid a genere
distet dictum est, cum quid genus distaret a proprio
diceretur. Porro quid a specie distaret dudum dicebatur,
cum quid species a proprio differret enumerabatur.
Porro autem quid a differentia, etiam id dictum
est, cum a proprio differentia separaretur. Sed
nunc quemadmodum differentia a specie, proprio accidentique
<pb n="0065B"/>
discernitur, videamus.</p>
<p>
          <emph>DE COMMUNIBUS DIFFERENTIAE ET SPECIEI.</emph>
        </p>
<p>Est communio differentiae et speciei quod aequaliter
species sub se individuis se permittit, et aequaliter
individua specie ipsa participant: namque omnes
homines aequaliter homines sunt, et hominis participatione
aeque participant: eodem modo etiam differentia,
namque omnes homines aequaliter rationales
sunt, et rationabilitate quae est differentia, omnes qui
ratione participant aeque participant. Est etiam alia
communitas, quod quemadmodum species nunquam
deserit ea quorum species est, et quibus superest,
sic et differentia nunquam ea deserit quae distare ab
aliis facit: namque Socrates, cum sub specie hominis
est, nunquam ab hominis specie deseritur. Semper
<pb n="0065C"/>
enim Socrates homo est. At vero differentia Socratem,
cum Socrates rationalis est, nunquam deserit.
Semper enim Socrates rationale animal est.</p>
<p>
          <emph>DE PROPRIIS DIFFERENTIAE ET SPECIEI.</emph>
        </p>
<p>Differunt autem inter se species et differentia
quod differentia semper in eo quod quale sit praedicatur.
Nam dicitur Socrates quale animal sit, ut rationale
respondeatur; species vero in eo quod quid
sit praedicatur. Nam dicitur quid sit Socrates, ut
homo respondeatur. Namque hominis qualitas rationale
est, sed non simpliciter. Illa enim qualitas pro
differentia accipitur, quae veniens in genere speciem
constituit, et de qualitate substantiali facta est substantialis
et specifica differentia. Ista igitur talis
qualitas differentia nominatur, et ea in eo quod quale
<pb n="0065D"/>
sit ad hominem praedicatur, hoc etiam in eorum est
differentiis. Namque differentia frequenter in pluribus
speciebus consideratur. Differentia enim quadrupes
in bovis, et in equi, et in canis specie est:
et differentia rationalis hominis et angeli, species
vero nunquam aliis nisi solis sub se positis individuis
praeest. Nunquam enim alia res homo est nisi quod
est individuum, ut est Socrates, et Plato, et Cicero.
Unde fit ut sublata differentia, species quoque tollatur.
Nam si sustuleris rationale, hominem sustuleris.
Sin vero sustuleris speciem, differentia manet.
Nam si sustuleris hominem, rationalis angeli differentia
manebit. Est vero etiam haec differentia, quod
differentia cum alia differentia jungi potest, ut aliqua
<pb n="0066A"/>
ex his species informetur. Namque rationalis differentia
et mortalis differentia junctae unius hominis
speciem reddiderunt. Junctae vero species nunquam
aliquam ex se speciem constituent. Si enim jungas
hominem bovi, nulla ex his species informabitur.
Sed fortasse dicat aliquis: Asini atque equi conjunctione
mulus nascitur; sed non ita est. Namque individui
conjunctione natum est aliquid individuum.
Si autem sic simpliciter speciem ipsam asini atque
equi conjungas, nulla ex his unquam species constituitur.
Neque enim si se possunt individua
commiscere, idcirco etiam species individuorum in
alterutram substantiam transeunt: atque ideo constat
junctas species unam speciem non posse componere,
quod differentiae junctae unius speciei constitutivae
<pb n="0066B"/>
sint. His itaque transactis ad differentiae et propria
communia veniamus.</p>
<p>
          <emph>DE COMMUNIBUS DIFFERENTIAE ET PROPRII.</emph>
        </p>
<p>Differentia et proprium commune habent quod
quibus differentia est et a quibus ipsa differentia
participatur, aequaliter participatur: nam rationalis
differentia cum inest hominibus, et omnes homines
rationabili differentia participant, non est dubium
quin omnes homines aequaliter sint rationales, atque
aequaliter rationabilitate participent. At vero proprium
quod risibile est, aequaliter omnibus hominibus
est: omnes enim homines aequaliter risibiles
sunt. Est etiam haec eorum communitas, quod
sicut potestate risibile dicitur, etiamsi non rideat,
<pb n="0066C"/>
ita etiam potestate bipes dicitur, etiamsi quis uno
pede minuatur: non enim quod est dicitur, sed
quod esse possit: nam quoniam ille ridere potest,
risibilis nominatur; quod ille duos pedes habere
possit, bipes. Atque ideo nunquam ab illis in quibus
sederint, proprium differentiaque discedunt. Semper
enim homo risibilis est, etiamsi non rideat.
Semper bipes, etiamsi uno pede minuatur. In his
enim differentiis et propriis (ut dictum est) quod
potestate esse possit, non quod vere sit consideratur.</p>
<p>
          <emph>DE PROPRIIS EORUMDEM.</emph>
        </p>
<p>Differunt autem inter se, quod differentia de pluribus
speciebus praedicatur, proprium vero de una.
Namque differentia quae est mortalis praedicatur de
<pb n="0066D"/>
homine, de bove, de equo, et caeteris animantibus;
et rationale praedicatur, et de Deo, et de homine.
At vero risibile de sola tantum specie hominis praedicatur.
Unde evenit ut omnis differentia, quoniam
plurimarum continens est specierum, a suis speciebus
major sit, atque ideo ipsa de speciebus praedicari
potest. Porro autem de ipsa species praedicari non
potest: neque enim conversim dici potest. Nam
quoniam homo dicitur rationalis, non contra dicitur
quod rationale est id quod homo est. Potest enim
esse etiam non homo, sed Deus. At vero proprium,
quoniam aequaliter et ad unam speciem semper
aptatur, aequa vice atque appellatione convertitur:
dicitur enim, quid est homo? risibile. Quibus pertractatis
<pb n="0067A"/>
ad differentiam et accidens transgressa
disputatio est.</p>
<p>
          <emph>DE COMMUNIBUS DIFFERENTIAE ET ACCIDENTIS.</emph>
        </p>
<p>Differentia et accidens commune habent de pluribus
praedicari. Namque differentia dicitur et de homine
et de Deo, cum utrique rationales sunt. Et accidens
dicitur et de homine et de equo, ut homo
Aethiops niger, et equus niger. Est etiam alia communio
quod inseparabile accidens cuicunque speciei
fuerit, inseparabiliter et omnibus inest ut differentia.
Namque inseparabiliter accidens quod est nigrum,
corvo inseparabiliter accidit, et omnibus corvis.
Eodem modo etiam differentia. Nam quoniam accidit
homini ut bipes sit, semper et omnibus hominibus est
esse bipedibus.</p>
<p>
          <emph>
            <pb n="0067B"/>DE PROPRIIS EORUMDEM.</emph>
        </p>
<p>Differunt autem inter se, quod omnis differentia
species continet, non contra ipsa a speciebus continetur.
Nam si differentia plures sub se species habet,
ut dictum est, major erit sub se positis speciebus.
Si major erit, nunquam eam quaelibet species
continet. Major enim a minori nunquam poterit contineri.
Nam quod est rationale, continet hominem
et Deum. Homo vero rationale non continet. Accidentia
vero aliquoties continent, aliquoties continentur.
Namque continent, quoniam frequenter unum
accidens duas sub se species habet, ut nigrum habet
Aethiopem et corvum. Continentur vero quoniam
saepe una substantia habet duo vel tria vel quamlibet
plurima accidentia. Si quis enim sit glaucus, vel
<pb n="0067C"/>
crispus, vel candidus, vel procerus, haec omnia accidentia
unus cui accesserunt complectitur et continet.
Atque ideo species illa quae illud individuum continet
quod individuum plura in se accidentia suscepit,
accidentis illius complexiva est.</p>
<p> <hi>Dehinc differentia nunquam intenditur neque relaxatur.</hi> </p>
<p>Quod dicit hoc est rationale in unaquaque specie,
neque plus neque minus est. Nullus enim homo alio
homine ad substantiam plus rationalis est neque
minus. At vero accidens et intenditur et remittitur.
Dicitur enim quicunque procerior, dicitur quicunque
velocior, dicitur quicunque crispior, quae omnia accidentia
esse non dubium est.</p>
<p> <hi>Praeterea immistae semper sunt contrariae differentiae.</hi> </p>
<p>
          <pb n="0067D"/>Immistae ait, id est, immiscibiles quae misceri non
possunt. Neque enim rationale cum irrationali misceri
potest, neque in una specie convenire. At vero contraria
accidentia manifestum est in una specie posse
congruere. Namque nigrum et album potest in una
non modo specie, sed individuo congruere. Potest
enim quicunque homo, cum ipse sit candidus, nigros
tamen capillos habere. Ergo quemadmodum species
differat a genere vel differentia dictum est, cum de
generis ad speciem, et differentiae ad speciem distantia
diceremus.</p>
<p>
          <emph>DE COMMUNIBUS SPECIEI ET PROPRII.</emph>
        </p>
<p>Nunc dicemus id quod reliquum est de speciei propriique
<pb n="0068A"/>
communibus. Et est una eorum communio,
quod de se ipsa invicem praedicantur. Nam quoniam
aequa sibi sunt, neque species hominis alii proprio
convenit, nisi risibili, neque risibile alii convenit speciei,
nisi homini, atque ideo dicitur, quid est homo?
risibile. Quid est risibile? homo. Commune est etiam
illud quod omne proprium aequaliter ad sub se posita
praedicatur. Namque omnes homines aequaliter
risibiles sunt, et species aequaliter ad sub se posita
praedicatur. Namque omnes homines individui aequaliter
uno nomine homines nuncupantur.</p>
<p>
          <emph>DE PROPRIIS EORUMDEM.</emph>
        </p>
<p>Differunt a se, quoniam species potest etiam genus
alteri esse, proprium esse non potest. Sed hic illam
speciem intelligamus quae subalterna est, non illam
<pb n="0068B"/>
quae magis species est, et genus esse nunquam potest.
Atque ideo nos illam modo solam, quae subalterna
species est intelligamus, quae scilicet poterit
esse et genus. Namque mortale cum rationalis generis
sit species, hominis genus est. At vero risibile de
nulla unquam alia specie poterit praedicari, neque
alii esse proprium, sicut est hominis. Illa enim semper
(ut dictum est) propria sunt, quae nulli alii nisi
ad unam speciem semper aptantur. Deinde species
praecedit, et sic proprium sequitur. Quod dicit tale
est: Omnis species ut habeat proprium, primo eam
esse et constare necesse est. Oportet enim prius esse
hominem ut sit risibilis, non prius esse risibile ut sit
homo. Nam quoniam proprium dicitur, per se proprium
non constat, nisi alicujus species sit. Atque
<pb n="0068C"/>
ideo prius esse necesse est illud cujus est proprium
quam sit proprium. Huc accedit quod species semper
in opere intelligitur cujuscunque subjecti. Species
enim semper in actu est, non solum propria potestate.
Homo enim revera et opere et actu homo est,
id est nunquam poterit esse non homo. At vero risibile
quod est proprium, potestate tantum dicitur,
etiamsi actu non sit. Potest enim quilibet ille non
ridere, tamen quia ridere potest, risibile nominatur.
Distant igitur in hoc quod semper species in actu est
et in opere, proprium vero aliquoties potestate; deinde
quorum definitiones diversae sunt, necessario
etiam ipsa quoque diversa sunt. Omnis definitio
substantiam definit. Ergo si quae ejusdem substantiae
fuerint, eadem etiam definitione monstrantur. Si
<pb n="0068D"/>
quae ejusdem definitionis fuerint, eadem substantia
praedicantur. At vero si quae definitionibus differant,
differunt etiam substantiis. Quae substantiis differunt,
longe a seipsis alia sunt. Nunc igitur quoniam definitiones
proprii et speciei differunt, species ipsa
quoque et proprium a se differunt. Est autem speciei
definitio sub genere esse, et ad plurima numero
differentia in eo quod quid sit praedicari. At vero
proprii uni tantum inesse speciei, et sub ipsa de
omnibus individuis praedicari. Sed quoniam definitionibus
differunt, ipsa quoque species a proprio distabit.</p>
<p>
          <emph>DE COMMUNIBUS SPECIEI ET ACCIDENTIS.</emph>
        </p>
<p>Post haec ad communitates speciei et accidentis
<pb n="0069A"/>
disputationem transtulit, et dicit eorum raras alias
esse communitates, nisi has solas quod de pluribus
praedicantur. Longe enim a se distare videntur, in
substantia sui et in potestate patiendi atque faciendi
id quod alicui accidit, et id cui accidit. Namque illud
cui accidit, quasi quoddam fundamentum est accidentis.
Illud vero quod accidit, praeter id cui accidit,
esse in sui substantia non potest.</p>
<p>
          <emph>DE PROPRIIS EORUM.</emph>
        </p>
<p>Propria vero singulorum sunt haec, quod species in
eo quod quid sit praedicatur, accidens vero in eo quod
quale sit et quodammodo se habens. Nam si quis
dicat, quid Socrates est, homo dicitur. Si quis dicat
qualis sit, calvus vel simus appellatur. Si quis vero
quomodo se habens, sedens aut jacens appellabitur.
<pb n="0069B"/>
Item in hoc differunt quod unaquaeque substantia
unam speciem habet. Namque hominis substantia
unam solam hominis speciem habet. Substantia vero
aeque unam solius equi speciem habet. At vero una
substantia plura frequenter accidentia continebit.
Nam et in eodem equo quaedam pars frequenter
nigra quaedam, alba est. Et est in eo proceritas, est
altitudo, est aquilinum caput, et alia hujusmodi.
Habet etiam non solum inseparabile accidens eadem
substantia, sed etiam separabile. Nam fortasse quidam
velox est, et idem etiam corpore validus est,
idem etiam sagittator, et caetera. Huc accedit quod
species praenoscuntur, id est praeintelliguntur, hoc
est ante esse cognoscuntur quam accidentia. Et
prius erit aliqua res ubi accidat, quam illa quae accidit,
<pb n="0069C"/>
et quoniam species est subjectum accidentis ubi
accidens accidat, ideoque ante species intelligitur
esse quam accidens. Accidentia vero postea nata
sunt, id est a foris venientia et extranea, a qualibet
illa substantia, etiam si inseparabilia sunt. Haec quoque
est eorum separatio, quod semper omnia quae participant
specie, aequaliter participant. Aequaliter enim et
Socrates et Cicero et Plato sunt homines. At vero illa
quae participant accidenti, etiamsi inseparabile accidens
sit, tamen non aequaliter participant. Nam
quamvis inseparabile sit accidens Aethiopibus nigris
esse, tamen est aliquis inter ipsos nigrior, nec omnes
illa nigredine aequaliter participant.</p>
<p>
          <emph>DE COMMUNIBUS PROPRII ET ACCIDENTIS.</emph>
        </p>
<p>Relinquitur igitur de communibus proprii accidentisque
<pb n="0069D"/>
tractare. Nam proprium quid distaret vel
a specie, vel a genere, vel a differentia, superius demonstratum
est. Proprium autem et inseparabile
accidens commune habent, quod sine his nunquam
consistunt ea quae eorum participant, et in quibus
ipsa considerantur. Nam neque homo amittit risibile
esse, nec Aethiops aut corvus, nigrum. Atque ideo
sine his ipsis, id est propriis et accidentibus, quae
eorum participant, constare non possunt, ne forte
contra superiorem definitionem accidentis venire
<pb n="0070A"/>
videatur ista communio. Est enim ita definitum. Accidens
est quod infertur et aufertur sine ejus in quo
est interitu. Quod nunc dici videtur sine his constare
non posse, cum superius sine eorum interitu posse
diceretur auferri. Sed hoc modo dicitur, non quod
si auferatur hoc accidens inseparabile, intereat illud
cui accidit, sed quoniam separari non potest, idcirco
sine his constare non possit. Est etiam inseparabilis
accidentis et proprii alia communio, quod sicut
et omni et semper inest proprium cui inest, id est
homini (semper enim et omnis homo risibilis est),
sic etiam quodlibet accidens inseparabile, et omni
et semper est accidens inseparabile. Namque et omnis
corvus, et semper niger est. Sola autem cum separabilibus
accidentibus illa communio est, quod
<pb n="0070B"/>
quemadmodum de multis individuis proprium praedicatur,
ita etiam accidens de multis individuis potest
praedicari. Plures enim currunt, plures etiam
ambulant, quae scilicet accidentia separabilia sunt,
quemadmodum plures possunt esse risibiles.</p>
<p>
          <emph>DE PROPRIIS EORUM.</emph>
        </p>
<p>Differunt autem ista, quod proprium semper uni
speciei inest, accidens vero pluribus. Nam accidens
pluribus speciebus et animatis et inanimatis evenit,
ut est ebeno nigrum, corvo nigrum, homini Aethiopi
nigrum. Risibile vero nulli, nisi soli homini. Atque
ideo conversim proprium praedicatur, quia unius
speciei continens est, et illi speciei soli aequalis est.
At vero accidens conversim praedicari non potest,
quia plures sub se species habet. Non enim potest dicere
<pb n="0070C"/>
id esse nigrum quod ebenum, cum dicas hoc
esse ebenum quod nigrum. Potest enim esse nigrum
et non esse ebenum. Deinde omne proprium aequaliter
se his rebus quae sub se fuerint dat et ab his
aequaliter participatur. Socrates enim et Cicero et
Vergilius aequaliter et risibili participant, et aequaliter
risibiles sunt. At vero accidens non semper
aequaliter est accidens. Potest enim quicunque esse
procerior, et alius esse velocior. Quod scilicet illud
separabile est accidens, illud inseparabile. Et fortasse
aliae eorum quaedam proprietates et communiones
esse videantur. Sed nunc, quantum introductioni
sat est, ista sufficiant. Sed jam tibi, Fabi, omnia
quaecunque ad introductionem Porphyrii pertinent,
plenius uberiusque tractata sunt. Post vero si quidem
<pb n="0070D"/>
unquam me egueris, studiis praesertim tuis quae
nulla unquam honestate caruerunt, libens animo
hortatorque ad easdem cupiditates parebo. Hic Fabius:
Tu, inquit, paterno haec mihi animo polliceris;
verum ego nunquam deficiam ab his studiis, te praesertim
docente, a quo totam fortasse logicae Aristotelis,
si vita suppetit, capiam disciplinam. Et ego faciam, inquam,
libentissime. Sed quoniam jam matutinus (ut ait
Petronius) sol tectis arrisit, surgamus, et si quid est
illud, diligentiore postea consideratione tractabitur.
</p>
</div1>
</body>
  </text>
</TEI>