<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Commentaria in Topica Ciceronis</title>
              <author ref="http://viaf.org/viaf/100218964">Boetius<date>480-525</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1847</date>
              </publicationStmt>
          <seriesStmt>
           <title>Patrologia Latina, vol. 64</title>
           <idno>Boetiu.CoInToC</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS.</head>
<p>
          <pb n="1039D"/>Exhortatione tua, Patrici rhetorum peritissime, quae honestati praesentis propositi et futurae aetatis
<pb n="1040D"/>
utilitati conjuncta est, nihil antiquius existimavi.
Cui muneri libentius acquievi, non quod ad instruendum
<pb n="1041A"/>
te, commentarios in M. Tullii Topica laborare
me credidi (ridiculus quippe forem si Minervam, ut
aiunt, litteras docere vellem), sed ut ex disciplinarum
liberalium sumptum penu, nostrae apud te semper
pignus amicitiae permaneret. Quod enim munus ex
animo diligentibus jocundius inveniri potest, quam
quod ipsius animi partes format et instruit? Nam
caetera fere caduca, imbecilla, labantia, et si ad
fortunae vicem spectes, pene semper aliena sunt. At
vero opulentiam litterarum, nec praesens imminuit
aetas, earumque auctoritatem ipsa etiam cuncta conficiens,
auget potius et confirmat vetustas. Accipe
igitur opus, non efficientiae securitate, sed amicitiae
praesumptione susceptum, apud quam nescio quonam
pacto garrire non dedecet, simul quia praelato
<pb n="1041B"/>
a nobis munere cum tuorum aliquid operum postulavero,
injurius fueris, si negabis. Sed cum in
M. Tullii Topica Marcus Victorinus rhetor plurimae
in disserendi arte notitiae commenta conscripserit,
non me oportuisset melioribus forsitan attemptata
contingere, nisi esset aliquid quo se noster quoque
labor exercere atque parere potuisset. Quatuor enim
voluminibus Victorinus in Topica conscriptis, eorum
primo declarandis tantum libri principiis occupatur.
Addit etiam et si qua in eodem volumine praedicenda
fuissent perpendit, ut ab exordio voluminis Topicorum,
quod est, <hi>Majores nos res scribere ingressos,
C. Trebati,</hi> usque ad eum locum qui est, <hi>Sed jam
tempus est ad id quod instituimus accedere,</hi> primi
voluminis Victorini expositio terminetur. Secundo
<pb n="1041C"/>
volumine de judicandi, atque inveniendi dialecticae
partibus, et de loco atque argumenti diffinitione pertractat,
ut ab eo loco Topicorum, qui est, <hi>Cum omnis
ratio diligens disserendi duas habeat partes: unam
inveniendi, alteram judicandi,</hi> usque ad eum locum,
qui est, <hi>Itaque licet diffinire locum esse argumenti
sedem.</hi> Argumentum autem rationem, quae rei dubiae
faciat fidem, secundi libri explanatio subsistat.
Tertius vero atque quartus discretionem locorum
inter se eorumque exempla multiformiter persequuntur.
Ita ut tertius quidem Tulliana sibi de jure proponat
exempla. Quartus vero eosdem locos per alias
rursus similitudines monstret ex Virgilio et Terentio
poetis, oratoribus Cicerone et Catone, ut quod praeceptis
ostenditur, exemplis multipliciter collucescat,
<pb n="1041D"/>
neque ab eo loco qui est in Topicis, sed ex his locis
in quibus argumenta inclusa sunt, expositio progressa
eum transcendit locum qui est, <hi>Valeat aequitas,
quae paribus in causis paria jura desiderat.</hi> Quanta
vero pars reliqua si Topicorum ipsius voluminis
magnitudo demonstrat, quam Victorinus, neque attigit,
neque attingere potuisset, ita est rebus minimis
immoratus, nisi opus multa librorum pluralitate
distenderet. Nos vero et hanc ipsam particulam,
quam Victorinus attigit diligenter (ut possumus)
aggrediamur, et longius expositione progressi, cum
Topicorum debemus fine consistere. Quare hinc de
tota operis propositione conveniens sumamus exordium.
Sed antequam de topicae facultatis ratione
<pb n="1042A"/>
pertractem, prooemium, quo ad Trebatium M. Tullius
utitur, paucis absolvam. Ait enim:</p>
<p> <hi>Majores nos res scribere ingressos, C. Trebati, et iis
libris quos brevi tempore satis multos edidimus, digniores,
e cursu ipso revocavit voluntas tua. Cum enim
mecum in Tusculano esses, et in bibliotheca separatim
uterque nostrum ad suum studium libellos, quos vellet,
evolveret, incidisti in Aristotelis Topica quaedam, quae
sunt ab illo pluribus libris explicata. Qua inscriptione
commotus, continuo a me eorum librorum sententiam
requisisti. Quam tibi cum exposuissem disciplinam
inveniendorum argumentorum, ut sine ullo errore ad
eam rationem via perveniremus ab Aristotele inventa,
illis libris contineri, verecunde tu quidem ut omnia,
sed tamen ut facile cernerem te ardere studio, mecum
<pb n="1042B"/>
ut tibi illa traderem egisti. Cum autem ego te non tam
vitandi laboris mei causa, quam quod tua id interesse
arbitrarer, velut eos per te ipse legeres, vel ut totam
rationem a doctissimo quodam rhetore acciperes, hortatus
essem. Utrumque ut ex te audiebam es expertus,
sed a libris te obscuritas rejecit. Rhetor autem ille
magnus haec, ut opinor, Aristotelica se ignorare respondit.
Quod quidem minime sum admiratus eum philosophum
rhetori non esse cognitum, qui ab ipsis philosophis
praeter admodum paucos ignoretur. Quibus eo
minus ignoscendum est, quod non modo rebus his, quae
ab illo dictae et inventae sunt, allici debuerunt, sed dicendi
quoque incredibili quadam cum copia, tum etiam
suavitate. Non potui igitur tibi saepius hoc roganti, et
tamen verenti ne mihi gravis esses (facile enim id cernebam),
<pb n="1042C"/>
debere diutius, ne ipsi juris interpreti fieri
videretur injuria. Etenim cum tu mihi meisque multa
saepe cavisses, veritus sum, ne si ego gravarer, aut ingratum
id aut superbum videretur. Sed dum fuimus
una, tu optimus es testis quam fuerim occupatus. Ut
autem a te discessi in Graeciam proficiscens, cum opera
mea nec respublica, nec amici uterentur, nec honeste
inter arma versari possem, ne si tuto id quidem mihi
liceret, ut veni Veliam tanquam et tuos vidi, admonitus
hujus aeris alieni, nolui deesse ne tacitae quidem
flagitationi tuae. Itaque haec, cum mecum libros non
haberem, memoria repetita in ipsa navigatione conscripsi,
tibique ex itinere misi, ut mea diligentia mandatorum
tuorum, te quoque, et si admonitore non egis,
ad memoriam nostrarum rerum excitarem. Sed jam
<pb n="1042D"/>
tempus est ad id quod instituimus accedere.</hi> </p>
<p>Omne prooemium, quod ad componendum intendit
auditorem, ut in rhetoricis discitur, aut benevolentiam
captat, aut attentionem praeparat, aut efficit
docilitatem: his tribus partibus sibi Cicero Trebatium
format. Nam quod se a magnarum rerum inchoatione
revocatum ad amici contulit voluntatem,
favorem Trebatii velut judicis, benevolentiae partibus
meretur. Majores autem res sunt, a quarum scriptione
ad amici studium versus est, moralis philosophiae
tractatus. Major est enim morum ratio quam
peritia disserendi. Id autem tempus fuisse conjicimus,
quo propter turbulenta reipublicae tempora in otium
se contulit, atque ad philosophiae disciplinas. Sed
<pb n="1043A"/>
quia nobis audientium mentes veritatis quoque opinio
praesumpta conciliat, in eo etiam praeparandae
benevolentiae partibus utitur. Quod in commemorandis
veraciter iis quae Trebatius noverat, facit illis
fidem quae posterius evenire et Trebatio potuerunt
esse ignota. Haec autem sunt, quod in
Tusculano ad suum studium uterque libros evolverit.
Quodque Trebatius casu in Aristotelis Topica
inciderit, et quod titulum operis admiratus, a
M. Tullio inscriptionis sententiam perquisierit. Illud
etiam quod ei Cicero se exposuisse commemorat, inveniendorum
argumentorum illis libris scientiam
contineri, ut sine ullo errore ad argumentorum inventionem
via quadam et recto filo atque artificio
veniretur, quae res breviter enuntiata, velut intentionem
<pb n="1043B"/>
operis monstrat, et docilem perficit auditorem.
In hoc namque videtur esse comprehensum quae sit
intentio Topicorum, quoniam Cicero ait disciplinam
esse inveniendorum argumentorum, non ut inveniantur
(id enim natura suppeditat). Sed ut sine ullo labore,
ac sine ulla confusione non casu ad ea mens,
sed quadam via et ratione perveniat, post hanc benevolentiae
captationem, Trebatii laudem subjungit,
cum ejus verecundiam in his commemorat expetendis,
quae si postulanti amico Cicero praestitisset et
gloriae praemium ferret et gratiae, sed quod petenti
Trebatio, ut ei Topica traderet minime concessit. Id
non proprii laboris fuga, sed Trebatii potius causa
factum esse contendit, ut in eo quoque Trebatii veluti
tunc repulsi subiratus forsitan animus, nunc non
<pb n="1043C"/>
sit alienus. Intererat vero Trebatio ut vel per se
ipse illa legens exercitatior fieret, vel ei perfectius
si qua dubitaret rhetor doctior expediret. Utrumque
vero a Trebatio se narrat audisse. Nam et expertum
eum, ut per se ipse legeret, sed obscuritate rejectum,
et illum rhetorem a quo Topicorum explanationem
petiisset, illa sese Aristotelica ignorare confessum.
Quae res, propter operis difficultatem, necesse est
auditorem reddat attentum. Ea quippe non negligentes
inspicimus, quae non facilis esse intelligentiae suspicamur,
in quo etiam Cicero minime se miratum
esse commemorat, quod is philosophus a rhetore
nesciretur, qui multis etiam philosophis videretur
incognitus. Quorum etiam jure culpat ignaviam,
quod ad Aristotelicae philosophiae disciplinam non
<pb n="1043D"/>
inventorum utilitas, non orationis nitor illexerit. In
quo etiam majoris perspicaciae crescit attentio, quia
facile ad studium mentes, aliorum segnities culpata
converterit, quocunque vero attentio fuerit, non poterit
abesse docilitas. In his etiam laus quaedam
Trebatii latenter inducitur. Magnum est enim philosophis
in suo quasi munere cessantibus hunc ne
proprio quidem studio praepeditum, alienae scientiae
secreta rimari. Jam vero sequentia multo etiam clarius
benevolentiam petunt, velut hoc quod elegantissime
dictum est, veritum se esse ne, si modeste
postulantis verecundiae pernegasset, ipsi quodammodo
juris interpreti fieri videretur injuria, et quod
praecedens Trebatii meritum percepti beneficii memor
<pb n="1044A"/>
exsequitur, id vero est quod vel ipsi vel iis quos ipse
defenderit, plura cavisset. Fuit igitur, ut ait, verendum,
ne, si restituere gratiam noluisset, aut ingratum
id aut superbum esse videretur. Ingratum quidem,
si magna Trebatii merita quibus ipse usus fuerat,
parvo aestimare videretur, cum nullam ei gratiam
restituendam putaret, superbum vero, si sperneret.
Ad idem caetera revertuntur, id est ad benevolentiam.
Quod ejusdem testimonio nititur dum fuerit in
urbe, se ne debitam redderet gratiam occupationum
necessitate constrictum. Quod ut venerit Veliam,
amicorum Trebatii conventione commonitus, ne tacitae
quidem ejus flagitationi deesse voluisset, et quod
licet librorum copia nulla suppeteret, de memoriae
tamen repetitae promptuariis in ipsa navigatione conscripserit,
<pb n="1044B"/>
eique ex itinere miserit, ut beneficii cumulo
parendi etiam celeritas adderetur. Quae cum
omnia benignum captare Trebatii videantur assensum,
quaedam tamen brevitas Topicorum memoria
repetita, attentionis necesse est animadversione fungatur,
ipsa namque memoriae repetitio breve monstrat
esse quod colligit. Quodque diligentiae sibi fuerint
mandata Trebatii, et quod ad excitandam sui
memoriam quasi pignus amico aliquod atque monimentum
voluisset exstare. Cui adjicit illud, et si admonitione
non eges, ne offendat animum amici sedulitate
si quem commonendum credit, oblivionis
videatur arguere. Haec omnia, ut dixi, benevolentiae
partibus plena sunt. Sed de prooemio satis dictum
est. Nunc ad sequentia transeamus, nec si quis haec
<pb n="1044C"/>
apud Victorinum latius tractata repererit, nos neglecti
integritatis stringat invidia. Nam nec in singulis
(ut ille facit) verbis haerere volumus, et ad ampliora
hujus operis festinamus.</p>
<p> <hi>Cum omnis ratio diligens disserendi duas habeat
partes, unam inveniendi, alteram judicandi, utriusque
princeps, ut mihi quidem videtur, Aristoteles fuit. Stoici
autem in altera elaboraverunt. Judicandi enim viam
diligenter persecuti sunt, eam scientiam, quam dialecticen
appellant. Inveniendi vero artem quae Topicae
dicitur, quae ad usum potior erat, et ordine naturae
certe prior, totam reliquerunt. Nos autem, quoniam
in utraque summa utilitas est, et utramque, si erit
otium, persequi cogitamus, ab ea quae prior est ordiemur.</hi> </p>
<p>Cum philosophia maximis in rebus operam suam
<pb n="1044D"/>
studiumque consumat, cumque et in naturalibus inspectionem,
speculationemque adhibeat, et in moralibus
actionem, et sic formare gestiat mores ut vera
vitae ratio persuaserit, evenire necesse est, ut secundum
id quod ratio tenendum, omittendumve, faciendum
quid, aut non faciendum esse decreverit, vel judicium
constituatur, ascensus vel exercendae vitae
dirigatur intentio. Erit igitur necessarium, vel in naturali
speculatione, vel in moralium actionum cogitatione,
ut certa ratio, vel quod in rebus speculandum
est, inveniat, vel quod in actum vivendi duci
oporteat, ante perpendat. Haec autem ratio nisi via
quadam processerit, saepe in multos necesse est labatur
errores. Quod ne passim fieret, atque ut certis
<pb n="1045A"/>
regulis tractatus insisteret, visum est antiquae philosophiae
ducibus, ut ipsarum ratiocinationum, quibus
aliquid inquirendum esset, naturam penitus ante discuterent,
ut his purgatis atque compositis, vel in
speculatione veritatis, vel in exercendis virtutibus
uteremur. Haec est igitur disciplina, quasi disserendi
quaedam magistra, quam logicen Peripatetici veteres
appellaverunt, hanc Cicero definiens, disserendi diligentem
rationem vocavit. Haec vario modo a plerisque
tractata est, varioque etiam vocabulo nuncupata.
Ut enim dictum est, a Peripateticis haec ratio diligens
disserendi logice vocatur, continens in se inveniendi
judicandique peritiam. Stoici vero hanc eamdem
rationem disserendi paulo angustius tractavere,
nihil enim de inventione laborantes, in sola tantum
<pb n="1045B"/>
judicatione consistunt, deque ea praecepta multipliciter
dantes, dialecticam nuncupaverunt. Plato etiam
dialecticam vocat facultatem quae id quod unum est
possit in plura partiri, veluti solet genus per proprias
differentias usque ad ultimas species separari, atque
ea quae multa sunt, in unum generum ratione colligere.
Hanc igitur Plato dialecticam dicit; Aristoteles
vero logicam vocat, quam (ut dictum est) Cicero definivit
diligentem disserendi rationem. Et hujus uno
quidem modo trina partitio est: omnis namque vis
logicae disciplinae aut definit aliquid, aut partitur,
aut colligit. Colligendi autem facultas triplici diversitate
tractatur: aut enim veris ac necessariis argumentationibus
disputatio decurrit, et disciplina vel
demonstratio nuncupatur; aut tantum probabilibus,
<pb n="1045C"/>
et dialectica dicitur; aut apertissime falsis, et sophistica,
id est, cavillatoria perhibetur. Logica igitur,
quae est peritia disserendi, vel de diffinitione, vel de
partitione, vel de collectione, id est, vel de veris ac
necessariis, vel de probabilibus, id est verisimilibus,
vel de sophisticis, id est, cavillatoriis argumentationibus
tractat, has enim collectionis partes esse praediximus.
Atque haec est una logicae partitio, in qua
dialecticam Aristoteles vocat facultatem per probabilia
colligendi. Rursus ejusdem logicae altera divisio
est, per quam diducitur tota diligens ratio disserendi
in duas partes, unam inveniendi, et alteram judicandi.
Id autem videtur etiam ipsa logices definitio monstrare,
nam quia logica ratio disserendi est, non potest
ab inventione esse separata. Cum enim nemo praeter
<pb n="1045D"/>
inventionem disserere possit, disserendi ratio inventionis
est ratio. Rursus quoniam logice diligens est
ratio disserendi, ab ea judicium non potest abesse, ipsa
enim diligentia rationis in disserendo posita judicium
est. Neque enim potest quisquam diligenter disserere,
nisi quale sit judicaverit id quod in disputationem
sumitur. Quod si ad disserendi ordinem diligentia
rationis adhibetur, non est dubium quin hoc
judicium ad inventionum varietatem sit accommodatum.
His igitur ita expeditis, videndum est, hae
divisiones, quanam se cognatione contingant. Inventio
quippe caeteris omnibus, veluti materiae loco,
supponitur, hoc modo. Nisi enim inventio fuerit, non
potest esse vel definitio, vel partitio, quoniam unumquodque
<pb n="1046A"/>
generum vel differentiarum inventione, vel
specierum collectione, aut dividimus, aut etiam definimus.
Jam vero si absit inventio, nequit esse collectio.
Non erit igitur necessaria, nec verisimilis,
nec sophistica argumentatio: haec enim tria inventioni
superveniunt, ut vel necessarium, vel probabile,
vel cavillatorium sit argumentum. Necessitas enimvero,
et probabilitas, et cavillatio formae quaedam
sunt, quae dum inventionibus assistunt, necessaria
vel probabilia vel cavillatoria faciunt argumenta.
Eadem quoque ratio partitiones definitionesque complectitur.
Indiscreta namque inventionis potestas,
cum diffinitiva, tum divisibilis appellari potest, cum
definiendis partiendisve rebus adhibetur. Quae hoc
modo ex inventionis materia et differentiarum supra
<pb n="1046B"/>
positarum forma composita rursus judicationi materiae
fiunt: nam prior illa partitio, logice tribus partibus
segregata, ita partes explicat, ut habeat inventionem
materiam singularum, ipsa vero judicationi
materiam praestat. Etenim cum definit aliquis, vel
rei propositae divisionem facit, invenit quidem divisioni
definitionique differentias accommodatas, sed
an recte vel diffiniat, vel dividat, judicatione perpendit.
Ita priores logicae partes secundae divisionis
membra conjungunt, ut materiam quidem sui habeant
inventionem, judicationi vero fiant ipsae materia.
Quod in reliqua etiam colligendi parte contingit,
nam et ea quae de probabilibus tractat, habet et
inveniendi suppositam materiam, quae verisimilia
reperit argumenta, et de hujusmodi argumento judicatio
<pb n="1046C"/>
perpendit. Est enim judicium hoc ipsum internoscendi,
quod non necessaria inventio est, sed
verisimilitudinem tenet. Illa quoque pars quae de
necessariis argumentationibus aptatur, habet subjectam
materiam necessariae inventionis, ejusque est
judicium, ut cum necessaria sunt quae invenit, necessaria
quoque esse perpendat. Nec non cavillandi
pars utraque in se continet, quandoquidem et inveniri
falsa possunt, et falsa esse judicatione discerni.
Quo fit ut prior logices divisio secundam etiam continere
videatur; nam definitio, partitio atque collectio
inventionem continent et judicium, quia neque existere
praeter inventionem, neque agnosci praeter judicium
possunt. Sed cum omnis inventio judicationi
subjecta sit, cumque prioris divisionis partes sine
<pb n="1046D"/>
utroque esse non possint, evenit ut prima partitio
inventionem judiciumque conjungat. Secunda vero
haec divisio, qua Cicero etiam partitur logicam, segregat
hujusmodi facultates, et inveniendi materiam
a judicationis parte secernit. Judicium vero, in colligendi
ratione proprias partes habet, nam omnis
argumentatio, omnisque syllogismus propositionibus
struitur, omnemque compositum duo in se quaedam
retinet, quae speculanda esse videantur. Et quidem
continet unum quae illa sint, ex quibus id quod compositum
est intelligatur esse connexum, aliud vero
quanam sit suarum partium conjunctione compositum:
ut in pariete siquidem lapides ipsos quibus
paries structus est inspicias, quasi materiam spectes;
<pb n="1047A"/>
si vero ordinem compositionemque juncturae consideres,
tanquam de formae ratione perpendas. Ita in
argumentationibus quas propositionibus compaginari
atque conjungi supra retulimus, gemina erit speculationis
et judicandi via. Una quae propositionum
ipsarum naturam discernit ac judicat utrum verae ac
necessariae sint, an verisimiles, an sophisticis applicentur,
et haec quasi materiae speculatio est. Altera
vero judicii pars est quae inter se propositionum
juncturas compositionesque perpendit; haec quasi
formam judicat argumentorum. Quae cum ita sint,
hoc modo fit in continuum ducta partitio, ut ratio
diligens disserendi, unam habeat inveniendi partem,
alteram vero judicandi. Tum de ipsa inventione, tum
de inventionis collocatione, quae forma est argumentationis.
Atque ea quidem pars quae de inventione
<pb n="1047B"/>
docet, quaedam inventionibus instrumenta suppeditat,
et vocatur topice: cur autem hoc nomine nuncupata
sit, posterius dicam. Illa vero pars quae in
indicando posita est, quasdam discernendi regulas
subministrat, et vocatur analytice; et si de propositionum
junctura consideret, analytice prior; sin vero
de ipsis inventionibus tractet, ea quidem pars ubi
de discernendis necessariis argumentis dicitur, analytice
posterior nuncupatur; ea vero quae de falsis
atque cavillatoriis, id est de sophisticis, elenchi. De
verisimilium vero argumentationum judicio nihil videtur
esse tractatum, idcirco quoniam plana est atque
expedita ratio judicandi de medietate, cum quis
extrema cognoverit. Si enim quis dijudicare necessaria
<pb n="1047C"/>
sciat, idemque falsorum argumentorum possit
habere judicium, verisimilia, quae in medio collocata
sunt, discernere non laborat. Expeditum igitur est,
ut arbitror, quid sit quod ait Cicero, rationem diligentem
disserendi duas habere partes, inveniendi
unam, alteram judicandi. Illud etiam diligentius expositum
est, quae sit ratio quam Stoici dialecticen
vocant. Ea est enim quae judicandi peritiam tenet, et
quam eodem nomine Plato partiendi per differentias,
atque ad genus revocandi facultatem vocat. Quamque
eodem nomine Aristoteles, non totam disserendi
artem, ut Stoici, sed eam tantum nuncupet quae de
proposita quaestione verisimilibus colligat argumentis,
atque ideo perfectius Aristoteles de logica tractavit,
quoniam de duobus, ultra quae nihil est, tertium
<pb n="1047D"/>
disseruit, de inveniendo scilicet et judicando, cum
Stoici, inventione neglecta, judicationis tantum instrumenta
tradiderint. Atque ideo jure eos increpat
Tullius, quoniam id maxime reliquere quod et natura
prius et usu potius erat: natura quidem, quia fieri
non potest ut de inventione judicetur, nisi ipsa inventio
prius exstiterit. Ad usum vero, quia longe
utilius est nuda, et praeter artem prolata naturali
inventione susceptum saepe negotium tueri, quam
inveniente alio mutum ipsum inermemque et tacitum
versare judicium. Dat vero Tullius de utroque sententiam,
et ait summam pariter utilitatem in utroque
consistere, et se de utraque, si otium fuerit, velle
disserere. Ab ea autem quae prior est, id est inventione,
<pb n="1048A"/>
quam topicen appellari diximus, ordiendum putat.</p>
<p> <hi>Ut igitur earum rerum quae absconditae sunt demonstrato
et notato loco facilis inventio est, sic eum
pervestigare argumentum aliquod volumus, locos nosse
debemus. Sic enim appellatae sunt ab Aristotele hae
quasi sedes, e quibus argumenta promuntur. Itaque
licet definire locum esse argumenti sedem, argumentum
autem rationem, quae rei dubiae faciat fidem.</hi> </p>
<p>Post divisionem logicae disciplinae, quam diligentem
disserendi rationem esse definivit, de topice,
quae inveniendi ars esse praedicta est, expedire contendit.
Ac primum quid sint loci, termino definitionis
includit, ejusque artis quae topice dicitur exempli
quadam claritate designat intentionem. Est enim
topices intentio, argumentorum facilis inventio. Non
<pb n="1048B"/>
igitur invenire docet topice quod est naturalis ingenii,
sed facilius invenire: omnis quippe ars imitatur
naturam, atque ab hac materia suscepta, rationes ipsa
viamque conformat, ut cum facilius id quod ars quaeque
promittit, tum elegantius fiat, velut parietem
struere naturalis ingenii est, sed arte fit melius. Argumentum
autem ratio est quae rei dubiae faciat fidem.
Multa enim sunt quae faciunt fidem, sed quia rationes
non sunt, ne argumenta quidem esse possunt, ut visus
facit fidem his quae videntur, sed quia ratio non est
visus, ne argumentum quidem esse potest. Differentiam
vero unam sumpsit, eam quae faciat fidem, omne
enim argumentum facit fidem. Si igitur junxerimus
genus ac differentiam, et id esse argumentum dicamus,
quod rationem quae faciat fidem, num tota argumenti
<pb n="1048C"/>
natura monstrata sit? Minime. Quid si ejus rei,
de qua nemo dubitat, aliqua ratione facere quis
fidem velit, num idcirco illa, quod fidem faciat,
vocabitur argumentum? Nullo modo: argumentum
namque est quod rem arguit, id est probat, nihil
vero probari, nisi dubium, potest. Nisi ergo sit res
ambigua, et ad eam ratio fidem faciens afferatur,
argumentum esse non poterit. Addita igitur alia
differentia quae est rei dubiae, facta est integra definitio
argumenti, ex genere et duabus differentiis
constans, genere quidem, ratione: una vero differentia,
quod faciat fidem; altera vero, quod rei dubiae
est, ut sit tota definitio, id esse argumentum
quod sit ratio, rei dubiae faciens fidem. Quae cum ita
sint, necesse est ut ubi dubitatur aliquid, ibi sit
<pb n="1048D"/>
quaestio. Quod si argumentum praeter rem dubiam
esse non poterit, nullo modo esse praeter quaestionem
potest. Quaestio vero est dubitabilis propositio.
Propositio vero est ratio verum falsumve designans.
Omnis igitur propositio sive constanter atque pronuntiative
proferatur, ut si quis dicat: Omnis homo
animal est; sive ad interrogationem dirigatur, ut si
quis interroget: Putasne omnis homo animal est?
retinet proprium nomen, et propositio nuncupatur.
At si eadem, velut dubitabilis proferatur, fit quaestio,
ut si quis quaerat an omnis homo animal sit. Quot
autem modis quaestio dividatur, nunc explicandis locus
non videtur accommodus, sed in iis libris dicemus
quos de topicis differentiis formare molimur. Ad
<pb n="1049A"/>
quaestionem igitur, id est ad dubitabilem propositionem,
omnis intentio dirigitur argumenti, non
vero ut totam comprobet quaestionem, sed ut partem
ejus ratione confirmet; neque enim tota quaestio
defenditur, sed una ejus quaelibet pars argumentatione
firmatur: nemo enim defendit coelum rotundum
esse et non esse; si enim ita quis defenderet,
totam quaestionem videretur probare. Sed cum ita
consideratur, utrum rotundum sit coelum, an non
sit, in una tantum consistit quaestionis parte defensio,
sive quae affirmat, sive quae negat. Omnis enim
quaestio contradictionibus constat. Nam si qua res
ab altero affirmetur, negetur ab altero, totum hoc
contradictio nuncupatur, ut si quis dicat: Coelum
rotundum est, alter neget dicens: Coelum rotundum
non est. Coelum rotundum esse, et non esse, contradictio
<pb n="1049B"/>
prohibetur. Dubitabilis vero propositio,
quam quaestionem esse praediximus, et affirmationem
in se continet et negationem, hoc enim ipso quo
dubitabilis est, contradictionem videtur includere.
Cum enim dubitat quis utrumne coelum rotundum
sit, sive adjungat, an non sit, sive reticeat, ipsa
dubitatio partem secum alteram trahit. Si enim
unam partem propositio tueatur, dubitabilis non est,
atque idcirco nec quaestio. Cum igitur omnis quaestio
duas habeat partes, affirmationis unam, alteram negationis,
necesse est ut sit semper ex alterutra parte
defensio, ut unus quidem affirmationis partem,
negationis alter defendat, et hic quidem ad astruendam
affirmationem, ille vero ad destruendam, quae
<pb n="1049C"/>
potuerit argumenta perquirat. Nihil vero interest
utrum quis affirmationem ponat, an destruat negationem,
aut negationem defendat, an oppugnet affirmationem.
Age enim, sit quaestio, utrum coelum
rotundum sit. Si quis eam sibi quaestionis partem
assumpserit, quam esse defendit, ad eam constituendam
cuncta necesse est sibi comparet argumenta,
atque in hoc affirmationem quidem ponit, sed destruit
negationem. Si quis vero neget id, ac dicat
non esse coelum rotundum, suscipit sibi partem
alteram quaestionis quae fuerat reliqua, id est negationem,
in eaque consistit, et ad hanc approbandam,
perquisitis nititur argumentis; itaque qui negationem
ponit, labefactat affirmationem. Quae cum ita sint,
demonstratum arbitror, non totam quaestionem, sed
ejus aliquam partem ad defensionem venire. Sed
<pb n="1049D"/>
quod quisque defendet, ad hoc quoque argumenta
perquirit. Ad partem igitur quaestionis astruendam
destruendamve argumenta sumuntur, atque haec
quidem si quis minus intelligit, ne a nobis obscure
dicta esse causetur. Si enim quae in dialectica, vel a
nobis dicta Latina oratione, vel a Graecis scripta
sunt, ignorabit, mirum est si quam partem eorum
quae dicimus advertere valeat, ne dum stupeamus
quod non omnia comprehendat. Sed quoniam dubitabilem
propositionem quaestionem esse praediximus,
evenit ut quas partes habeat propositio, easdem
etiam quaestio retinere videatur. Omnis autem simplex
propositio duas habet partes in terminis constitutas.
Simplex vero propositio est hujusmodi,
<pb n="1050A"/>
omnis homo animal est. Terminos vero voco simplices
orationis partes, quae continent propositionem,
ut animal et homo. Ili vero sunt praedicatus atque
subjectus. Praedicatus est in propositione major terminus
collocatus; subjectus vero minor. Major vero
terminus de subjecto dicitur; minor autem de majore
nullo modo praedicatur, ut animal quoniam
majus est quam homo, de homine praedicatur: dicitur
enim, omnis homo animal est. Homo vero de
animali non dicitur, nemo enim vere dicit, omne
animal homo est. Hac igitur ratione internoscere
possumus qui terminus in propositione major, qui
vero sit minor. Omnis autem quaestio, ut dictum est,
quoniam dubitabiles partes habet, et ad easdem
comprobandas argumenta sumuntur, necesse est ut
<pb n="1050B"/>
quidquid in quaestionibus comprobatur, id argumentorum
ratione firmetur. Argumentum vero nisi sit
oratione prolatum, et propositionum contexione
dispositum, fidem facere dubitationi non poterit.
Ergo illa per propositiones prolatio ac dispositio
argumenti, argumentatio nuncupatur, quae dicitur
enthymema vel syllogismus, cujus definitionem in
Topicis differentiis apertius explanabimus. Omnis
vero syllogismus vel enthymema propositionibus constat;
omne igitur argumentum syllogismo vel enthymemate
profertur. Enthymema vero est imperfectus
syllogismus, cujus aliquae partes, vel propter brevitatem,
vel propter notitiam, praetermissae sunt. Itaque haec
quoque argumentatio a syllogismi genere non recedit.
Quoniam igitur syllogismus omnis propositionibus
<pb n="1050C"/>
constat, propositiones vero terminis, terminique inter
se differunt, eo quod unus major est, alter minor, fieri
non potest ut ex propositionibus conclusio nascatur,
nisi per terminos progressae propositiones extremos
terminos alicujus tertii medietate conjunxerint: id
facillimo demonstratur exemplo. Sit enim quaestio
utrum homo substantia sit an minime. Sumo mihi
quaestionis partem alteram comprobandam, ea est,
hominem esse substantiam; in hac igitur duo sunt
termini, substantia atque homo, quorum major substantia,
minor homo, quod ex eo quoque poterit
ostendi, quoniam posterius substantia in prolatione
profertur, vel ut in hoc ipso quod dicimus homo
substantia est, prius hominem, posterius substantiam
nominamus. Ut igitur substantiam atque hominem
jungam, necesse est medium terminum reperiri,
<pb n="1050D"/>
qui utrosque copulet terminos, hic sit animal,
fiatque una propositio, omnis homo animal est; in
hac igitur propositione animal praedicatur, homo
subjicitur. Rursus adjungo, omne autem animal
substantia est; in hac rursus animal supponitur,
substantia praedicatur. Itaque concludo, omnis igitur
homo substantia est; ac per hoc homo quidem semper
subjectus est. Animal vero ad hominem quidem
praedicatum est, ad substantiam vero subjectum.
Substantia vero ipsa semper praedicata persistit,
unde fit ut minor quidem sit homo, major vero homine
substantia, medius autem terminus animal.
Quoniam igitur extremi termini medii interpositione
copulantur, eoque modo quaestionis inter se membra
<pb n="1051A"/>
conveniunt, adhibitaque probatione solvitur dubitatio,
nihil est aliud argumentum quam medietatis
inventio, haec enim vel conjungere, si affirmatio
defendatur, vel disjungere, si negatio vindicetur,
poterit extremos. Quae cum ita sint, duarum propositionum
et tertiae conclusionis, major quidem propositio
dicitur ea quae majorem terminum continet,
id est in qua major quidem praedicatur; medius vero
supponitur, ut omne animal substantia est; minor
vero propositio est quae medium quidem terminum
praedicat, subjicit autem minorem, ut omnis homo
animal est. Sed quoniam a majoribus necesse est
minora descendere, ejus conclusionis, quae ex duabus
propositionibus nascitur, illa quasi effectrix et propria
propositio videtur esse, quae prima est; haec
<pb n="1051B"/>
autem est, omnis homo substantia est. Quod qui
priores posterioresque nostros Analyticos, quos ab
Aristotele transtulimus, legit, minime dubitat. Sed
et si quis quae illic scripta sunt nesciens, ad haec
legenda proruperit, etiam si rationem rerum quas
non intelligit minime comprehendit, ita tamen ut
dictum est esse confidat, seque in Aristotelis Analyticis
uberius inventurum esse, si legerit, arbitretur.
Natura igitur rerum fert ut ubi quid majus ac minus
est, ibi maximum quoque aliquid inesse necesse sit.
Quo fit ut sint quaedam maximae propositiones, quoniam
minores majoresque esse monstravimus, quarum
natura ex simplicium propositionum partitione
sumenda est. Omnis enim simplex propositio vel
affirmativa est, vel negativa. Earumque aliae sunt
<pb n="1051C"/>
universales, ut omnis homo justus est, nullus homo
justus est; aliae particulares, ut quidam homo justus
est; aliae indefinitae, ut homo justus est, homo justus
non est; aliae singulares aliquid atque individuum
continentes, ut Cato justus est, Cato justus non est.
Harumque omnium aliae sunt dubitabiles, aliae indubitatae.
Supremas igitur ac maximas propositiones
vocamus, quae et universales sunt, et ita notae atque
manifestae, ut probatione non egeant, eaque potius
quae in dubitatione sunt probent. Nam quae indubitata
sunt, ambiguorum demonstrationi solent esse principia,
qualis est, omnem numerum vel parem esse
vel imparem, et aequalia relinqui, si aequalibus aequalia
detrahuntur; caeteraeque de quarum nota veritate
non quaeritur. Maximas igitur, id est universales ac
<pb n="1051D"/>
notissimas propositiones, ex quibus syllogismorum
conclusio descendit, in Topicis ab Aristotele conscriptis
locos appellatos esse perspeximus; quod
enim maximae sunt, id est universales propositiones,
reliquas in se velut loci corpora complectuntur,
quod vero notissimae atque manifestae sunt, fidem
quaestionibus praestant, eoque modo ambiguarum
rerum continent probationes. Has autem aliquoties
quidem in ipsis syllogismis atque argumentationibus
inhaerere conspicimus, aliae vero in ipsis
quidem argumentationibus minime continentur, vim
tamen argumentationibus subministrant: ut si velimus
ostendere regnum melius esse quam consulatum,
dicemus: Regnum cum sit bonum, diuturnius
<pb n="1052A"/>
est quam consulatus; omne vero quod est diuturnius
bonum, melius est eo quod parvi est temporis:
regnum igitur melius est consulatu. Hic igitur maxima
propositio atque universalis et per se cognita,
neque indigens probatione, argumentationi inserta
est. Ea vero est, omnia quae diuturniora sunt bona,
meliora esse his quae sunt temporis brevitate constricta.
At si velimus ostendere non esse invidum
qui sapiens sit, dicamus: Invidus est qui moeret
aliena felicitate; non autem sapiens est quem felicitas
aliena contristat: non est igitur invidus sapiens.
Hic maxima propositio argumentationi non
videtur inclusa, sed extrinsecus posita, syllogismo
tamen vires ministrat. Haec vero est, quorum diversae
sunt definitiones, diversas esse substantias
necesse est. Quisquis igitur vel Aristotelis Graeca
<pb n="1052B"/>
vel nostra ab Aristotele translata prospexerit, has
illic propositiones locos inveniet nuncupari, quae
sunt maximae atque universales et vel per se necessariae,
vel per se probabiles ac notae. Sed quoniam
has propositiones plures ac pene innumerabiles esse
necesse est, restat adhuc quo amplius ratio speculationis
ascendat. Possumus enim, diligenti tractatu
considerationis adhibito, omnium maximarum atque
universalium propositionum differentias perpendere,
atque innumerabilem maximarum propositionum ac
per se notarum multitudinem in paucas atque universales
colligere differentias, ut et alias dicamus in
definitione consistere, alias in genere, atque alias
alio modo quod paulo post apertius demonstrabo.
Omnes igitur maximae propositiones, quaecunque sub
<pb n="1052C"/>
definitionis verbi gratia rationem cadunt, uno definitionis
nomine continebuntur. Et sicut illae reliquarum
propositionum loci esse dicebantur, quod
eas intra suum ambitum continerent, ita ipsarum
maximarum atque universalium propositionum, quas
minorum propositionum locos esse praediximus, illae
differentiae, et si non vere, tamen quadam veluti
imagine loci esse videbuntur, in quas fuerint convenienti
ratione reductae. Sed istae locorum, id est
propositionum maximarum, differentiae, quas etiam
ipsos locos nominamus, possunt subjectarum propositionum
etiam genera nuncupari. Nam differentiae
continentes etiam genera communiter possunt videri,
ut irrationale cum a rationali velut divisibili
differentia dissideat; tamen equi vel canis, differentia
<pb n="1052D"/>
specifica est, et ad eos locum generis tenet. Namque
animal irrationabile equi genus est. Ita etiam in
maximis propositionibus. Nam quod aliae sunt ex
toto, aliae ex partibus, hae inter se comparatae differentiae
divisibiles sunt, ad ipsas vero maximas propositiones
differentiarum continentiae velut generis
loco sunt. Nam propositionis ex toto venientis genus
est idipsum quod vocatur ex toto. Item propositiones
a partibus ductae, quamvis notae sint atque manifestae,
genus est, quod a partibus, et caeterae differentiae
earum propositionum quae cum sint maximae, tamen
eisdem videntur includi, velut quaedam genera sint.
Quae vero sint hae differentiae paulo posterius disseram.
De his igitur nunc locis tractare Tullius instituit
<pb n="1053A"/>
qui maximas propositiones quas superius diximus,
id est per se notas atque universales, continent
atque includunt. Hae vero sunt maximarum differentiae
propositionum. De universalium igitur enuntiationum
per seque notarum differentiis disserit, ut fit
integer locus argumenti sedes. Nam si argumentum
omne per propositiones ad conclusionem usque perducitur,
omnes vero reliquae propositiones in prima
maximaque propositione continentur, ipsaque prima
ac maxima propositio, tum pars est argumentationis,
id est syllogismi, tum extraposita argumentationi
vires ministrat, ut utroque modo quoniam perficit
argumentum, pars argumentationis quaedam
esse videatur, non est dubium quin hae differentiae,
quae propositiones maximas continent, eaedem omnes
<pb n="1053B"/>
etiam contineant argumentationes, ut maximarum
propositionum differentiae jure loci argumentorum
et quasi quaedam ultimae sedes esse videantur. Nam
ex his quatuor significationibus appellationum duarum,
argumentationis scilicet atque argumenti, unam
quamlibet esse necesse est. Aut enim elocutio et
contextio ipsa propositionum cum maximis propositionibus,
vel extra syllogismum positis, vel in eodem
inclusis, argumentatio vocatur. Argumentum vero
mens et sententia syllogismi, aut elocutio ratiocinationis
cum maximis propositionibus et sententia
syllogismi argumentum esse dicetur, ut idem sit
argumentum quod argumentatio. Aut argumentatio
quidem vocabitur tota contextio syllogismi cum sententia,
sed argumentum maxima propositio, aut integer
<pb n="1053C"/>
ratiocinationis ordo praeter maximas propositiones
argumentatio, sententia vero argumentationis
argumentum. Reliqua vero maxima propositio, locus.
Sed cum haec ita sint, sive quis ipsarum propositionum
contextionem, et usque ad conclusionem
continuum ductum cum maxima propositione, vel
extra posita, vel propositionibus ratiocinationis inclusa,
argumentationem vocare velit, argumentum
vero sententiam mentemque ratiocinationis, nihilominus
locos intelligimus maximarum propositionum
differentias; sive quis ratiocinationis totius vim atque
sententiam totam cum maxima propositione, vel
intra, vel extra posita, argumentum vocet, non est
dubium quin totius ratiocinationis locus ille sit qui
est maximae propositionis differentia, continet enim
<pb n="1053D"/>
maximam propositionem, in qua propositiones caeterae
continentur; sive argumentationem quidem
totam ratiocinationis contextionem vocari placeat,
argumentum vero maximam propositionem, recte
rursus locus putabitur maxime propositionis differentia,
quae argumentum claudit et continet. Quod
si argumentum quidem sensus ipse totius ratiocinationis
intelligatur, argumentatio vero integra ratiocinationis
prolatio, extra vero et ab utrisque diversum
valens, velut locus quidam maxima propositio
consideretur, sic quoque maximarum differentiae
propositionum loci esse videbuntur. Nam cum differentia
ipsa maximam propositionem contineat, ejusque
sit locus, maxima vero propositio argumentationi
<pb n="1054A"/>
vel argumento vires ministret, non est dubium quin
ea toti argumento locus esse videatur, quod totum
intra maximae propositionis ambitum claudit. Demonstratum
igitur est quae sint argumentorum sedes,
id est, ubi argumenta clauduntur (hae sunt autem
maximarum propositionum differentiae), quae
vocantur loci, quid etiam argumentum, quoniam est
rei dubiae faciens fidem, quae sit vero res dubia, id
est pars altera quaestionis, quid sit quaestio, id est
dubitabilis propositio, quid sit simplex propositio,
id est enuntiatio, quae praedicato ac subjecto termino
contineatur, verum falsumve designans, quae omnia
meminisse oportet. Maximarum enim propositionum
differentiae quas locos esse praediximus, ab his dicuntur
terminis qui prius in propositione sunt, posterius
<pb n="1054B"/>
in quaestione considerantur, praedicato scilicet
atque subjecto. Ex his etiam quae superius dicta
sunt quid distent Topica Ciceronis atque Aristotelis
apparuit. Aristoteles namque de maximis propositionibus
disserit, has enim locos argumentorum esse
posuit, ut nos quoque supra retulimus. Tullius vero
locos non maximas propositiones, sed earum continentes
differentias vocat, ac de his docere contendit.</p>
<p> <hi>Sed ex his locis in quibus argumenta inclusa sunt,
alii in eo ipso de quo agitur haerent, alii sumuntur extrinsecus,
in ipso, tum ex toto, tum ex partibus ejus,
tum ex nota, tum ex his rebus quae quodammodo affectae
sunt ad id de quo quaeritur. Extrinsecus autem ea
dicuntur quae absunt longeque disjuncta sunt.</hi> </p>
<p>Post diffinitionem loci atque argumenti facit plenissimam
<pb n="1054C"/>
divisionem locorum. Ac primum quoniam
omnis divisio cuncta debet amplecti, neque superfluum
quidquam interponere, nec omittere quid sit
necessarium, id M. Tullius proposita divisione patefacit
dicens: Ex his locis in quibus argumenta inclusa
sunt, alios in eo ipso de quo agitur haerere,
alios extrinsecus assumi. Nihil enim huic divisioni
posse videtur addi vel minui, quandoquidem breviter
cuncta complectitur. Argumentorum enim loci quicunque
sumuntur, aut in ipso de quo agitur haerent,
aut minime. Id autem minime extrinsecus positos
esse designat, quod si inter id quod dicimus in ipso
de quo agitur haerere argumentorum locos, et non
haerere nihil est medium. Inter affirmationem enim
atque negationem nulla est medietas. Cumque in
<pb n="1054D"/>
ipso de quo agitur non inhaerere locum argumenti,
id sit extrinsecus assumi, dubium non est quin nihil
intersit medium inter ea argumenta quorum in hoc
ipso haerent loci de quo agitur, et ea quorum extrinsecus
assumuntur, extrinsecus autem ea dicuntur
quae absunt longeque disjuncta sunt. Sed quid ipsum
sit de quo agitur facilior explanatio est, si eorum
quae prius dicta sunt meminerimus. Nam cum de
quaestione loqueremur, eamdem diximus esse quaestionem
quae esset dubitabilis propositio. Sed quoniam
propositio subjecto praedicatoque constaret,
quaestionem quoque diximus subjecto praedicatoque
conjungi. Praedicatum igitur vel subjectum est hoc
ipsum de quo agitur. Nam cum de alterutra quaestionis
<pb n="1055A"/>
parte dubitetur, in hac ambiguitate quaeritur
utrum praedicatus terminus inesse subjecto videatur,
an minime. Nam cum omnis quaestio in affirmationem
negationemque dividatur, si praedicatus subjecto
inest, fit ex eo vera affirmatio; si non inest,
fit vera negatio. Sed in quaestionibus disceptandis,
alter affirmationem, alter negationem tuetur, id est,
alter praedicatum inesse subjecto, alter non inesse
defendit. Quod vero ex alterutra parte defenditur,
hoc est ipsum de quo agitur. Ipsum igitur est praedicatus
terminus vel subjectus, de quibus agitur.
Atque ut id exemplo clarius fiat, sit quaestio, an
Verres furtum fecerit. Hic Verres subjectum est,
furtum facere praedicatum; quod si furtum Verri
conjungitur, idque argumentationibus comprobatur,
<pb n="1055B"/>
quaestionis affirmatio demonstrata est. Si furtum a
Verre sejungitur, quaestionis rursus negatio comprobatur.
Ipsum itaque de quo agitur nihil est, nisi
uterlibet eorum terminus qui in quaestione proponitur,
sive praedicatus, sive etiam subjectus. Qui quidem
termini per se argumenta esse non possunt, neque
vero per se argumenta praestare. Si enim ipsi
simplices ut sunt argumenta esse possent, vel argumentorum
praestare materiam, nullam in quaestione
relinquerent dubitationem; sed quoniam de ipsis adhuc
in quaestione dubitatur an eorum possit esse
rata conjunctio, ipsi quidem neque per se argumenta
esse, neque per se argumenta praestare poterunt, ea
vero quae in ipsis insunt, vel extrinsecus posita
sunt, argumentorum copiam subministrant. Nam
quod Victorinus quaerit, et explicat latius, ne commemoratione
<pb n="1055C"/>
quidem mihi dignum videtur. Quaerit
enim quaestio ipsa de quo agitur an habeat locum,
quod minime oportuit, ut dictum est. Locus de quo
nunc agimus non cujuslibet rei locus est, sed argumenti,
argumentum vero rei dubiae faciens fidem,
res vero dubia pars quaestionis. Quod si argumentum
quaestio vel pars quaestionis esse non potest, locus
vero de quo agimus argumenti est locus, non
est dubium quin locus quaestionis esse non possit.
Amplius, omnis quaestio dubitabilis est, argumentum
vero omne quaestionis purgat ambiguum. Non est
igitur idem argumentum quod quaestio, sed loci, argumentorum
sunt loci, non sunt igitur quaestionis.
Hoc igitur praemisso intelligamus ipsum de quo agitur
<pb n="1055D"/>
quemlibet terminum in quaestione propositum,
sive praedicatum, sive subjectum, qui cum per se
res sint, ipsi quidem argumentum esse non possunt,
habere autem in se quaedam possunt, in quibus argumenta
sint collocata, et quae sedes argumentorum
esse intelligantur. Quae quidem cum terminis
his de quibus agitur inhaerere videantur, nondum
tamen sunt argumenta, sed quasi jam argumenta
complectentes loci, et velut naturali sede condentes.
Idem de his locis qui extrinsecus assumuntur dicendum
est, ipsi namque positi sunt exterius et
quodammodo a propositionum terminis ablegati, et
res quaedam sunt, sed intra se argumentorum copiam
claudunt; atque, ut brevi sententia colligam,
<pb n="1056A"/>
ipsum de quo agitur nihil est aliud nisi quilibet in
quaestione terminus collocatus. Hi argumenta esse
non possunt, neque ab his trahi aliquod argumentum.
Quo fit ut termini ipsi qui in quaestione sunt
positi, nec argumenta, nec loci sint, sed tantum res.
Rursus ea quae in his haerent de quibus agitur, ipsa
quidem res esse manifestum est, sed claudunt in se
argumentorum copiam, ut cum ex his sumi aliquod
oporteat argumentum, locorum vice fungantur. Itaque
si quis per se ea speculetur, res sunt; si quis
ab his aliquod argumentum quaerat educere, loci
fiunt. Et haec communiter quidem de principalibus
ac maximis locis dicta sint. Hi vero sunt qui in
ipsis de quibus agitur haerent, vel qui assumuntur
extrinsecus. Ut igitur faciat plenam locorum divisionem,
<pb n="1056B"/>
quos simpliciter ac maximos posuit locos, eosdem
velut in quasdam species resecat, dicens: In
ipso tum ex toto, tum ex partibus ejus, tum ex nota,
tum ex his rebus quae quodammodo affectae sunt ad
id de quo quaerimus. Et locorum qui in ipso sunt de
quo agitur constituti quatuor partium facta divisio
est. Hi quippe qui in ipso de quo agitur haerent, vel
ex toto eo de quo agitur termino, vel ex partium
ejus enumeratione, vel ex nota, vel ex affectis intelliguntur
existere. Id ita esse brevi ratione firmabitur.
Necesse est enim quemlibet eorum terminorum
qui in quaestione sunt collocati, et definitiones habere
proprias, et partes, et nomina, et ad res alias
quadam relatione conjungi ac referri. Ergo locus
qui dicitur ex toto, is est, quoties argumentum ex
alicujus diffinitione termini qui est in quaestione tractatur,
<pb n="1056C"/>
sive subjecti, sive praedicati. Ex partium enumeratione,
quoties ab ejus termini partibus, qui in
quaestione positus est, ducitur argumentum. A nota,
quoties ab ejusdem termini vocabulo nascitur argumentum.
Ab affectis vero, quoties ab his quae ad
propositum terminum relatione aliqua reducuntur
argumentatio proficiscitur. Quorum similitudines
omnium posterius explicabo, quando ea quae super
his rebus declarandis Cicero posuit exempla tractavero.
Nunc illud est considerandum, ait enim Tullius
ex his locis, in quibus argumenta inclusa sunt,
alios in eo ipso de quo agitur haerere, alios extrinsecus
assumi, quod ita dictum videtur, tanquam diversi
sint loci qui in his de quibus agitur haerent, et ipsum
illud de quo agitur. Nihil enim in se ipso haerere potest,
<pb n="1056D"/>
ac per hoc quod in aliquo haeret ab eo in quo
haeret diversum est. Quod si loci sunt aliqui qui in his
haereant de quibus agitur, non est dubium quin hi loci
ab his de quibus agitur sint diversi. Rursus cum dicit
in ipso, tum ex toto, tum ex partibus ejus, tanquam
non de diversis loquatur, ita ait, in ipso locos
esse tum ex toto, tum ex partibus, tum ex nota, quasi
vero aliud sit ipsum quam totum, aut aliud ipsum
quam omnes undique ejus partes. Unaquaeque enim
res idem est quod totum. Idem namque est Roma
quod tota civitas. Rursus idem est unaquaeque res
quod ejus singulae partes in unum reductae; velut
idem est homo quod caput, thorax, venter, ac pedes,
<pb n="1057A"/>
caeteraeque in unum partes conjunctae atque
copulatae. Quomodo igitur tanquam de diversis primum
locutus est, cum locos haerere in his terminis
de quibus agitur dixit, post autem velut de eisdem
loquitur, cum in ipso locos, tum ex toto, tum ex
partibus esse proponat? Nihil enim differt dicere in
ipso, tum ex toto, tum ex partibus quam si ita dixisset,
in ipso, tum ex ipso. Nam si idem est ipsum
quod totum ac partes, idem est dicere in ipso haerere
locum, ex toto, aut ex partibus, quod in ipso haerere
locum, qui est ex ipso, quod ne intelligi quidem
potest, quemadmodum in ipso haerere possit, quod
ipsum est, cum nihil sibi haereat, ut superius expedivi.
Sed, quemadmodum paulo ante exposui, unaquaeque
res cum et diffinitionem habeat et partes, si
<pb n="1057B"/>
pernoscamus quae sit diffinitionis vis et quae partium,
cunctus ambiguitatis nodus absolvitur. Est enim diffinitio
coactae in se atque complicatae rei explicatio,
velut cum dicimus hominem esse animal rationale,
mortale. Nam id quod breviter nomen, atque anguste
designabat, id explicavit ac protulit, et per substantiales
quodammodo partes definitio patefecit.
Alium igitur necesse est esse intellectum rei, quae
complicata est, in eo quod sibimet coacta atque in
unum redacta est, alium ejusdem rei explicatae atque
dissertae, in eo quod expedita atque diffusa est: nam
et si idem rei diffinitio quod nomen significat, illud
tamen ipsum quod nomen anguste confuseque designat,
apertius diffinitio disserit ac patefacit. Recte
igitur aliud quiddam est ipsum, aliud ejus diffinitio,
etiam si unum idemque est utrisque subjectum. Ut
<pb n="1057C"/>
enim dictum est, ipsum singulum est, diffinitio ipsius
singuli per partes distributio atque enumeratio. Partes
autem nunc substantiales dico, non quae magnitudinem
jungunt, sed quae proprietatem rationemque
substantiae. Sed quod in definitione dictum est secundum
eas partes quae substantiam jungunt, id in
partibus intelligendum est quae magnitudinem copulant,
velut domus quae fundamento, parietibus tectoque
conjungitur. Nam cum ea nihil sit aliud nisi quod
partibus copulatur, ipsa tamen una quaedam est, atque
conjuncta, partitio vero ejus per quaedam membra
distributio est, atque ideo licet unum sit, quod
ipsum est totum, et quot sunt partes undique confluentes,
non tamen eumdem necesse est habere intellectum,
<pb n="1057D"/>
cum ipsum integrum consideratur, et cum
in partes ipsas quibus junctum est distribuitur. Ex
nota vero locus apertissime ab eo termino diversus
est, qui in quaestione constitutus est. Quis enim dicat
id esse cujuslibet rei vocabulum quod ipsa res
est, quam designat? Ea vero quae ad id de quo agitur
affecta sunt, et si extra posita videntur, terminum
tamen in quaestione propositum velut e regione respiciunt,
quae in multas secari necesse est partes.
Omnis enim res, id quod est, unum est, multa vero
sibimet retinet adjuncta, quae hoc ab his quae omnino
extrinsecus sunt differre intelliguntur, quod
ea quae affecta sunt, in relatione sunt posita, ut
post et ipsarum propositio, et exemplorum ratio
<pb n="1058A"/>
monstrabit. Ea vero quae sunt extrinsecus, in nulla
relatione sunt constituta, atque ideo haec extrinsecus
solum. Illa vero affecta sunt nuncupata, habet
enim aliquam quodammodo cognationem ad id ad
quod reducitur, id quod refertur ad aliquid. Sed omnes
fere hos locos quos nunc simplices atque indivisos
ponit, posteriore tractatu dividit, ut nunc quoque
eos locos qui in ipso sunt, distribuit, cum alios ex
toto fieri proponit, alios ex partibus, alios ex nota,
alios ex affectis, affectaque ipsa suis partibus secat.
Extrinsecus vero locum in testimonio positum esse
confirmat, testimonii vero vim in auctoritate constituit,
auctoritatem vero diducit in proprias partes,
sed hoc posteriore tractatu liquebit. Nunc vero eos
simplices atque indivisos locos proponit, et veluti
simplicibus subdit exempla. Restat autem nunc unum
<pb n="1058B"/>
quod videtur esse quaerendum, an hi loci qui in locos
alios dividuntur, eorum quos intra se continent
locorum loci esse possint, ut eorum qui sunt ex toto,
ex partibus, ex nota, ex affectis, is unus quidam quasi
locus sit, qui est in ipso. Nihil quidem prorsus officeret
locorum locos putare, fieri enim potest ut locus
amplior intra semet angustiores contineat locos,
velut in provincia civitates, sed nunc haec similitudo
non convenit. Locus enim est ex quo ducitur id in
quo argumentum est positum. Quod si loci locus esse
posset, et is qui est in ipso de quo agitur, eos qui
sunt ex toto, vel ex partibus, vel ex nota, vel ex
affectis, velut quidam locus includeret, non essent,
ex toto, ex partibus, ex nota, vel ex affectis loci,
sed argumenta quoniam in eo haererent loco, qui in
<pb n="1058C"/>
eo ipso de quo agitur termino esse praedictus est;
non igitur locus esse poterit loci, sed velut genera in
species. Ita nunc sit divisio locorum, nec hoc superius
dictis videatur esse contrarium, cum et maximas
propositiones, et earum differentias continentes
communi nomine appellavimus locos. Nam maximae
propositiones, licet eo ipso quo maximae sint includant
caeteras et vocentur loci, tamen quia sunt notissimae
possunt rebus dubiis esse argumenta. Jure
igitur earum differentiae loci nominantur, quod in locorum
speciebus, aliter sese habet, quae prorsus
argumenta esse non possunt: nam in ipso locus velut
in species quasdam dividitur in eos qui sunt ex
toto, ex partibus, ex nota, ex affectis. Unusquisque
enim horum locorum primi loci integrum videtur
<pb n="1058D"/>
ferre vocabulum, nam ut hominem animal dicimus,
itemque equum atque bovem animalia nuncupamus,
sic is locus qui ex toto est in ipso esse dicitur,
itemque qui ex partibus ac nota, atque ex affectis in
ipso sunt. Sed ex his locis argumenta quidem duci
possibile est, ipsa vero argumenta ut sint, fieri nequit.</p>
<p> <hi>Sed ad id totum de quo disseritur, cum definitio
adhibetur, quasi involutum evolvit id de quo quaeritur.
Ejus argumenti talis est formula: Jus civile est
aequitas constituta his qui ejusdem civitatis sunt ad
res suas obtinendas. Ejus autem aequitatis utilis cognitio
est. Utilis ergo est juris civilis scientia.</hi> </p>
<p>Post locorum bifariam divisionem, in ipso scilicet
<pb n="1059A"/>
de quo agitur, et extrinsecus positorum, partitus est
eum locum qui est in ipso in quatuor membra, id
est a toto, a partium enumeratione, a nota, ab affectis.
Nunc igitur anteaquam dividat eum locum
quem ab affectis esse proposuit, superiorum trium
quos in primo interim tractatu minime divisurus est,
sed individuos relicturus, exempla supponit. Hi vero
sunt a toto, a partibus, a nota; ac de eo quidem loco
qui est a toto ita disseruit ac disputavit. Tum, inquit,
dicimus a toto locum argumenti quando totum
illud quod in quaestione positum est diffinitione
complectimur, quae diffinitio rei dubiae de qua agitur
facit fidem. Sed diffinitio omnis, ut superius quoque
dictum est, id quod nomine involute designatur
evolvit et explicat, atque ideo non terminus qui in
<pb n="1059B"/>
diffinitione ponitur, sed quae in ipso sunt, possunt
argumentis praestare materiam. Sunt autem in unoquoque
propriae diffinitiones. Diffinitio enim est oratio
substantiam uniuscujusque significans; quod si
ab unaquaque re propria substantia non recedit, ne
diffinitio quidem recedit, est ergo diffinitio in ipso
termino de quo agitur, quae definitio totum terminum
necesse est comprehendat, neque enim partem substantiae,
sed totius termini substantiam monstrat. Sed
quoniam ex ea diffinitione fides fit rei dubiae, trahitur
ex diffinitione argumentum, quae diffinitio in ipso
termino est de quo agitur, et ejus termini totum est.
Itaque argumentum quod a diffinitione ducitur, ab
eo ducitur loco qui in ipso termino est, qui in quaestione
est collocatus. Sed quoniam multi loci sunt in
<pb n="1059C"/>
ipso, hic locus a toto est. Diffinitio enim totum terminum
comprehendit, atque id quod involute nomine
significabatur, evolvit atque aperit, ejus argumenti
talis est formula. Jus civile est aequitas constituta his
qui ejusdem civitatis sunt ad res suas obtinendas,
ejus autem aequitatis utilis est cognitio, utilis est ergo
juris civilis scientia. Est enim quaestio, an juris civilis
scientia sit utilis, hic igitur jus civile supponitur,
utilis scientia praedicatur. Quaeritur ergo an id
quod praedicatur, vere possit adhaerere subjecto. Ipsum
igitur jus civile non potero ad argumentum vocare,
de eo enim quaestio constituta est; respicio
igitur quid ei sit insitum, video quoniam omnis diffinitio
ab eo non sejungitur, cujus est diffinitio, ne a
jure civili quidem propriam diffinitionem posse abjungi.
<pb n="1059D"/>
Diffinio igitur jus civile, ac dico, Jus civile est
aequitas constituta his qui ejusdem civitatis sunt, ad
res suas obtinendas; post hoc considero num haec
definitio reliquo termino, utili scientiae, possit esse
conjuncta, id est an aequitas constituta his qui ejusdem
civitatis sunt, ad res suas obtinendas, utilis
scientia sit, video esse utilem scientiam dictae superius
aequitatis. Concludo itaque, Juris igitur civilis
scientia utilis est; hoc igitur argumentum est ex eo
loco qui est in ipso, hoc est in jure civili, qui terminus
in quaestione est constitutus, hic vocatur a
diffinitione, quae diffinitio quaestionum totum est,
argumentum est a toto. Omnis autem locus a toto
in ipso est. Nec nos ulla dubitatio perturbet, quod
<pb n="1060A"/>
jus civile et rursus scientia utilis quaedam sunt orationes
quas inter terminos collocamus. Non enim omnis
terminus simplici orationis parte profertur, sed
aliquoties orationes integrae in terminis constituuntur.
In hac igitur argumentatione maxima ac per se
nota propositio est ea per quam intelligimus omnia
quae diffinitioni alicujus conjunguntur, ipsa quoque
illis quorum definitio est, ex necessitate copulari. Sequitur
enim cum diffinitio juris civilis utili scientiae
possit adjungi, juri quoque civili utilem scientiam
posse copulari; est igitur hoc argumentum tractum
ab eo loco qui est in ipso. Omnis enim diffinitio in
eo termino est quem diffinit, eodem autem loco qui
in ipso est, et a toto. Omnis enim diffinitio totum
monstrat atque aperit. Maxima propositio haec. Quibus
<pb n="1060B"/>
aliquorum diffinitio jungitur, eisdem necessario
ea quae diffiniuntur aptantur.</p>
<p> <hi>Tum partium enumeratio, quae tractatur hoc modo:
Si neque censu, neque vindicta, neque testamento, liber
factus est, non est liber: nec ulla est earum rerum;
non est igitur liber.</hi> </p>
<p>Sit quaestio utrum aliquis quem servum esse constiterit,
sit liber. Quoniam faciendi liberi tres sunt
partes. Una quidem ut censu liber fiat, censebantur
enim antiquitus soli cives Romani. Si quis ergo consentiente
vel jubente domino, nomen detulisset in
censum, civis Romanus fiebat et servitutis vinculo
solvebatur, atque hoc erat censu fieri liberum, per
consensum domini nomen in censum deferre, et effici
civem Romanum. Erat etiam pars altera adipiscendae
<pb n="1060C"/>
libertatis, quae vindicta vocabatur: vindicta vero est
virgula quaedam quam lictor manumittendi servi capiti
imponens, eumdem servum in libertatem vindicabat,
dicens quaedam verba solemnia, atque ideo
illa virgula vindicta vocabatur. Illa etiam pars faciendi
liberi est, si quis suprema voluntate in testamenti
serie servum suum liberum scripserit. Quae
quoniam partes sunt liberi faciendi, si quis aliquem,
quem servum fuisse constiterit, monstrare velit non
esse liberum factum, dicet, si neque censu, neque
vindicta, neque testamento, liber factus est, non est
liber. At nulla earum parte liber factus est. Non est
igitur liber. Si enim omnes partes a qualibet illa re
abjunxeris, totum necessario separasti. Nam cum totum
in suis partibus constet, si quid nulla cujuslibet
<pb n="1060D"/>
parte conjungatur, a toto etiam segregatur. Partes
autem duobus dicimus modis, vel species, vel membra.
Species est quae nomen totius integrum capit,
velut homo atque equus animalis, utraque enim per
se integro nomine animalia nuncupantur. Est enim
homo animal, et rursus equus animal. Item membra
sunt quae cum totum efficiant, conjuncta totius capiunt
nomen, singula vero nullo modo, ut cum fundamentum,
parietes et tecta domus membra sint,
simul omnia domus dicuntur, fundamenta vero sola
domus vocabulo minime nuncupantur, neque parietes,
neque tecta. In his igitur quae species sunt, quoniam
nomen totius integrum capiunt, nisi sigillatim
omnes partes ab eo de quo dubitatur abjunxeris, non
<pb n="1061A"/>
possis totum abesse monstrare. Dictum est enim
unamquamque partem totius vocabulum integrum
capere. Ut quoniam faciendi liberi tres sunt species,
census, vindicta, testamentum, si quaslibet duas removeris,
una tamen permanserit, liberum necessario
confitebere. Sive enim censu tantum, sive vindicta,
sive testamento sit liber factus, liberum esse constat.
Ergo in his nisi omnes species semoveris, non potes
destruere quod in quaestione propositum est. At si
affirmare velis atque astruere, sufficit tantum unam
quamlibet speciem demonstrare, ut si velis ostendere
liberum, sat est, ut monstres, aut vindicta, aut censu,
testamentove liberum factum; quod si destruere
velis, non sufficit ostendere, aut censu, aut vindicta,
aut testamento liberum non esse factum, sed nullo
<pb n="1061B"/>
eorum modo ad libertatem venisse. Itaque his partibus
quae species sunt, si destruere velis, cunctis
utendum est; si astruere, una sufficiet. At vero hae
partes quae sunt membra, contrario modo sunt: si
destruere velis, sat erit unam sejungas; si astruere,
cuncta adesse necessario comprobabis. Nam si velis
ostendere non esse domum, sufficit ut aut fundamenta
non esse dicas, aut parietes, aut tecta: nam si
quid horum defuerit, domus non potest appellari.
At si velis ostendere domum esse, nisi cuncta in
unum conjunxeris, id quod proponis astruere non
valebis. Omnes vero hi loci a partium enumeratione
ducuntur, quia in his partibus quae species sunt, cunctae
partes enumerantur, ut destruas; in his vero
quae membra sunt cunctae partes enumerantur, ut
<pb n="1061C"/>
astruas. Quaestio est igitur in proposito Ciceronis
exemplo argumenti a partium enumeratione deducti:
An is quem servum fuisse constitit, liber sit: is
quem servum fuisse, subjectus est terminus, liber
vero praedicatus; neutrum igitur eorum terminum
ad argumentum ducere poterimus. De quibus enim
dubitatur, ipsi fidem dubitationi facere non possunt.
Video igitur quid in altero eorum sit. Quoniam vero
partes omnes in eo sunt cujus partes sunt, quoniamque
libertas data, habet proprias partes, sumo eas
atque dinumero, et requiro an ulla earum partium
videatur inesse subjecto, sed nulla inest. Concludam
igitur non esse liberum. Unde manifestius demonstratur,
non solum ab eo termino qui subjectus est,
argumenta sumi posse, verum etiam ab eo qui est
praedicatus. Nam prius exemplum quo demonstrabat
<pb n="1061D"/>
juris civilis scientiam esse utilem, jus civile quod
subjectum erat diffinivit, ductumque inde argumentum
rei dubiae fecit fidem. Hic vero libertatis partes
enumerantur. qui est terminus praedicatus. Est igitur,
ut dictum est, quaestio an quem servum esse
constiterit, liber sit. Terminus is quidem quem servum
esse constiterit, subjectus est, praedicatus vero
liber, in ipso, id est in praedicato, partes sunt, quae
enumerantur, a qua enumeratione dum trahitur argumentum,
fit argumentum in ipso, ex partium enumeratione.
Maxima propositio, cujus partium nihil
rei propositae copulatum est, ei ne totum quidem
esse potest conjunctum. Hic videtur esse dubitandum
num locus a toto atque a partibus idem sit, cum
<pb n="1062A"/>
omnes partes totum faciant, si conjungantur. Sed
respondebitur, cum sit argumentum ab enumeratione
partium, totum dividitur, non conjungitur, dividendo
enim argumentatio procedit. Nam quisquis partem
cujuslibet sumpserit, eo ipso, quo partem sumpserit,
rem videtur esse partitus. Qui vero rem dividit, dissipat
potius quam conficit totum, sed restare adhuc
ambiguitas potest, nam diffinitio quoque involutam
nominis significationem explicat, per quamdam substantialium
partium enumerationem. Enumeratio
vero partium quaedam ipsarum a se partium dissipatio
est. Sed aliud est ejusdem rei partes enumerare,
aliud diffinitionis. Nam rei partes ea re cujus partes
sunt semper minores sunt, ut caput, vel thorax, vel
caetera membra toto homine; partes vero definitionis
<pb n="1062B"/>
tota re quae diffinitur, si substantiales sunt, probantur
esse majores, ut animal homine majus est. Itemque
rationale, mortale, eumdem hominem, velut
majora continent, et sunt singulae partes diffinitionis
ejusdem quae est animal, rationale, mortale. Partitio
igitur sumit partes rei quam partitur minores semper.
Quae vero sumit definitio, universalia sunt per
se totaque et continentia diffiniri, quamvis posita in
diffinitione partes fiant, ut in his quae superius exempla
proposui facile intelligi potest. Unde manifestum
est locum a toto, qui diffinitionis est, et locum a partium
enumeratione, esse diversos.</p>
<p> <hi>Tum notatio, tum ex vi verbi argumentum aliquod
elicitur hoc modo: cum lex Aeliasanctia assiduo vindicem
assiduum esse jubat, locupletem jubet locupleti,
<pb n="1062C"/>
is est assiduus, ut ait Aelius, appellatus ab aere
dando.</hi> </p>
<p>Tertius eorum qui in ipso sunt locus a notatione
est constitutus. Notatio vero est quaedam nominis
interpretatio. Nomen vero semper in ipso est. Ut
enim diffinitio id quod in nomine involutum est declarat,
expedit atque diffundit, ita etiam nomen id
quod a diffinitione dicitur evolute, involute confuseque
designat. Quod si definitio in ipso est, nomen
quoque in ipso esse de quo agitur, non potest dubitari.
Ex notatione autem locus vocatus est, quia nomen
omnem rem notat atque significat. Vindex est
igitur qui alterius causam suscipit vindicandam,
veluti quos nunc procuratores vocamus. Lex igitur
Aeliasanctia assiduo, vindicem assiduum esse jubet.
Quaeritur utrum cum lex Aeliasanctia vindicem velit
<pb n="1062D"/>
esse assiduo assiduum, locupletem velit locupleti. Hic
igitur subjectus quidem terminus est, lex Aeliasanctia
vindicem volens assiduo assiduum, praedicatus vero
locupletem locupleti, ipsos igitur terminos non potero
ad fidem quaestionis adducere. De ipsis enim de
quibus ambigitur, nulla effici fides potest. Quaero igitur
quid in ipsorum altero sit, ac video unum eorum
terminum esse, legem Aeliamsanctiam, quae assiduum
assiduo vindicem esse decernat, id est subjectum,
hujus orationis interpretor partem, quae est assiduus.
Quid enim est assiduus aliud nisi assem dans?
assem vero dare nisi locuples non potest, assiduus
igitur locuples est. Cum igitur lex Aeliasanctia assiduo
vindicem assiduum esse constituat, locupletem
<pb n="1063A"/>
jubet locupleti, assiduus quippe est locuples, a dando
aere nominatus. Argumentum igitur hoc tractum est
ex eo loco qui est in ipso, id est a nominis interpretatione,
nomen enim in ipso illo est cujus nomen
est, cujus interpretatio notatio nuncupatur. Sed ab
hujus interpretatione factum est argumentum. Igitur
hoc argumentum ex eo loco est, qui est in ipso, id
est a nomine, et eorum qui in ipso sunt, a notatione,
id est a nominis interpretatione. Maxima propositio
est, interpretationem nomina idem valere quod nomen.
Sed paulo confusius a Cicerone dicta argumentatio
maximum praestat errorem. Ita enim dici oportuit,
assiduus est qui assem dat, qui vero assem dat,
locuples est, assiduus igitur locuples est. Lex autem
Aeliasanctia assiduum assiduo esse vindicem jubet,
<pb n="1063B"/>
locupletem igitur locupleti vindicem esse praescripsit.
Quod si ita dictum esset, apertior argumentatio fuisset.
Nunc vero ita dixit: Cum lex Aeliasanctia assiduo
vindicem assiduum esse jubeat, locupletem jubet
<pb n="1064A"/>
locupleti et caetera. Subjunxit, ut ostenderetur locuples
esse assiduus; hoc autem tantumdem valet,
quod ait, legem Aeliamsanctiam assiduo assiduum
vindicem cum juberet esse, locupletem locupleti esse
praecepisse, tanquam si diceret, qui assiduus est,
locuples est. Nisi enim is qui assiduus est locuples
sit, non consequitur ut cum lex Aeliasanctia assiduum
assiduo vindicem esse jusserit, locupletem jusserit
locupleti, et argumenti conclusionem priorem posuit,
subjecit vero probationem. Conclusio namque est,
cum lex Aeliasanctia assiduum assiduo vindicem velit
esse, locupletem jubet locupleti, atque hanc praemisit;
probatio vero est rationis assiduum esse locupletem
ab aere dando nominatum, et hanc intulit
conclusionem. Restat is locus eorum qui in ipso
<pb n="1064B"/>
sunt, qui ducitur ab affectis. Cujus expositionem,
quoniam varia est multiplexque divisio, differamus,
ac primi voluminis terminum, hucusque sistamus.</p>
</div1>

<div1>
        <head>LIBER SECUNDUS.</head>

<pb n="1063"/>
<p>
          <pb n="1063B"/>In tam difficillimi operis cursu non sum nescius,
mi Patrici, quin labor hic noster quem te adhortante
suscepimus, dum judicio multitudinis imperitae aut
elevatur, aut premitur, facile variis reprehensionibus
mordeatur. Nam et illi quibus hoc totum disserendi
displicet genus, velut supervacaneum studium,
familiari pravis mentibus cavillatione despiciunt, et
<pb n="1063C"/>
qui maximum hujus scientiae fructum putant, sua
caeteros segnitie mentientes, tanto nos operam pares
esse non existimant, quorum quidem priores si non
invidia laboris alieni aestimationem premunt, sed
reprehensioni judicioque consentiunt, nullo modo
ferendos esse puto. Multo quoque in me libentius detorserim
pravae opinionis invidiam, ac nostris eos
diffidere viribus facillime patiar, potius quam tantae
disciplinae calcare rationem. Sed proh divinam atque
humanam fidem, quae est haec hominum pravitas,
quae tantae est imprudentia caecitatis, ut pene sua
sese ipsi confessione condemnent! Nullus est enim
qui sese videri nolit peritissimum disserendi, quinetiam
objectare ipsi aliquid, et resolvere objecta
conantur, et si facile id factu esset, cuncti ad scientiam
<pb n="1063D"/>
logicae disciplinae velut ad communia quaedam sapientiae
lucra concurrerent. Jam vero quid absurdius
fingi potest, quam quod probabilibus, ut ipsi existimant,
argumentis inutile studium dialecticae nituntur
astruere? Quid enim convenit disserendi artem
disserendo pervertere, ut cujus opinionem affectes,
ejusdem despicias veritatem? Sed ut cantor ille discipulum
sibi ac Musis canere jubebat, ita et ego
quoque mihi ac tibi, non Musae, sed tanquam Musarum
praesidi cecinerim, atque id quod multo labore
studioque collegi, non rhetorica tantum facultate,
verum etiam dialectica subtilitate deponam. Quae
vero sequuntur hujusmodi sunt:</p>
<p> <hi>Ducuntur etiam argumenta ex his rebus quae quodammodo
affectae sunt ad id de quo quaeritur. Sed hoc
<pb n="1064B"/>
genus in plures partes distributum est. Nam alia conjugata
appellamus, alia ex genere, alia ex forma, alia
ex similitudine, alia ex differentia, alia ex contrario,
alia ex conjunctis, alia ex antecedentibus, alia ex consequentibus,
alia ex repugnantibus, alia ex causis, alia
ex effectis, alia ex comparatione majorum, aut parium,
aut minorum.</hi> </p>
<p>
          <pb n="1064C"/>Postquam locos eos ex quibus argumenta ducuntur
gemina partitione distribuit, alios in ipso de quo
agitur haerere dicendo, alios extrinsecus assumi,
cumque locum qui in ipso de quo agitur haeret in
quatuor species secuit, id est a toto, a partibus, a
nota, ab affectis, superioribus quidem tribus exempla
subjecit, quae nos primo volumine quantum diligenter
fieri potuit explicavimus. Restat is locus quem
posuit quartum, id est ab affectis, hujus cum multae
sint species, integri atque indivisi proponere non
potuit exemplum. Nam quorum facienda partitio est,
melius per singula membra dispositis aperiuntur
exemplis. Hunc igitur locum dividit hoc modo: Locus
qui ex affectis est, partim ex conjugatis, partim
ex genere, partim ex forma descendit, ex similitudine
<pb n="1064D"/>
etiam, vel ex differentia, vel ex contrario, necnon
etiam ex conjunctis, ex antecedentibus, et consequentibus,
et repugnantibus, ex causis etiam atque
ex effectis causarum, et comparatione majorum, aut
parium, vel minorum, quae omnia Tullius paulo post
convenientibus rerum similitudinibus illustrat. Nunc
illud nobis dicendum est quae sit affectorum natura,
et quid habeant proprietatis. Sunt enim affecta quae
quodammodo aliquid referri possunt, ad id ad quod
referuntur. Omnia vero quae se aliqua relatione respiciunt,
aut amica inter se, aut dissidentia conferuntur.
Si amica, vel substantialiter, ut genus, forma, antecedentia,
consequentia, causa, effectus; vel in qualitate,
ut conjugatum, simile, conjunctum; vel in
quantitate, ut paria. Quae vero sibi dissidentia conferuntur,
<pb n="1065A"/>
partim a se differentia sunt tantum, partim
adversa; sed adversa, partim in qualitate, ut contraria,
vel repugnantia, partim in quantitate, ut majus
ac minus. Quae cum ita sint, manifestum est, et
amica sibi cognationis relatione conjungi, et dissidentia
hoc ipso quo sibi adversa sint, ad se invicem
comparari. Nam quae amica sunt, amicis amica sunt,
et dissidentia a dissidentibus dissident. Ita igitur et
genus formae genus est, et forma generis forma, et
antecedentia consequentium, et consequentia antecedentium,
et causa effectuum causa, et effectus causarum
effectus, et conjugata conjugatis conjugata
sunt, et simile simili simile, et conjunctum conjuncto
conjunctum, et paria paribus paria, et differentia
differentibus differentia, et majora minoribus majora,
<pb n="1065B"/>
et minora majoribus minora sunt, et contraria contrariis
contraria, et repugnantia repugnantibus repugnantia
sunt. Affecta igitur sunt quae cum a se invicem
diversa sint, ad se invicem tamen referuntur.
Sed quo ordine Tullius superius descripsit locos, nos
diffinitiones omnibus apponemus. Eorum igitur quae
ad se invicem affecta dicuntur, in M. Tullii disputatione
prima sunt conjugata: conjugata voco quaecunque
ab uno nomine varia prolatione flectuntur, ut a
justitia justus, justum, juste. Haec inter se cum ipsa
justitia, unde eorum vocabulum fluxit, conjugata dicuntur.
Genus vero [est] quod de multis specie differentibus
in eo quod quid est praedicatur, velut animal
dicitur de homine atque equo, quae specie differunt, et
in eo quod quid sit praedicatur. Interrogantibus enim
<pb n="1065C"/>
nobis quid sit homo vel equus, respondetur animal.
Quod genus licet necesse sit ab eo esse diversum cujus
genus est, cognatum tamen est ei, quia ad id
substantiae relatione conjungitur. Species etiam est,
de qua genus superius praedicatur, quam Cicero formam
vocavit, velut homo animalis. Similitudo est
unitas qualitatis. Nam duo quae sibi similia sunt,
eamdem necesse est habere qualitatem, et quoniam
ipsum sibi simile esse non potest, aliud necesse est
simile consideretur. Sed aliud esse non poterit, nisi
fuerit in aliqua parte diversum. Ergo similia, a se
in alia quidem re diversa sunt, in alia vero congruunt.
In ea vero re quae secundum qualitatem congruunt,
in ea esse similia intelliguntur, quae ad se
similitudinis illius copulatione referuntur. Differentia
<pb n="1065D"/>
est qua unumquodque differt ab alio, ut homo
ab equo rationabilitatis differentia discrepat. Haec
igitur praedicatione quidem propriae naturae ad ea
refertur quorum est differentia, ut rationabilitas ad
hominem; dissimilitudinis vero ratione ad ea a quibus
discrepat id cujus est differentia, ut rationabilitas
ad bovem. Contraria vero sunt quae in eodem
posita genere longissime a se discrepant, ut album
atque nigrum, quae licet in uno qualitatis genere ponantur,
a se tamen quam longissime recedunt, ea
quoque ad se referri nullus ignorat. Aliud est enim
quod sunt, aliud quod contraria sunt. Quod enim
nigrum est, quale est. Quod vero contrarium est, ab
albo plurimum discrepans est. Conjuncta vero sunt
<pb n="1066A"/>
quae unicuique rei finitimam naturam tenent, velut
timori pallor adjunctus est. Haec talia sunt ut saepius
quidem adjunctis sibi cohaerescant, neque tamen ex
necessitate his quibus vicina sunt, adesse cogantur.
Nam saepe timori pallor assistit, non tamen semper,
veluti cum dissimulatione premitur metus, atque
ideo verisimilia ex adjunctis argumenta nascuntur.
Nam quaecunque conjuncta sunt ex his quibus
adhaerent, indicio esse solent. Sed de his in posteriore
disputatione diligentius disseram. Antecedentia
vero sunt quibus positis aliud necesse est consequatur,
ut quia bellum est, esse inimicitias necesse
est. Haec ordinis necessitatem tenent. Consequentia
enim ab antecedentibus separari nequeunt;
consequens vero est quidquid id quod antecedit insequitur,
<pb n="1066B"/>
ut inimicitiae bellum consequuntur. Nam si
bellum est, inimicitias esse necesse est, habetque locus
hic illud notabile et spectandum, quod saepe quae
naturaliter priora sunt, tamen ipsa sunt consequentia.
Saepe quae naturaliter antecedunt, et in propositione
priora sunt; namque inimicitiae prius existere
quam bella solent. Sed non possumus proponere
inimicitias, ut bellum sequatur. Non enim possumus
vere dicere, si inimicitiae sunt, bellum est, sed praeponimus
bellum, et inimicitiae quae natura priores
sunt, subsequuntur, ita, si bellum est, inimicitiae sunt.
Nunc igitur inimicitiae quae naturaliter bellum praecedunt,
hae eadem bella in propositione comitantur;
at si dicam: Si superbus est, odiosus est, superbia et
naturaliter et in propositione odium praecedit; prius
<pb n="1066C"/>
enim superbia consuevit existere, post vero atque ex
eadem superbia veniens odium sequi. Nec interest
utrum naturaliter quaelibet antecedat res aliquando,
an vero consequetur, dum id in propositione adnotemus,
eam esse rem antecedentem, quae sive naturaliter
prior sit, sive posterior, alteram tamen rem
secum necessario trahat. Repugnantia vero intelliguntur
quoties id quod alicui contrariorum naturaliter
junctum est, reliquo contrario comparatur, ut
quoniam amicitiae atque inimicitiae contraria sunt.
Inimicitias vero consequitur nocendi voluntas, amicitia
et nocendi voluntas, repugnantia sunt, haec quoque
ad se contrarietatis similitudine referuntur. Causa
est qua praecedente aliquid efficitur, ut causa diei
est solis ortus. Effectum est quod praecedens causa
<pb n="1066D"/>
perficit, ut dies quem solis ortus emittit. Majorum
vero comparatio est quoties ei quod minus est, id
quod majus est comparatur, ut si nemo innocens
pelli in exsilium debet, multo magis ne Tullius quidem,
qui non innocens solum, verum etiam patriae
fuit liberator; plus est enim patriae esse liberatorem
quam innocentem. Parium vero quoties inter se paria
comparantur, ut si hic civis innocens pelli in exsilium
non debet, quia innocens est, nec ille quidem
qui est innocens carere patria juste potest. Minorum
vero quoties minora majoribus conferuntur, ut si Ciceronem
liberatorem patriae praemio nemo dignum
putavit, nemo eum putet praemio dignum qui cum
tantum innocens fuerit, nulla in rempublicam contulit
<pb n="1067A"/>
merita. Haec itaque omnia cognata sibi esse, et
ad se referri invicem, et se velut e regione conspicere
nullus ignorat. Nam ut de conjugatis primum
loquamur, et justitia ad id quod justum est, vel id
quod juste fieri potest, spectat, et eum qui justus est
perficit. Caetera quoque habent ad se non modo vocabuli
cognationem, verum etiam cujusdam naturae
congruentiam, ita tamen ut a se diversa sint. Neque
idem est justitia, quod justus. Omne enim quidquid
ab aliquo inflectitur, ab eo a quo inflectitur est diversum,
eidemque cognatum, a quo etiam probatur
inflexum. Genus etiam cognatum esse rei cujus genus
est, id est speciei, quam Cicero formam vocavit,
dubium non est. Genus enim speciei genus est, et
species generis species: itaque ad se invicem referuntur,
<pb n="1067B"/>
licet idem genus ac species non sint. Illud
sane videndum est, quoniam quas nos species nuncupamus,
eas Cicero formas vocat. Cui quidem, dum
quod dicit intelligam, concedam libenter quibus voluerit
uti nominibus, mihi vero non idem concedi
potest. Nam qui explanationis lucem professus est,
in his verbis debet quae sunt in usu posita versari. Id
autem quod supponitur generi ut species, quam forma
potius nuncupetur, usus obtinuit. Jam vero simile nisi
simili simile esse non potest, et quod differt nisi a dissimili
differre non potest. Contraria etiam contrariis
intelliguntur esse contraria, conjuncta etiam conjunctis
adhaerescunt. Et quae sunt antecedentia, aliquid quod
potest consequi antecedunt. Id etiam quod est consequens
illud quod antecessit insequitur. Omne etiam
<pb n="1067C"/>
repugnans repugnanti sibimet intelligitur inimicum.
Causa etiam effectus sui causa est. Quod enim quaevis
causa efficit, ejus rei quam efficit causa est; effectus
quoque causae alicujus effectus est. Comparatio
vero majorum minora respicit, minorum vero
majora, parium paria, atque in omnibus ea natura
esse deprehenditur, ut cum per se res quaedam sint
diversae ab his ad quae referuntur, affecta tamen
esse dum comparantur, appareant; diversa vero esse
ab his ad quae referantur, illa res approbat, quoniam
nihil ad se ipsum referri potest. Quae cum ita sint,
jure affecta sunt nuncupata. Quae omnia ejus loci qui
ex affectis ducitur, species vel formae sunt, ipso
etiam testante Cicerone, qui ait: Sed hoc genus in
plures partes distributum est. Cum enim genus dixit,
<pb n="1067D"/>
quas scindit a genere species esse signavit. Praeterea
omnia haec et nomen generis suscipiunt et diffinitionem.
Affecta enim sunt ad aliquid, quae ad id ad
quod affecta sunt, referri queunt; conjugata vero et
genus, et forma, et caetera, ad ea semper ad quae
sunt affecta, referuntur. Sed, ut in superioribus locis
dictum est, qui in ipso de quo agitur haerebant, id
est ex toto, ex partibus, ex nota, ut ex toto eo intelligatur
termino qui fuisset in quaestione propositus,
itemque ex ejus partibus atque ex ejus nota. Eodem
modo etiam in iis quae affecta sunt dicemus ad eum
terminum affecta considerari, qui subjecti vel praedicati
loco positus continet quaestionem. Superest nunc
<pb n="1068A"/>
illud dicere, cur quae affecta sunt in ipso, de quo
agitur esse dicantur. Etenim in ipso de quo agitur
termino, quatuor locos esse significavit Cicero, id est
ex toto, ex partibus, ex nota, ex affectis. Quorum
tria quidem superiora manifestum est in eo haerere
de quo agitur termino. Diffinitio enim cujuslibet rei
quod totum est, in illo ipso est quod diffinit. Partes
etiam in ipso illo sunt, quod collectione conjungunt.
Nota etiam in illo est quod appellatione significat;
affecta vero extrinsecus posita videntur, quippe quae
referuntur ad id ad quod affecta sunt, ad id de quo
agitur quae non referuntur, nisi extrinsecus posita
intelligerentur. Cur igitur ea etiam quae affecta
sunt, ad id de quo agitur, inter nos numeravit locos,
qui ipsi de quo quaeritur termino cohaerent,
<pb n="1068B"/>
dicendum est. Quoniam id quod adhaerere dicitur,
non idem est ei cui adhaerere praedicatur. Quae cum
diversa sint, cognatione tamen quadam intelliguntur
esse conjuncta, veluti non idem est diffinitio quod ipsa
res quae diffinitione describitur. Si enim diffinitio
clarius efficit id quod diffinit, nihil vero ipsum e sese
[F. esse] clarius quam est efficere potest, manifestum
est id quod diffinitur a diffinitione esse diversum.
Sed idcirco haerere diffinitionem in eo quod diffinitur
dicimus, quia est ei cognata atque conjuncta,
quippe quae dum ejus proprietatem significet, ab
ejus substantia non recedit. Partes etiam ac notae diversa
sunt ab eo quod vel copulant, vel designant.
Sed quia illae propositum terminum jungunt, illae significant,
habentes aliquam cum proposito termino
<pb n="1068C"/>
cognationem, in ipso de quo agitur haerere perhibentur.
Ita etiam in affectis, licet extrinsecus sint, neque
enim idem sunt quod ea sunt ad quae intelliguntur
affecta, necessario tamen, quia aliquam cognationem
cum his habere considerantur, in ipsis haerere dicuntur
ad quae ad affecta sunt. Qui vero eorum naturalis
ordo sit, vel quae differentia, vel quae sit alia
locorum partitio, licet in topicis differentiis opportunius
expediendum sit, tamen cum exempla Ciceronis
quae in his explicandis attulit exposuero, subjungam.</p>
<p> <hi>Conjugata dicuntur, quae sunt ex verbis generis ejusdem.
Ejusdem autem generis verba sunt quae orta ab
uno varie commutantur, ut sapiens, sapienter, sapientia;
haec verborum conjugatio</hi> <foreign xml:lang="greek"></foreign> <hi>dicitur, ex qua
<pb n="1068D"/>
hujusmodi est argumentum: Si compascuus ager est,
jus est compascere.</hi> </p>
<p>Diffinitio conjugatorum a Cicerone prolata talis
est. Conjugata dicuntur quae sunt ex verbis generis
ejusdem, id est quae ab uno verbo variis inflectuntur
modis. Ex eodem quippe genere verba sunt, justitia,
justus, juste, justum, et quaecunque alia in diversas
possunt vocabulorum species inflecti. Quaecunque
enim ab uno quolibet orta varie commutantur, haec
a Graecis quidem <foreign xml:lang="greek"></foreign> dicuntur, apud Latinos
vero conjugata: nam quod Graeci <foreign xml:lang="greek"></foreign> dicunt,
nos conjugationem appellamus. Haec autem sunt, ut
sapiens, sapienter, sapientia, et quaecunque in varias
<pb n="1069A"/>
partes orationis, variasque inflexiones, ab uno quodam
ducta cernuntur. Ex conjugatis igitur argumenti
nascentis hoc exemplum est: sit enim dubitabile an
in aliquo agro mihi atque vicino simul pascere liceat
pecus, id est an jus sit compascere: subjectum igitur
est ager, compascere vero praedicatum. Faciemus
itaque argumentum hoc modo: Hic de quo quaeritur
ager compascuus est, in compascuo autem licet compascere,
in hoc igitur agro licet compascere. Hic
igitur compascendi juris argumentum ex compascuo
sumptum est, ex conjugato videlicet. Compascere
enim et compascuum conjugata sunt. Sumptum vero
est argumentum, jus esse compascere, quoniam sit
ager compascuus, sed conjugatum est compascuum
ei quod compascere. A conjugatis igitur sumptum
est argumentum, quod conjugatum in ipso est de
<pb n="1069B"/>
quo agitur, id est in compascendo; omnia enim ex
eodem fluunt, et sui sunt continentia atque se respicientia.
Factum est igitur argumentum ex eo
quod est in ipso, ab affectis, id est a conjugatis.
Maxima vero propositio est, conjugatorum in eo
quod conjugata sunt, unam atque eamdem esse naturam,
vel sic, cui convenit aliquid, huic etiam conjugatum
ejus posse sociari.</p>
<p> <hi>A genere sic ducitur: Quoniam argentum omne mulieri
legatum est, non potest ea pecunia quae numerata
domi relicta est, non esse legata; forma enim a genere
quoad suum nomen retinet, nunquam sejungitur, numerata
autem pecunia nomen argenti retinet; legata
igitur videtur.</hi> </p>
<p>
          <pb n="1069C"/>Genus est quod de qualibet specie in eo quod quid
est praedicatur. In eo quod quid est praedicari dicitur,
quod de qualibet specie interrogantibus quid
sit, responderi convenit, et ejus de qua respondetur
speciei substantiam monstrat. Semper vero genus
propria specie majus est, eamque intra ambitum
suae praedicationis includit. Quo fit ut, quamvis in
alia quoque dispartiri genus possit, speciem tamen
suam nullo modo derelinquat, velut animal quidem
praedicatur de homine, et hominis substantiam monstrat;
interrogantibus enim nobis quid est homo,
animal respondetur. Idem tamen deduci in alia
potest, velut in equum atque bovem, quae animalia
nuncupantur. Sed ita deducitur in diversa, ut unamquamque
earum specierum quas continet, non relinquat.
<pb n="1069D"/>
Ubicunque enim fuerit homo, necesse est
ut sit animal, homo enim animal est. Idemque de
bove ac de caeteris. Ergo liquido demonstratum est
nomen generis a specie nullo modo separari. Quod
si aliquando generis vocabulum universaliter enuntietur,
necesse est omnes species designari, ut si
quis dicat omne animal, et hominem designabit et
bovem, et caeteras omnes species sub animalis nomine
collocatas. Quae cum ita sint, quidam testamento
mulien argentum omne legaverat. Quaeritur
an ei etiam numerata pecunia sit legata: numerata
igitur pecunia in hac quaestione subjectum est, legata
vero praedicatum. Considero igitur in alterutro eorum
quidnam insit, ut ex eo quod in ipso est aliquod
<pb n="1070A"/>
argumentum requiram. Video subjectum terminum,
qui est numerata pecunia, habere argentum genus,
quod affectum est, scilicet ad speciem suam ad quam
refertur. Quae enim ad se invicem referuntur, affecta
sunt; ergo quoniam argentum omne legatum est,
et genus speciem propriam non relinquit, necesse
est ut numerata quoque pecunia sit legata. Nam
cum omne nomen generis legatum sit, nihil de speciebus
videtur exceptum, velut si quis dicat, omne
animal vivere, non ut arbitror tantum hominem vel
bovem, vel equum, vel sigillatim caetera, vel unum,
vel plura vivere dicit, ut tamen aliqua cum sint animalia,
vitae munere carere contendat, sed omne
prorsus quidquid fuerit animal, vivere proponit.
Cum igitur omne genus, id est omne argentum legatum
<pb n="1070B"/>
sit, nulla species excipitur. At numerata
pecunia argentum est, fit igitur ut numerata quoque
pecunia legati vocabulo possit includi. Est igitur
quaestio quidem, ut dictum est, an numerata pecunia
legata sit; argumentum ab eo quod in ipso est, id
est a genere quod inest propriae speciei, id est ab
affectis, quod est ita ut ad id referatur; hoc autem
est argentum, ab affectis, id est a genere. Praedicatur
enim ut genus argentum de numerata pecunia.
Interrogantibus enim nobis quid sit numerata pecunia,
jure respondemus, argentum. Maxima propositio
est, cui convenit omne genus, eidem unamquamque
speciem convenire. Quam Marcus quoque Tullius
diversis quidem verbis, sed eadem significatione
proposuit dicens: Forma enim a genere quoad suum
<pb n="1070C"/>
nomen retinet, nunquam sejungitur, numerata autem
pecunia nomen argenti retinet; legata igitur
videtur.</p>
<p> <hi>A forma generis, quam interdum, quo planius accipiatur,
partem licet nominare, hoc modo: Si ita Fabiae
pecunia legata est a viro, si ei viro materfamilias esset.
Si ea in manum non convenerat, nihil debetur. Genus
enim est uxor, ejus duae formae: una matrumfamilias,
hae sunt quae in manum convenere; altera earum quae
tantummodo uxores habentur, qua in parte cum fuerit
Fabia, legatum ei non videtur.</hi> </p>
<p>Species est, quae propriis differentiis informata
sub praedicatione generis collocatur. Differentiae
vero propriae a caeteris eam speciebus separant atque
sejungunt, velut homo cum sit animalis species, differentiis
<pb n="1070D"/>
informatur rationabilitatis atque mortalitatis,
et sejungitur ab his animalibus quae aeterna sunt,
velut sol a Platonicis creditur, et ab iis animalibus
quae sunt rationis expertia. Cum igitur omnes species
inter se propriis differentiis distent, necesse est
quod de altera specie dicitur, id in aliam non posse
transferri, velut quod de homine dicitur specialiter,
idem de equo atque bove non possit intelligi. Ducitur
autem a specie quoties genus ipsum veluti in
quamdam contrabitur portionem. Velut si quis dicat
illud animal sibi adduci debere, quod sit rationale
et mortale, non utique de equo, vel bove, aut de
caeteris, nisi tantum de homine dictum esse intelligitur.
Ut igitur generaliter dictum genus omnes species
<pb n="1071A"/>
claudit, cum quis dicit omne animal, sic quodlibet
animal designatum speciem facit; quae cum
ita sint, a forma generis, id est a specie generis tale
fit argumentum, quam formam generis Cicero partem
saepe nominat, quo id quod dicitur planius fiat.
Notius enim nomen partis est quam formae; quo autem
distet forma a partibus, et nos strictim superius
diximus, et paulo post a Cicerone ipso latius explicabitur.
Nunc de proposito videamus exemplo.
Uxoris species sunt duae, una matrumfamilias,
altera usu; sed communi generis nomine uxores
vocantur. Fit vero id saepe, ut species iisdem nominibus
nuncupentur, quibus et genera; mater vero
familias esse non poterat, nisi quae convenisset in
manum; haec autem certa erat species nuptiarum.
<pb n="1071B"/>
Tribus enim modis uxor habebatur, usu, farreatione,
coemptione; sed confarreatio solis pontificibus conveniebat.
Quae autem in manum per coemptionem
convenerant, hae matresfamilias vocabantur. Quae
vero usu vel farreatione, minime. Coemptio vero
certis solemnitatibus peragebatur, et sese in coemendo
invicem interrogabant, vir ita, an mulier
sibi materfamilias esse vellet. Illa respondebat velle.
Item mulier interrogabat an vir sibi paterfamilias
esse vellet, ille respondebat velle. Itaque mulier,
viri conveniebat in manum, et vocabantur hae nuptiae
per coemptionem, et erat mulier materfamilias viro,
loco filiae. Quam solemnitatem in suis Institutis Ulpianus
exponit. Quidam igitur extremo judicio omne
Fabiae uxori legavit argentum, si quidem Fabia ei
<pb n="1071C"/>
non tantum uxor, verum etiam certa species uxoris,
id est materfamilias esset, quaeritur an uxori Fabiae
legatum sit argentum. Uxor Fabia, subjectum est;
legatum argentum, praedicatum. Quaero igitur quodnam
ex his argumentum sumere possim, quae in
quaestione sunt posita, ac video uxori duas inesse
formas, quarum una tantum uxor est, altera materfamilias,
quae in manum conventione perficitur.
Quod si Fabia in manum non convenit, nec materfamilias
fuit, id est, non fuit ea species uxoris, cui
argentum omne legatum est. Quocirca quoniam id
quod de alia specie dicitur, in aliam dici non convenit,
cumque Fabia praeter eam speciem sit, quae in
manum convenerit, id est quae materfamilias sit, et
vir matrifamilias legaverit argentum, non videtur
<pb n="1071D"/>
Fabiae esse legatum. Quaestio igitur, ut dictum est,
an uxori Fabiae omne argentum legatum sit: subjectum,
uxor Fabia; praedicatum vero, legatum argentum.
Argumentum ab eo quod est in ipso de quo
quaeritur, id est ab eo quod est in uxore de qua quaeritur.
Est autem in uxore de qua quaeritur species
uxoris, ea scilicet quae in manum non convenit quae
ad eam affecta est. Omnis enim species ad suum
genus refertur, id est forma; factum est igitur argumentum
ab eo quod est in ipso, ab affectis, a forma
generis. Maxima propositio est, quod de una specie
dicitur, id in alteram non convenire.</p>
<p> <hi>A similitudine, hoc modo: Si aedes exesae corruerunt
vitiumve fecerunt, quarum ususfructus legatus est,
<pb n="1072A"/>
haeres restituere non debet, nec reficere, non magis
quam servum restituere, si is cujus ususfructus legatus
est deperisset.</hi> </p>
<p>Similia dicuntur, quae ejusdem sunt qualitatis, ex
quibus hoc modo sumitur argumentum: Quidam testamento
aedium usumfructum legavit, id est concessit
aedes, ut his alius dum viveret uteretur; hae
coeperunt vel vitium facere, id est ruinam minari,
vel etiam corruerunt. Petit igitur ab haerede is cui
aedium ususfructus legatus est, ut earum sibi aedium
quae a testatore legata sunt damna compenset, et
aedes quae vitium fecerunt vel corruerunt restituat.
Quaeritur an earum aedium quarum ususfructus legatus
sit, vitium vel ruinam haeres restituere cogatur.
Hic igitur subjecta quidem oratio est, veluti
<pb n="1072B"/>
quidam terminus, aedium quarum ususfructus legatus
sit, ruinam vel vitium. Praedicata vero oratio,
loco termini constituta, ab haerede restitutio. Sumo
igitur a simili argumentum, hoc modo: Quoniam si
quis servi usumfructum legaverit, isque servus aliquo
modo deperierit, non cogitur restituere haeres servum,
ne nunc quidem cogetur haeres restituere aedes,
quae in usumfructum legatae, ruinam vitiumve fecerunt.
Similes est enim servi ususfructus legatio
aedium ususfructus legationi. Simile est etiam servum
in usumfructum legatum si deperierit, ab haerede
non restitui, et aedium in usumfructum legatarum
vitium ruinamve ab haerede non refici. Est igitur
quaestio quidem an aedium in usumfructum legatarum
vitium vel ruinam haeres restituere cogatur. Terminus
<pb n="1072C"/>
vero subjectus quidem, aedium in usumfructum
legatarum vitium vel ruinam, praedicatus autem ab
haerede restitutio. Argumentum vero ab eo quod in
ipso est, id est ab eo quod inest, vel ruinae, vel vitio
aedium in usumfructum legatarum. Id autem est affectum,
id est similitudo. Omnis enim similitudo ei
inesse perpenditur quod est simile, similitudo vero
est servi ususfructus legati pereuntis, quem restituere
haeres non cogitur. Maxima vero propositio,
similibus rebus eadem convenire.</p>
<p> <hi>A differentia. Non si uxori vir legavit argentum
omne quod suum esset, idcirco quae in nominibus
fuerunt, legata sunt. Multum enim differt in arca ne
positum sit argentum, an in tabulis debeatur.</hi> </p>
<p>In rebus plurimum differentibus quod de altera
<pb n="1072D"/>
earum dicitur non videtur in alteram convenire. Id
cum ita sit, quidam argentum suum omne legavit
uxori. Illa pecuniam quoque quae in nominibus debebatur,
suam esse dicebat, quod omnis pecunia
nomine vocaretur argenti. Quaeritur an id quoque
argentum quod in nominibus debebatur, legatum sit.
Hic igitur subjectus est terminus, argentum quod in
nominibus debebatur, legatum vero praedicatur. A
differentia igitur faciemus argumentationem hoc
modo: Idem de plurimum differentibus rebus intelligi
non potest. Plurimum vero differt argentum in
arca ne sit positum, an in nominibus debeatur. Nam
quae posita in arca pecunia est juris est nostri, in
nominibus vero debita non est nostra; nam quod
<pb n="1073A"/>
mutuum datur, ex meo fit accipientis, atque ideo
non cogitur eamdem ipsam pecuniam debitor restituere
creditori, sed aliam tantam. In arca vero posita
pecunia, et in nominibus debita, non sunt argenti
vel pecuniae species, sed differentiae; nam
argenti species, signatum ac non signatum esse dictae
sunt. Qualitas vero pecuniae in possessione positae
vel non positae, sed non modis omnibus alienae, in his
differentiis constat, ut alia sit in arca posita, reliqua
in nominibus debeatur; atque hoc idcirco dictum est
ne quis non a differentiis, sed a specie argumentationem
ductam putaret. Qualitas enim substantialis
non speciebus, sed differentiis annumeratur. Cum
igitur suum omne quod fuerit argentum vir uxori
legaverit, cumque manifestum sit id ad eam pertinere
<pb n="1073B"/>
quod fuerit suum legantis, id est quod in arca
fuerit conditum, non potest idem intelligi de eo quod
in nominibus debebatur, quoniam, sicut dictum est,
id quod in nominibus debetur ab eo quod in arca
positum est plurimum differet. Facta est igitur argumentatio
ab eo quod inerat, de quo quaerebatur.
Quaerebatur vero de argento in nominibus debito. In
hoc vero inerat propria differentia, qua ab alio differebat
argento, eo scilicet quod in arca positum
fuerit. Id vero est affectum, id est differentia. Maxima
vero propositio, de rebus plurimum differentibus,
idem intelligi non posse.</p>
<p> <hi>Ex contrario autem sic: Non debet ea mulier cui
vir bonorum suorum ususfructus legavit, cellis vinariis
et oleariis plenis relictis, putare id ad se pertinere.
<pb n="1073C"/>
Usus enim non abusus legatus est: ea sunt inter se
contraria.</hi> </p>
<p>Quod de aliqua re dicitur, id in ejus contrarium
non potest convenire. Idem enim de duobus contrariis
intelligi nullo modo potest. Quidam igitur
supremae voluntatis arbitrio uxori bonorum suorum
usumfructum legavit, mulier cellas vinarias oleasque
plenas ad usumfructum proprium devocabat.
Quaeritur an penus quoque ususfructus legatus sit;
penus igitur ususfructus est subjectum, legatus
praedicatum. A contrario igitur sumitur argumentum
hoc modo: Utimur his quae nobis utentibus permanent,
his vero abutimur quae nobis utentibus pereunt;
ergo, cum permanere ac perire contraria sint,
usus quoque et abusus contraria necesse est judicentur.
<pb n="1073D"/>
Quod si caetera quidem utendo permanent,
cellae autem vinariae atque oleariae utendo consumuntur,
aliarum quidem rerum ususfructus esse
potest; penus vero non potest usus esse, sed potius
abusus. Ergo cum vir uxori usumfructum bonorum
suorum legaverit, non potuit legare contrarium,
quod est abusus; est vero abusus vini atque olei,
vinum igitur atque oleum ad usumfructum mulieris
non potest pertinere. Argumentum ab eo quod in ipso
est de quo agitur, id est ab ususfructus legatione,
atque ab affecto, id est contrario; contraria vero
in contrariis non ita sunt, tanquam definitio in eo
quod definitur, sed tanquam relatio. Omnis enim
relatio in relativis, omniaque contraria non id quod
<pb n="1074A"/>
sunt, id est qualitates, sed hoc ipsum quod contraria
sunt, in contrariis esse dicuntur, quia non secundum
qualitatem propriam, sed secundum distantiam
plurimam sibi invicem conferuntur. Maxima
propositio est, quod alicui convenit, id ejus
contrario non convenire.</p>
<p> <hi>Ab adjunctis. Si ea mulier testamentum fecit, quae
se capite nunquam diminuit, non videtur ex edicto praetoris
secundum eas tabulas possessio dari; adjungitur
enim ut secundum servorum, secundum exsulum, secundum
puerulorum tabulas possessio videatur ex
edicto dari.</hi> </p>
<p>Adjuncta sunt, quae proximum ac finitimum locum
tenent, ut si unum eorum quolibet exstiterit modo,
alterum quoque vel exstitisse, vel exstare, vel exstaturum
<pb n="1074B"/>
esse videatur; haec enim sibi quasi vicina
sunt. Quae vero in existendo sibi sunt proxima,
haec vel antecedere rem volunt, ut amor saepe concubitum,
vel simul esse, ut pallor et timor, vel
evenire posterius, ut post iracundiam caedes. Eaque
est adjunctorum natura, ut separari quidem possint,
tamen sese invicem monstrent. Nam neque qui amavit,
necessario potitus est, et saepe qui potitus est,
non amavit. Nec qui pallet, necessario timet, et
saepe non timens pallet. Nec ex necessitate iratus
occidet, et occidit saepe aliquis non iratus. Sed tamen
si de singulis inquiratur, eum concubuisse qui
amavit, et pallere qui timet, et occidisse qui fuerit
iratus, verisimile est, non quod ita necesse sit, sed
quia ex vicinis vicina colligimus. Nam quod ad exemplum
<pb n="1074C"/>
attinet hujus argumenti, haec similitudo est.
Capitis diminutio est prioris status permutatio. Id
multis fieri modis solet, vel maxima, vel media, vel
minima. Maxima est, cum et libertas et civitas amittitur,
ut deportatio. Media vero, in qua civitas amittitur,
retinetur libertas, ut in Latinas colonias transmigratio.
Minima, cum nec civitas nec libertas
amittitur, sed status prioris qualitatis imminuitur,
velut adoptatio, aut quibuslibet aliis modis prior
status, retenta civitate, potuerit immutari. Mulieres
vero antiquo jure tutela perpetua continebat. Recedebant
vero a tutoris potestate quae in manum viri
convenissent, itaque fiebat eis prioris status permutatio,
et erat capite diminuta, quae viri convenisset
in manum. Quaedam igitur quae se nunquam capite
<pb n="1074D"/>
diminuisset, id est quae in manum viri minime convenisset,
sine tutoris auctoritate testamentum fecit.
Quaeritur an secundum ejus tabulas ex edicto praetoris
debeat dari possessio. Hic subjectus quidem terminus,
mulieris nunquam capite diminutae tabulae,
praedicatus vero possessionis concessio. Sumitur ergo
ab adjunctis argumentum, hoc modo. Nam si secundum
mulieris tabulas nunquam capite diminutae possessio
detur, nihil causae est cur non secundum puerulorum
quoque et servorum tabulas ex edicto
praetoris possessio permittatur. Quid enim officere
potest, ne secundum mulieris nunquam capite diminutae
tabulas possessio deferatur? Id scilicet
quod ea quae testamentum confeceret, sui non fuit
<pb n="1075A"/>
juris, quod idem et de pueris et de servis dici potest.
Illorum enim aetas, illorum conditio, in alterius
sita est potestate. Adjungitur ergo: Si secundum
mulieris, quae in suo jure non esset, tabulas, possessio
detur, secundum puerulorum quoque et servorum
tabulas possessionem dari, qui sui juris minime
sint, quoniam quidem illi sub tutoris, illi sunt
sub domini potestate. Proxima namque est rei de
qua quaeritur, quod ejus est consequens, et postea
existens, ut secundum servorum puerorumque tabulas
bonorum possessio detur, si illud quod est in
quaestione conceditur. Quaeritur enim an secundum
mulieris tabulas nunquam capite diminutae possessio
detur. Quam rem consequitur ut, si id fiat, secundum
servorum quoque puerorumque tabulas deferatur,
<pb n="1075B"/>
quod quia fieri non oportet, ne rei quidem
praecedentis existere debebit exemplum. Nec tamen
necessaria est consecutio, sed vicina. Nam fieri potest
ut id recipiatur solum secundum mulieris tabulas
possessionem dari, non vero id ut secundum
tabulas servorum vel puerorum possessio concedatur.
Sed proximum est ut qui nunc hoc recepit,
posterius illud admittat. Est igitur argumentum
ab adjunctis, id est ab eo quod in ipso haeret de
quo quaeritur. Est autem quaestio de mulieris nunquam
diminutae tabulis, ab affectis scilicet ab abjunctis.
Maxima propositio, ex adjunctis adjuncta
perpendi.</p>
<p> <hi>Ab antecedentibus autem, et consequentibus, et repugnantibus,
hoc modo: Ab antecedentibus, si viri
<pb n="1075C"/>
culpa factum est divortium, et si mulier nuntium remisit,
tamen pro liberis manere nihil oportet.</hi> </p>
<p>Antecedentia sunt, quibus positis, aliud necessario
consequatur, licet illud quod antecedit, minus
sit atque posterius. Minus quidem, ut si homo est,
animal est; homo enim minus est animali, et tamen
posito homine, consequitur ut animal sit. Posterius
vero, ut si peperit, cum viro concubuit; posterius
enim est peperisse quam cum viro concubuisse. Aliquoties
vero et quod aequale, et quod simul, et quod
prius est ponitur ut antecedens. Aequale quidem,
ut si homo est, risibilis est. Simul vero, ut si terra
objecta est, luna deficit. Et haec sibi convertuntur,
ut consequentia fiant antecedentia, ut si risibilis est,
homo est, et si luna defecerit, terrae adsit objectio.
<pb n="1075D"/>
Antecedens vero prius est, ut si arrogans est, odiosus
est. Prius enim est arrogans, posterius odiosus.
Illud tamen in omnibus manet, positis antecedentibus
necessario consequentia trahi. Exempli vero
talis est explanatio: Civitatis Romanae jure, liberi
retinentur in patrum arbitrio, usque dum tertia
emancipatione solvantur; ergo si quando divortium
intercessisset culpa mulieris, parte quadam dotis
pro liberorum numero multabatur. De qua re Paulus,
Institutionum libri secundi titulo de Dotibus,
ita disseruit: Si divortium est matrimonii, et hoc
sine culpa mulieris factum est, dos integra repetetur;
quod si culpa mulieris factum est divortium, in
singulos liberos sexta pars dotis a marito retinetur,
<pb n="1076A"/>
usque ad mediam partem duntaxat dotis. Quare
quoniam quod ex dote conquiritur liberorum est,
qui liberi in patris potestate sunt, id apud virum
necesse est permanere. Facto igitur divortio, contenditur
an dotis pars pro liberis apud virum debeat
permanere. Hic subjectum quidem est, factum
divortium a muliere nuntiatum; praedicatum vero,
apud virum sextae partis dotis post divortium permansio.
Quaestio an post divortium factum, muliere
nuntium remittente, sextam dotis partem apud virum
manere oporteat. Quaero igitur, si ab antecedentibus
argumentum faciendum est, quid antecedat, quid consequatur.
At si viri culpa factum est divortium, video,
mulierem dotis parte non posse multari, etiam
si prima repudii nuntium misit. Quod enim antecessit,
<pb n="1076B"/>
ut viri culpa fieret divortium, id non permittit
ut dotis pars mulieri pereat, quamvis prima repudii
nuntium mittat. Non enim quia prius libellum repudii
nuntiavit dotis parte multanda est, sed absolvenda
potius damno, quod non sua factum est, sed
viri culpa divortium. Igitur antecedens est viri culpa
factum divortium, consequens vero dotis partem
non retineri. Nam si hoc est, illud est. Argumentationem
vero faciam hoc modo: Si viri culpa factum
est divortium, etiamsi mulier repudii nuntium misit,
nullo modo tamen dotis parte multabitur. Sed
viri culpa divortium factum est. Non igitur jure mulier
dotis parte multabitur. Quod si non multabitur
dotis parte, nihil in viri domo liberorum causa,
dotis nomine relinquetur, sed non multabitur dotis
<pb n="1076C"/>
parte; nihil igitur apud virum dotis relinquetur
pro liberis. Utriusque vero conclusio syllogismi
haec est: Si igitur viri culpa factum est divortium,
pro liberis manere nihil oportet. Argumentum, ab
eo quod in ipso est de quo agitur: versatur quippe
intentio de dotis parte, ejusque apud virum, post divortium
quod prima nuntiaverit, retentione; hoc
vero antecessit, viri culpa, quod quia praecedens
est, affectum est, omne enim quod praecedit, ad id
quod sequitur necesse est ut referatur. Maxima propositio
est: Ubi est antecedens, ibi erit et consequens;
at in hac quaestione est antecedens, id est
viri culpa factum divortium; ibi igitur consequens
erit, sextas non retineri. Cur autem ita superius argumentum
conclusionibus intexuerim, cum de his,
<pb n="1076D"/>
M. Tullio latius exsequente, tractavero, evidentius
apparebit.</p>
<p> <hi>A consequentibus: Si mulier cum fuisset nupta cum
eo cui connubii jus non esset, nuntium remisit, quoniam
qui nati sunt patrem non sequuntur, pro liberis manere
nihil oportet</hi> </p>
<p>Consequentia sunt, quae cum fuerint antecedentia
posita, consequuntur, veluti si dicamus: Si homo
est, animal est, animal est consequens. Sed in proposito
exemplo non satis apparet a consequentibus
argumentum, sed ab antecedentibus potius, quod
paulo post liquebit. Filii non jure suscepti in patrum
non erant potestate, sed matres potius sequebantur.
Non autem omnibus erat connubium cum Romanis,
<pb n="1077A"/>
nec erant nuptiae jure contractae, quae aut non inter
civem romanum civemque romanam inibantur, aut
cui princeps populusve civitatem vel connubium
non permisisset, eo scilicet modo ut in potestatem
parentum liberi redigerentur. Illud quoque videndum,
quod ex impari matrimonio suscepti, non patrem,
sed matrem sequuntur. Ergo quaedam Romana
vel cum Latino, vel cum peregrino, vel cum servo,
cum quo connubii jus non erat, nuptias fecit, dotem
contulit, factoque inter eos divortio, contenditur an
nuptae mulieris cum eo cum quo connubii jus non
erat, apud virum dotis pars post divortium debeat
permanere. Hic subjectum quidem est, nupta mulier
cum quo connubium non erat, praedicatum vero dotis
partis apud virum post divortium retentionis jure
permansio. Sumitur ergo a consequentibus argumentum
<pb n="1077B"/>
hoc modo. Nam quia nuptias fecit cum eo
cum quo connubii jus nullum est, id consequitur ut
liberi patrem non sequantur. Si autem liberi patrem
non sequuntur, ne in patris quidem sunt potestate;
at si in patris potestate non sunt, matrique applicantur,
apud virum dotis pars non poterit permanere.
Hic igitur antecedens est, cum quo connubii jus
non erat, nuptiae; consequens vero, nihil pro liberis
dotis nomine manere oportere. Concludatur argumentatio:
Quoniam, non permisso connubio, liberi
qui procreantur patrem non sequuntur, ne dotis
quidem pars apud patrem pro liberis manere debet,
quandoquidem non patrem filii, sed matrem sequuntur.
Probatum est igitur pro liberis manere nihil
oportere, ex hoc quod cum eo mulier nuptias fecit
<pb n="1077C"/>
cum quo connubii jus non erat: hoc vero erat
antecedens. Non ergo a consequenti, sed ab antecedenti
potius factum deprehenditur argumentum.
Quod si per quod nihil dotis nomine manere oporteret,
probaretur eam nuptias cum eo fecisse quicum
connubii jus non esset, recte a consequentibus
argumentum factum esse diceretur. Fieret vero a
consequentibus argumentum, si ita poneretur: Si
quid ex dote pro liberis manere oporteret, probatur,
quia patrem liberi sequuntur, cum eo nupta esse mulier,
cum quo connubii jus erat. Assumo quod est
consequens: Sed mulier cum eo nupta non est cum
quo connubii jus erat. Concludo antecedens: Nihil
igitur dotis pro liberis manere oportebit, quia patrem
liberi non sequuntur. Argumentum, ab eo quod in
<pb n="1077D"/>
ipso est de quo quaeritur. Quaeritur enim de his
nuptiis, quarum nullum fuerit jure connubium. Ex
affectis: omne enim consequens ad id quod praecedit
refertur. Maxima propositio est: Ubi consequens non
est, ibi ne antecedens quidem esse potest. Ac de his
erit alius uberius disserendi locus.</p>
<p> <hi>A repugnantibus: Si paterfamilias uxori ancillarum
usum fructum legavit a filio, neque a secundo haerede
legavit, mortuo filio, mulier usumfructum non amittet.
Quod enim semel testamento alicui datum est, id ab eo
invito cui datum est auferri non potest; repugnat enim
recte accipere et invitum reddere.</hi> </p>
<p>Secundus haeres dicitur qui haeredi instituto substituitur,
veluti si quis filium instituat haeredem,
<pb n="1078A"/>
scribatque, si is filius intra pubertatem decesserit,
nepotem vel quemlibet alium haeredem esse oportere;
nepos igitur vel quilibet alius, secundus haeres
dicitur. Repugnantia sunt quae (ut dictum est) contraria
sequuntur, si ipsis contrariis comparentur. Quidam
igitur haeredem testamento scripsit filium, eique
secundum substituit haeredem, uxorique suae ancillarum
usumfructum legavit a filio, dixitque ut uxori
filius ejus usumfructum ancillarum permitteret, neque
illud adjecit, ut etiam secundus haeres eumdem
usumfructum mulieri concederet. Successit filius, ac
mulieri ancillarum contulit usumfructum. Illo mortuo
intra pubertatem, agit secundus haeres, et usumfructum
ancillarum mulieri extorquere conatur, dicens
usumfructum ei a filio legatum, a se vero minime.
<pb n="1078B"/>
Quaeritur utrum ea mulier legatum quod testamento
acceperat invita possit amittere. Hic igitur
subjectum est legatum quod testamenti jure recte
accepit. Praedicatum vero, invitam posse amittere.
Sumo igitur argumentum a repugnantibus. Repugnans
vero est, si id quod contrario consequens est
alteri contrario comparetur, velut in hoc ipso quod
tractamus exemplo, recte accipere, et non recte accipere,
contraria sunt, sed non recte accipere comitatur
invitum reddere. Jure enim invitus reddit,
quod non recte accepit. Repugnat igitur invitum reddere
ei quod est recte accipere. Faciemus igitur argumentum
sic: Qui testamento accepit, recte accepit;
quod autem recte accipitur, invito eo qui semel recte
accepit, auferri non potest; at mulier testamento
usumfructum ancillarum accepit; id igitur ei invitae
<pb n="1078C"/>
non poterit auferri. Argumentum, ab eo quod in ipso
est de quo agitur, id est de eo quod recte acceptum
est. In ipso vero est velut affectum contrarietatis
modo, ut superius dictum est. Est autem argumentum
a repugnanti. Maxima propositio, repugnantia
convenire non posse.</p>
<p> <hi>Ab efficientibus causis, hoc modo: Omnibus est jus
parietem directum ad parietem communem adjungere,
vel solidum, vel fornicatum. At si quis in pariete communi
demoliendo damni infecti promiserit, non debebit
praestare quod fornix vitii fecerit. Non enim ejus vitio
qui demolitus est damnum factum est, sed ejus operis
vitio quod ita aedificatum est, ut suspendi non possit.</hi> </p>
<p>Causarum quidem multa sunt genera quae Cicero
paulo posterius dividit. Sed nunc de efficientium
<pb n="1078D"/>
causarum disserit argumento. Efficiens vero causa
est qua praecedente aliquod effectum est, non tempore,
sed proprietate naturae, velut in hoc quod
nunc declaramus exemplo. Damni infecti promissio
est quoties quis promittit, si quod damnum ejus
opera contigerit, sua restitutione esse pensandum.
Jus autem est parieti communi parietem alium vel
fornicatum, id est arcum habentem, vel directum
continuumque, conjungere. Quidam igitur ad parietem
communem alium extrinsecus parietem junxit, deditque
satis damni infecti. Communis autem paries
fornicatus fuit, id est, arcum habens vel signinam
fabricam sustinens; adjungente igitur eo qui satis
dederat, et ut adjungeret demoliente partem parietis,
<pb n="1079A"/>
quo junctura cohaeresceret, vitium communis
paries fecit; quaeritur an damni infecti promissio
cogat eum qui promiserit damnum restituere. Subjectus
terminus damni infecti, promissio; praedicatus
vero vitii, restitutio. Sumimus igitur argumentum a
causis hoc modo. Si enim is qui damni promisit infecti
restitutionem ejus vitii causa fuit, restituere
debet vitium quod ejus accidit culpa; quod si ea
natura parietis fuit ut suspendi sustinerique non
posset (fornicati enim parietis non ea natura est ut
suspendi queat), parietis potius forma quam demolientis
culpa vitium fecisse videbitur, atque ita non
cogitur restaurare vitium qui se damni infecti promissione
obstrinxerit. Fiet igitur argumentatio hoc
modo: Si penes parietis formam constitit ut eo adjungente
<pb n="1079B"/>
parietem qui damni infecti promiserat, vitium
fieret, id vitium, qui promisit, praestare non
cogitur. Fuit autem causa paries ut vitium fieret, qui
ea fuit natura ut suspendi sustinerique non posset.
Non igitur quod fornix vitium fecerit, praestare debet
qui damni promisit infecti. Argumentum ab eo quod
in ipso est de quo agitur, id est in vitii restitutione,
ex effecto, id est ex causa. Causa enim vitii forma
est parietis, non culpa conjungentis parietem. Itaque
factum est ut fornix vitium faceret, quae causa vitii,
cum absit ab eo qui parietem junxit, abest etiam
ejusdem vitii restitutio. Maxima propositio, unamquamque
rem ex causis spectari oportere.</p>
<p> <hi>Ab effectis rebus, hoc modo: Cum mulier viro in manum
convenit, omnia quae mulieris fuerunt viri fiunt
<pb n="1079C"/>
dotis nomine.</hi> </p>
<p>Effecta sunt quae aliquibus efficiuntur causis, non
tempore praecedentibus, sed natura, velut si quaerat,
uxore defuncta quae in manum viri convenit, an ejus
bona ad virum pertineant. In qua quaestione, bona
uxoris defunctae quae in manum viri convenerit,
subjectum est, ad virum autem pertinere, praedicatum.
Quaero igitur argumentum ab effecto, dispicioque
quid perfecerit ipsa in manum conventio, atque
ex eo argumentum traho; id autem est, omnia viri
dotis nomine fieri, quaecunque mulieris fuere. Ipsa
igitur in manus viri conventio, omnia quae mulieris
fuere, viri fecit dotis nomine, non praecedens tempore,
sed statim propria vi naturae. Nam ut in manum
quaecunque convenerit, mox ejus bona dotis nomine
<pb n="1079D"/>
virum sequuntur. Facio igitur argumentum sic: Si
mulier quae defuncta est in manum convenit, in manum
vero convenientis mulieris bona viri fiunt dotis
nomine, haec quoque bona de quibus agitur, viri sunt.
Argumentum ex eo quod in ipso est, de quo agitur,
continetur. Agitur enim de bonis ejus quae in manum
convenerit, scilicet ab effectis, id est a causae effectis.
Effectum namque est, in manum conventione
omnia quae mulieris sunt viri fieri dotis nomine,
quanquam hic quoque non ab effectis, sed a causa
factum argumentum esse monstretur. Ostensum est
enim fieri viri dotis nomine, quidquid mulieris fuerit,
ex eo quod mulier in manum convenerit. Sed
haec causa est ut quae mulieris erant viri fiant dotis
<pb n="1080A"/>
nomine. Sed dicat quis, ex eo quod ea quae mulieris
fuerant, viri fiunt dotis nomine, id est approbare
quod defunctae bona ad virum debeant pertinere.
Sed quae mulieris sunt, ea viri fieri dotis nomine, et
bona ad virum pertinere, vel idem est, vel neutrum
alteri causa est; vel si quis dicat eam esse causam,
ut bona mulieris viro debeant cedere, quod per in
manus conventionem viri facta sunt dotis nomine,
a causa rursus, ac non ab effectis factum esse argumentum
putabit, id est a dote; ab effectis vero non
oportet aliud nisi causam probari. Esset vero ex
effectis argumentum, ut ex eo causa probaretur hoc
modo: Si quaestio esset an mulier in manum viri
convenisset, et indubitatum haberetur, omnia quae
fuissent mulieris, viri facta dotis nomine, diceretur
<pb n="1080B"/>
ita: Si omnia quae fuere mulieris, viri facta sunt
dotis nomine, mulier in manum viri convenit; sed
omnia quae fuere mulieris, viri facta sunt dotis nomine,
mulier igitur in manum viri convenit. Maxima
propositio, causas ab effectis suis non separari.</p>
<p> <hi>Ex comparatione autem omnia valent, quae sunt
hujusmodi. Quod in re majore valet, valeat in minore,
ut si in urbe fines non reguntur, nec aqua in urbe arceatur.
Item contra. Quod in re minori valet, valeat
in majore, licet idem exemplum convertere, item. Quod
in re pari valet, valeat in hac, quae par est, ut quoniam
usus auctoritas fundi biennium est, sit etiam aedium.
At in lege aedes non appellantur, et sunt caeterarum
omnium quarum annuus est usus, valeat aequitas, quae
paribus in causis paria jura desiderat.</hi> </p>
<p>
          <pb n="1080C"/>A comparatione locus qui dicitur, tripartito scinditur;
aut enim a comparatione majorum, aut a comparatione
minorum, aut a comparatione parium nascitur.
A comparatione igitur majorum est, quoties
majora minoribus comparantur, hoc modo, ut quod
in re majore valet, valeat in minore. Sit enim quaestio
an in urbe aquam liceat arceri. In hac igitur
subjectus est terminus, in urbe aqua, praedicatus
vero, jus arcendi. Regi fines dicuntur quoties unusquisque
ager propriis finibus terminatur. Arcet vero
aquam qui eam per sua spatia meare non patitur.
Faciamus igitur argumentum sic. Quoniam plus est
regi fines, minus vero arceri aquam, si in civitate
fines non reguntur, quod majus est, ne id quidem
quod minus est, fiet, ut aqua in civitate arceatur.
<pb n="1080D"/>
Hic igitur sumptum est argumentum ab eo quod in
ipso haeret de quo quaeritur. Quaeritur vero de arcendae
aquae jure, ab affecto scilicet, id est a majori,
quod refertur ad id quod minus est. Notandum vero
quod Tullius maximam propositionem argumentationi
inclusit hoc modo: Quod in re majori valet,
valeat in minori, et deinceps ea nixus, argumentationem
expedivit, ut manifestius appareat id quod
in primo volumine commemoratum est, has maximas
propositiones aliquoties quidem argumentationibus
includi, ut in praesenti monstratur exemplo,
alias vero vires argumentationibus dare, ut in superioribus
exemplis locorum. Quod si idem convertamus
exemplum, dicemus: Quod in re minori valet,
<pb n="1081A"/>
valeat etiam in majori. At in urbe aqua arcetur, regantur
igitur fines. Hic tamen quaestio permutatur
hoc modo: Quaeritur enim an in urbe fines oporteat
regi. Sed a minore sumitur argumentum, id est ab
arcenda aqua, ut sit hic quoque argumentum ab eo
quod in ipso est, id est ab eo quod est in regendis
finibus, ab affecto scilicet, id est a minori. Id enim
quod minus est affectum est, illud namque respicit
ad id quod comparatur. Hic quoque maxima propositio
a Tullio posita est, eaque est: Quod enim in re
minori valet, valet etiam in majori. A paribus vero
fit similiter comparatio. Necesse est enim ut valeat
aequitas, quae paribus in rebus paria jura desiderat.
Plurimarum igitur rerum usucapio annua est, ut si
quis eis anno continuo fuerit usus, eas firma juris
<pb n="1081B"/>
auctoritate possideat, velut rem mobilem. Fundi vero
usucapio, biennii temporis spatio continetur, de
aedibus in lege nihil ascriptum est. Quaeritur ergo,
usus aedium unone anno, an biennio capiatur. Faciemus
a paribus argumentationem, et quoniam immobilium
aequa possessio est, aedes vero immobiles
sunt, ut biennio fundus usucapiatur, ita etiam oportet
aedes usucapere biennio possidentem. Aequitas
enim paribus in rebus paria jura desiderat. Quae
etiam maxima propositio a Tullio clarissime posita
est, sed exemplum restrictius positum est, nec promptissime
ad intelligendum. Ita namque ait, ut quoniam
usus auctoritas fundi per biennium est, sit etiam
aedium. Hic igitur aedium usus auctoritatem biennio
fieri sentit, sed adjungit: At in lege aedes non appellantur,
<pb n="1081C"/>
et sunt caeterarum omnium quarum annuus
est usus. Hic rursus aedes in his videtur ponere quae
annuo usucapiuntur, et concludit nihil definiens,
nisi valeat aequitas, quae paribus in causis paria jura
desiderat. Sed videtur ita dictum, quoniam immobiles
sunt aedes ut fundus, biennio vero fundus usucapitur,
aedes quoque biennio usucapiantur, et sibi
ipse rursus opponit, sed in lege duodecim tabularum,
de aedibus nihil ascriptum est, et inter eas
relictae sunt res, taciturnitate legis, quarum est usus
annuus. Nam cum de fundo praescriberet lex biennii
usucapionem, tacuit aedes, et iis potius hac taciturnitate
eas junxit quarum annuus est usus. Sed solvit
objectionem ita, sed aequitas paribus in rebus
paria jura desiderat. Itaque quoniam aeque fundus
atque aedes immobiles sunt, aeque biennio usucapientur.
<pb n="1081D"/>
Factum est igitur hic quoque argumentum ab eo
quod in ipso est de quo quaeritur, id est ab affecto,
id est pari. Nam cum agatur de aedium possessione,
argumentum sumptum est ab usucapione fundorum.
Expeditis igitur his locis qui in ipso de quo agitur
inhaerebant, nunc jam loci ejus quem dixit esse extrinsecus,
ponit exemplum. Hic vero est qui sumitur
ab auctoritate judicii locus valde probabilis,
etiamsi non maximae necessitatis. Quae enim necessaria
sunt, haec ex propria considerantur natura.
Quae vero probabilia sunt, plurimorum judicium exspectant.
Ea namque sunt probabilia, quae videntur
vel omnibus, vel pluribus, vel maxime famosis atque
praecipuis, vel secundum unamquamque artem
<pb n="1082A"/>
scientiamque eruditis, ut quod medico in medicina,
geometrae in geometria, caeterisque in propria studiorum
facultate veritatis. De quo extrinsecus loco
sic loquitur:</p>
<p> <hi>Quae autem assumuntur extrinsecus, ea maxime ex
auctoritate dicuntur. Itaque Graeci tales argumentationes</hi> <foreign xml:lang="greek"></foreign> <hi>vocant, id est artis expertes.</hi> </p>
<p>Alia quippe argumenta sunt, quae ipse elicit orator,
atque ipse quodammodo ex designatis locis sibi comparat,
et propria facultate conquirit. Alia quae extrinsecus
posita non ipse invenit, sed praesentibus
utitur et paratis, veluti testimonia, tabulae, fama, caeteraque
de quibus M. Tullius latius tractaturus est.
Non enim sibi ipse testimonia parat orator, sed paratis
utitur, nec ipse judicium facit, sed jam posito
<pb n="1082B"/>
ac spontaneo rumore veniente utitur ad causam.
Atque idcirco hos locos Graeci <foreign xml:lang="greek"></foreign> vocant, id
est inartificiales, atque, ut Tullius dixit, artis expertes.
Quae enim non proprio oratoris artificio comparantur,
sed se extrinsecus venientia subministrant,
haec jure artis expertia sunt appellata. Hujus exemplum
est:</p>
<p> <hi>Ut si ita respondeas: Quoniam P. Scaevola id solum
esse ambitus aedium dixerit, quantum parietis communis
tegendi causa tectum projiceretur, ex quo in tectum
ejus aedes qui protexisset aqua deflueret, id tibi
jus videri.</hi> </p>
<p>Solum ambitus aedium est, quantum soli aedium
ambitus claudit. Scaevola igitur dixit id esse ambitus
aedium solum, quod tecti diffusione tegeretur.
<pb n="1082C"/>
Manifestum est enim tecta latius fundi, nec parietibus
adaequari, ut stillicidium longius cadat. Quae cum
ita sint, quidam parietem communem tegere nitebatur,
quaeritur an sit aliquod jus tegendi. Respondeas
tu, inquit, Trebati, id jus esse angendi parietis
communis, ut in ejus qui tegit non aliud quodlibet
tectum stillicidii aqua fundatur, alias non esse juris
ut tegat quis parietem, stillicidio in vicini tecta defluente.
Haec enim stillicidii servitus nova, nisi consentiente
vicino, nihil juris habet. Sed si huic responso
opponatur, ne sic quidem ut tegat esse juris,
quandoquidem aedium solum tantum est, quantum
cujusque parietes claudunt, qui vero tegit, tectum
longius mittit, tu, inquit, responsum tuum Scaevolae
auctoritate firmabis, dicens Scaevolam respondisse
<pb n="1082D"/>
hoc esse solum ambitus aedium, quantum tectum projiceretur,
non quantum parietes ambirent. Jus est
igitur projicere tectum, qui intra ambitum adhuc
suarum aedium tegit, sed ita ut in suum tectum aqua
defluat, nec vicino nova noceat servitute. In qua
quaestione neque a subjecto neque a praedicato termino
ductum est argumentum, quod in his locis
considerari moris est, qui in ipsis haerent de quibus
agitur terminis, ut in omnibus exemplis est diligentissime
declaratum. Sed quia sumitur argumentum
extrinsecus, dubitationi judicium cujuslibet opponitur,
ut nunc Scaevolae, cujus auctoritate responsum
est, atque ideo ex loco qui vocatur extrinsecus sumptum
dicitur argumentum.</p>
<p> <hi>His igitur locis qui sunt expositi, ad omne argumentum
<pb n="1083A"/>
reperiendum tanquam elementis quibusdam significatio
et demonstratio datur. Utrum igitur hactenus
satis est, tibi quidem tam acuto et tam occupato? puto;
sed quoniam avidum hominem ad has discendi epulas
recepi, sic accipiam, ut reliquiarum sit potius aliquid,
quam te hinc patiar non satiatum discedere.</hi> </p>
<p>Omne elementum principium est ejus rei cujus
elementum esse perpenditur. Nam ejus quod ex elementis
fit, ipsa elementa necesse est loco esse principii;
ergo quoniam hi loci superius designati argumentorum
quasi quaedam principia sunt (ipsi enim
sunt qui continent argumenta; omne autem quod
continet, ejus quod continetur principium est), idcirco
ait Cicero veluti quaedam elementa argumentorum
videri locos hos quos superius posuit. Cautissimeque
<pb n="1083B"/>
adjecit, quasi quaedam elementa; non enim
integre elementa, sed quasi in similitudine elementorum
sunt hi loci qui in argumentis efficiendis sumuntur.
Idcirco quoniam argumentorum quaedam
videntur esse principia, alioqui elementum omne,
minima pars ejus est cujus elementum est, et id
<pb n="1084A"/>
quod ex elementis efficitur, partes invicem conjungit,
ut litterae orationem. At vero locus, non pars
argumenti, sed totum est. Est enim significatio quaedam,
et demonstratio ad reperiendum argumentum
data, ut si locum respexeris, noveris ubi conditur,
unde duci debeat argumentum. Sed reliqua ad Trebatium
expeditissime dicta sunt, blanditurque ei
etiam brevia posse sufficere acuminis praerogativa,
praesertim cum sit juris occupatione districtus, et
tempus legendi plura non habeat. Sed quoniam, ut
inquit, avidissimum studii ad has doctrinarum epulas
recepit, non vult degustatum, sed satiatum relinquere,
ut non desit aliquid, sed de pleno etiam
relinquatur, factaque est a convivando translatio jucundissima.
Declaratis igitur locis omnibus, eorumque
<pb n="1084B"/>
exemplis diligenter expositis, pauca quaedam de
locorum vi atque ordine disputabo, quibus plenissima
disputatione expeditis, ad ea quae restant explananda
transgrediar. Sed id tertio jam volumine
faciendum est, quoniam secundus liber habet proprium
modum.</p>
</div1>

<div1>
        <head>LIBER TERTIUS.</head>

<pb n="1083"/>
<p>
          <pb n="1083B"/>Antequam latiorem M. Tullii divisionem de enumeratis
superius locis aggrediar, pauca, ut sum pollicitus,
de vi atque ordine locorum mihi videntur
esse tractanda, ut eorum natura diligentius cognita,
facilior se argumentorum copia subministret. Primum
igitur quoniam loci omnes divisi sunt in eos
<pb n="1083C"/>
qui in ipso haerent de quo quaeritur, et in eos qui
extrinsecus assumerentur, videndum est quinam sint
hi loci qui in ipso haerent de quo quaeritur, et quid
ab ipsis rebus differunt in quibus haerere dicuntur,
atque illud quidem planissime expeditum est, ipsos
dici terminos illos qui in quaestione versantur,
horum esse alterum praedicatum, alterum vero
subjectum, superior expeditio patefecit. Ab eo
igitur termino de quo agitur, quid differt locus
a toto? quandoquidem idem est ipsum esse quod totum,
neque enim est aliud esse quemlibet terminum
in quaestione propositum, quam totum esse terminum
eumdem qui in quaestione est constitutus; de partibus
quoque idem dicimus. Nam si omnes partes efficiunt
id cujus partes sunt, terminumque in quaestione propositum
<pb n="1083D"/>
suae partes efficiunt, non est dubium quin
partes quoque omnes convenientes idem esse quod
ipsum est, in quaestione propositum rectissime intelligantur.
Notatio vero, eodem modo illud ipsum est
quod in quaestione proponitur. Rem enim unamquamque
omne vocabulum designat in quaestione ac denotat.
Fit igitur ut totum, partes ac nota, idem quod
est ipsum de quo quaeritur esse videantur. In tanta
igitur similitudine rerum danda est differentia. Neque
enim, ut dictum est, si locus haeret in eo ipso
de quo quaeritur, atque ab ipso de quo quaeritur capi
non potest, argumentum fieri potest, ut locus idem
esse possit quod ipsum est de quo quaeritur. Sed haec
differentia ipsum est quod confuse ac singulariter
<pb n="1084B"/>
intelligitur, ut homo, in eo inest totum suum, quod
est definitio ipsius; igitur totum, ab eo quod ipsum
est, intelligentia separatur, quod illud quidem singulariter
intelligitur, hoc vero sub generis ac differentiarum
enumeratione monstratur. Dividit enim definitio
atque dispertit, totumque patefacit quod in re
<pb n="1084C"/>
ipsa singulariter intelligebatur; de partibus quoque
eadem ratio est. Si enim ad membrorum multitudinem,
vel specierum omnium enumerationem, singularis
termini referas intellectum, statim ipsius ac
partium differentias comprehendas. Nota etiam ab eo
cujus nota est facile distat, quia illud vox et significatio
est, illud res significationi supposita, eorum
vero quae affecta sunt non sunt dubiae differentiae ab
his quorum affecta esse monstrantur. Quis enim idem
dicat esse conjugatum, quod est id cui conjugatum
est? Quis idem dicat esse juste, quod justitia? Quis
genus idem quod forma? quis contraria? quis similia?
Quandoquidem neque contrarium, sibi ipsi contrarium
esse potest; nec simile, sibi ipsi simile; nec
genus, sibimetipsi genus; et de caeteris eadem ratio
<pb n="1084D"/>
est. Nunc illud dicendum est, propter quod ista praemisimus;
quandocunque enim ab illis tribus locis qui
primi propositi sunt, argumenta sumuntur, id est a
toto, a partibus, a nota, fit ut ipse quidem terminus
ad cujus fidem quaeritur argumentum, intra quamlibet
earum rerum contineatur, quae cum ad argumentum
ductae fuerint, loci esse monstrantur. Velut
cum fit argumentum a toto, ipse quidem terminus
cui fides affertur, intra totum comprehenditur; totum
vero ipsum quod est definitio, res est, siquidem orationem,
rem vocari placet. At si ex ea sumitur argumentum,
fit locus. Itaque ipsum quidem de quo agitur,
intra totum clauditur, a quo toto cum fit argumentum,
fit ipsum totum, locus; quod totum, quoniam
<pb n="1085A"/>
claudit terminum qui in quaestione versatur,
eidem termino videtur inhaerere. Quo fit, ut locus
quoque qui a toto est, eidem inhaereat termino, de
quo in quaestione dubitatur. Partium quoque enumeratio
eumdem terminum claudit, quem partium
collectione conjungit. Ipsaque partium enumeratio
res quaedam est, si oratio rebus annumeranda est.
Sed si ab ea ducitur argumentum, fit locus. Sed
quoniam partium multitudo in eodem termino est,
quem conventus partium jungit, necesse est eum
quoque locum qui est a conjunctione partium ipsi
illi termino de quo quaeritur inhaerere. Nota etiam
rem designat, et significatione aliquo modo comprehendit,
a qua si ducitur argumentum, fit locus, et
quoniam nomen omne ei videtur adesse, cujus intelligentiam
<pb n="1085B"/>
signat, locus quoque qui est a notatione,
in ipso haeret de quo versatur intentio. At in affectis
quae in tredecim partes divisa sunt, non idem est.
Nam quoniam respicientia quodammodo terminum
sunt, et quasi extrinsecus constituta, non videntur
eodem modo conjuncta esse cum termino quo conjuncti
sunt hi loci, qui a toto, a partium enumeratione,
a nota esse praedicti sunt; sed tamen id quod
affectum est, ad aliquid dicitur. Id vero aliquid
junctum est illi semper quod ad ejus ducitur relatiotionem,
ac sine eo esse nunquam potest, quia cum
ipso nascitur, et quodammodo altero dicto intelligitur
alterum. Nam si id de quo quaeritur, ejusque
affecta perpendas, ea quae perhibentur affecta, extra
id de quo ambigitur, posita esse consideres, nihil
<pb n="1085C"/>
enim eorum quae sunt ad aliquid, ex se ipso esse potest,
sed est semper ex altero: ut enim in praedicamentis
ostenditur, omnia quae ad aliquid dicuntur,
opposita sunt, non tamen ita disjuncta sunt ut omnino
sint distributa, sed quoniam relativa praedicatione
junguntur, necesse est aliquo modo in ipso
sint ad quod videntur affecta. Omne quippe affectum,
ex eo ad quod affectum est suscipit formam, et sine
eo esse non potest, et dicto altero, alterius se statim
subjicit intellectus, ut cum dixero dimidium, duplum
intelligitur, et cum patrem nominavero, filius ad intelligentiam
venit. Et omnia quaecunque ad aliquid
sunt, ex sese pendent, nec a se invicem deseruntur.
Igitur omne affectum, et ad ipsum respicit ad quod
refertur, et in ipso est. Ad ipsum quidem respicit,
<pb n="1085D"/>
quoniam ad affectum suum velut ad aliquid relative
more praedicationis refertur; in ipso vero est, quod
ea est affectorum natura ut alterum existat ab altero,
seque ipsa possideant, quandoquidem et id quod affectum
vocatur, ejus est termini ad quem consideratur
affectum, et terminus in quaestione propositus affecto
suo intelligitur esse connexus. Quae cum ita sint,
cum argumentum sumitur a conjugatis, quoniam id
quod conjugatum est, affectum est ad id quod ei ex altera
parte est conjugatum, id quidem de quo quaeritur,
in altrinsecus posito conjugato haeret. Is vero locus
unde argumentum trahitur, ab altero ducitur conjugato,
veluti si compascuus ager est, jus est compascere.
Igitur compascere atque compascuum conjugata sunt;
<pb n="1086A"/>
sed quaerebatur an jus esset compascere, tractum vero
est argumentum a compascuo; itaque terminus quidem
de quo fuit quaestio, in altero conjugato positus deprehenditur,
id est in compascendo; locus vero unde
argumentum tractum est, in altero est, id est in compascuo.
Item quoties a genere ducitur argumentum,
id de quo quaeritur in forma, haerere necesse est, ut
cum ostenditur legata esse numerata pecunia, quoniam
fuerit argentum omne legatum. Quaeritur
enim de numerata pecunia, quae est species argenti,
et argumentum tractum est ab argento, id est a genere.
Itaque ipsum de quo quaerebatur, in forma
fuit, id est in specie. Argumentum vero tractum est
ab affecto, id est a genere. Quod si a forma generis
argumentum fiat, converso modo est, id quidem
<pb n="1086B"/>
quod quaeritur in genere esse monstratur, ipsum vero
unde sumptum est argumentum, in forma esse perpenditur.
Nam cum quaeratur an legatum sit uxori
argentum, ostenditur non esse legatum, quia non
fuerit uxori tantum legatum, sed matrifamilias uxori.
Uxor vero genus est matrifamilias uxoris. Quaeritur
igitur de uxore, id est de genere. Argumentum factum
est a matrefamilias, id est a forma. Quoties
vero a similitudine trahitur argumentum, quoniam
id quod simile est, non sibi, sed alteri simile esse
perpenditur, res siquidem de quo quaeritur, in uno
eorum quae sunt similia, posita est; at vero locus, in
altero est, velut cum quaeritur an haeres restituere
vitium ruinamve cogatur aedium in usumfructum relictarum.
In hoc igitur quaetio est, locus vero a similitudine,
<pb n="1086C"/>
quia non oportet haeredem aedes restituere,
sicut nec mancipium, si id aliqua ratione depereat.
Cum igitur similis sit aedium ususfructus atque mancipii,
quod quaeritur, in aedium usufructu positum
est, locus vero, in usufructu mancipii. In differentia
quoque idem est: eorum namque quae differunt in
altero positum est id quod quaeritur, in altero vero
illud a quo id quod est ambiguum comprobatur, ut
cum quaeritur an id quoque argentum quod in nominibus
debeatur legatum sit. Hic igitur illud est quod
dubitatur. In eo vero quod ab hoc differt, locus est a
quo ostenditur minime legatum esse argentum quod
in nominibus debeatur, quia, multum differt in arca
ne sit positum, an in nominibus scriptum. A contrario
quoque idem est, ut in eo quod quaeritur an ususfructus
<pb n="1086D"/>
penus legatus sit. In usufructu igitur quaestio
est, sed probatur minime esse legatus, quia non potest
esse usus earum rerum quae utendo pereunt,
sed potius abusus; in abusu igitur locus est, scilicet
in altero contrariorum, eum fuerit in usu quaestio.
Ab adjunctis etiam locus in eodem modo ab eo quod
quaeritur segregatus est, ut in uno adjuncto quaestio,
in altero vero sit locus. Nam cum quaeratur an secundum
mulieris tabulas nunquam capite diminutae
possessio detur, in hoc quaestio est an detur, at in
ejus adjuncto, locus. Ostenditur enim minime dari
debere possessionem, quia sit proximum ut secundum
puerorum quoque atque servorum tabulas bonorum
possessio concedatur. Ab antecedentibus
<pb n="1087A"/>
vero ita est locus, ut quaestio sit in consequentibus.
Nam cum quaeritur an aliquid dotis nomine pro liberis
manere oporteat, sumitur argumentum nullo modo
manere oportere ex antecedentibus, quod viri culpa
factum est divortium; locus itaque in antecedenti,
quaestio vero in consequenti. Consecutum est viri
culpa factum esse divortium, nihil apud patrem pro
liberis permanere, cum viri culpa praecesserit. A
consequentibus vero si sit argumentum, res quae dubia
est in antecedentibus esse deprehenditur, velut
cum quaeritur an divortio facto, cum eo nupta esset
muner quicum connubii jus non esset, dotis nomine
aliquid pro liberis manere oporteat. Fit argumentum
sic: Si quid ex dote pro liberis manere oporteret,
quia patrem liberi sequerentur, cum eo nupta esset
<pb n="1087B"/>
mulier, quicum connubii jus esset, hic antecedens
est, si quid de dote pro liberis manere oporteret, et
in eo quaestio an aliquid manere oporteat. Consequens
vero, cum eo mulier nupta, quicum connubii
jus esset, a quo sumitur argumentum, id est a consequenti.
Nam cum manifestum sit, non cum eo nupta
esse cum quo connubii jus erat, ostenditur quod
minime patrem liberi sequantur, atque idcirco nihil
pro liberis manere oportere. Hic igitur res quidem
quae dubitatur in antecedenti est, in eo scilicet an
ex dote pro liberis manere aliquid oporteat, argumentum
vero in eo loco qui est in consequentibus, id
est in muliere quae nupta est cum eo cum quo nulla
erant jura connubii. A repugnantibus etiam quoties
argumenta sumuntur, res quidem dubia in altero repugnanti,
in adverso vero locus est argumenti, ut
<pb n="1087C"/>
cum quaeritur an possit invita mulier reddere legatum,
quod recte testamento semel accepit. Locus a
repugnanti, minime posse invitam reddere quod recte
accepit. Quaestio igitur est in eo quod intelligitur
invitam reddere, argumentum vero in altero repugnanti,
id est in eo quod intelligitur recte accipere.
Pugnat enim invitam reddere et recte accipere, sed
quaestio in uno eorum est, locus in altero. Quoties
vero a causis efficientibus ducitur argumentum, quaestionem
in effectis esse necesse est, ut exemplo quo
quaeritur an qui satis dederit damni infecti, vitium
parietis praestare cogatur. In hoc igitur, id est vitio
parietis, quaestio est, sed de causa trahitur argumentum.
Dicitur enim non oportere praestare, quoniam
natura parietis causa fuerit vitii, non is qui de praestando
<pb n="1087D"/>
vitio satis dedisset. Effectum ergo causae, vitium
parietis fuit. Itaque quaestio quidem in effecto,
locus vero esse consideratur ex causa. At si ab effectis
aliquid approbetur, locus in effecto, quaestio in
causa est constituta, veluti cum quaeritur an mulier
quaedam cujus bona viri facta sint, dotis nomine in
viri manum convenerit. Quoniam ergo in manum ex
conventione perficitur, ut bona mulieris post ejus
mortem vir adipiscatur, argumentum ducitur ab effectis
Efficitur enim per in manum conventionem,
ut quaecunque sunt mulieris, viri fiant dotis nomine;
ergo cum ea quae mulieris fuere, vir nomine dotis
adipiscatur, mulierem in manum viri necesse est
convenire. Quaestio itaque est de muliere, an in manum
<pb n="1088A"/>
viri convenerit. Argumentum vero ab effectu
causae, id est in manum conventionis. Hoc vero est
quod ea quae fuere mulieris, vir nomine dotis acquirit,
quo fit ut quod quaeritur, in causa, locus vero sit
in effectis. A comparatione vero majorum si fuerit
argumentum, quaestio erit in minoribus, ut si quaeratur
an in urbe aqua debeat arceri, defendaturque
minime debere, neque enim fines reguntur; ita in
aqua arcenda, quod minus est, quaestio est, locus
vero in finibus regendis, quod majus est. Contrariae
vero, si a minore argumentum ducatur, erit id quod
dubitatur in re majori, ut si dubitetur an fines in
civitate regantur, respondeamus minime, quoniam
ne aqua quidem arcetur. Ita id quod dubitatur, in re
majore consistit, illud vero unde argumentum sumitur,
<pb n="1088B"/>
in minori. Et in comparatione parium similis
ratio est: in uno enim eorum quae sunt paria, quaestio
consistit; in altero locus intelligitur argumenti,
veluti cum quaeritur an aedium usus biennio capiatur,
id approbamus, quoniam fundorum quoque. Cum
ergo paria sint fundus atque aedes, quaestio quidem
de aedibus est, argumentum vero ducitur a fundo. Ac
de vi quidem locorum, quoque a se non quaestiones
et loci argumentorum separentur, haec dicta sint.
Nunc eorum ordinem brevissime commemorabo. Ex
hoc itaque oritur omne judicium, qui locus prior,
qui sit posterior, existimandus, si eos terminos consideremus
qui proposita quaestione versantur. Quaecunque
enim his terminis propinquiora sunt, haec
rectissime priora numerantur. Posteriora vero quantum
a propositis longissime quaeque recesserint. Id
<pb n="1088C"/>
autem tali ratione clarescet. Primum namque, locorum
est divisa pluralitas in eos qui in ipso sunt de
quo agitur, et in eos qui assumuntur extrinsecus, in
quo praepositos esse intelligimus eos locos qui in ipso
sunt, his locis qui trahuntur extrinsecus. Hic vero
locus qui in ipso est, in primas quatuor distribuitur
partes, quarum prima est definitio, qui locus a toto
est nuncupatus. Idcirco autem primus a toto locus
ponitur, quoniam nihil est alicui tam proximum,
quam propria definitio. Consequitur enumeratio
partium, quia post definitionem proximum locum
partes tenere debent, quae totum id cujus partes dicuntur
esse, conjungunt. His apponitur nota, quae
quasi converso modo definitio est. Nam sicut definitio
explicat quod implicite nota designat, ita nota
<pb n="1088D"/>
involvit et confuse indicat quod patefacit atque expedit
definitio. Nota vero tertia ideo est, quia definitio
substantiam tenet; partium enumeratio ea dinumerat
quae totum compositum jungunt, nota vero nihil
efficit, sed tantum designat. Post haec quae in ipsis
terminis principaliter haerent, illa quae sunt affecta
numerantur, quae jam non ipsis insunt terminis, sed
eosdem velut exterius posita consequuntur, atque
idcirco solum in ipsis esse dicuntur, quoniam sine
his esse non possunt quorum prima sunt conjugata.
Nihil enim inter affecta sic proximum est, quam id
quod et re et nomine participat, nisi quod parva nominis
inflexione sejungitur. Nam id quod justum est.
et justitia participat, et inflexo justitiae nomine nuncupatur,
<pb n="1089A"/>
et in caeteris quidem conjugatis idem est.
Post haec annumeratum est genus. Genus vero est
quod cujuslibet universaliter substantiam monstrat,
et quod multorum specie diversorum, substantialis
est similitudo. Quod a propositis terminis longius
quam conjugata sejungitur, quia tametsi substantiam
monstrat, tamen ne inflexo quidem vocabulo cum
termini nomine copulatur, sed longe lateque diverso.
Huic adjuncta est species, quam formam Tullius
appellavit, quia nihil est tam proximum generi
quam species. Species vero est substantialis individuorum
similitudo, et quod sub genere ponitur.
Post hanc, similitudo est constituta. Etenim post
illud idem quod in substantiis intelligitur, illud idem
recte ponitur quod in qualitate esse perpenditur.
<pb n="1089B"/>
Paulatim vero res incipit a similitudine recedere,
nec statim ad contrarium venit, sed prius a differentia
locum statuit. Nam remota similitudine nihil aliud
occurrit prius, nisi differentia. Post hanc, a contrario
locum ducit, id est a maxima differentia. Rursus
ad amica sibi affecta convertitur. Sed non eo modo
amica quo sunt similia, adjuncta enim proponit,
quae non sunt integrae similitudinis, sed inter se judicii,
et veluti cujusdam rerum sibi cohaerentium
propinquitatis. Post adjuncta vero antecedentia Tullius
posuit. Post id enim quod aliquo modo junctum
est, aliquid necesse est aut antecedens aut consequens
intelligatur. Prius itaque antecedens, post
consequens collocatum est. Post haec repugnantia
dixit, ut quodammodo duplex ordo contrarietatum ac
<pb n="1089C"/>
similitudinum nasceretur. Prius enim proposuit a
simili, a differentia, a contrario, atque hic universus
ordo est similium et contrariorum. Rursus ab adjunctis,
ab antecedentibus, a consequentibus, a repugnantibus.
Hic rursus secundus ordo similium et
contrariorum esse deprehenditur. Sed primus valde
evidentior quam secundus; plus est enim simile esse
quam adjunctum, plus est differre quam antecedere vel
consequi, plus etiam est contrarium quam repugnans.
Et in suo quaeque ordine plenam retinent formam,
velut quia similitudo propinquitatem quamdam
tenere debet: propinquius est enim id quod est simile
ei cui simile esse consideratur, quam id quod
adjunctum est ei cui naturali vicinitate conjungitur.
Rursus quoniam differentia similitudinis auctor est,
<pb n="1089D"/>
dissimilius est id quod ab aliquo differt, quam id quod
consequitur vel antecedit. Rursus quoniam contrarium
longissime ab eo qui contrarium est oportet abscedere,
longius abscedit contrarium quam repugnans.
Post haec quid aliud restare poterat quam effectorum
causas quaerere? aut post effectorum causas
quid aliud quam ipsarum causarum perquirere effectus?
Praeterea a comparatione loci, postremum ordinem
tenent, quia sive similitudinem, sive dissimilitudinem
in sola obtinent quantitate. Ac de locorum
ordine satis dictum est. Illud praeterea considerandum
puto, num hi quoque argumentorum loci qui in
ipso haerent de quo quaeritur, inter affecta jure numerentur.
Quandoquidem quae affecta sunt, idcirco
<pb n="1090A"/>
esse dicuntur affecta, quia sunt ad aliquid, et propositi
termini relatione nectuntur. Nam et definitio alicujus
est definitio, et totum partium totum est, et
nota significati nota est. Sed inspicienda natura est
singulorum, et videndum num similiter haec ad aliquid
referantur ut caetera. Nam definitio rem quam
definit quodammodo explicat atque conformat. Item
partes rem cujus partes sunt propria conjunctione
perficiunt. Nota vero, ejus intellectum communiter
tenet, et cum haec caetera quae vocantur affecta non
faciant, jure haec non inter affecta ponuntur, sed in
eo ipso quod veluti conficiunt atque conformant, inesse
dicuntur. Sed quoniam de vi atque ordine locorum
sufficienter dictum est, nunc ad sequentia transeamus.
Praeter omnia enim quae superius dicta sunt,
<pb n="1090B"/>
illud animadvertendum maxime est, quia non si quid
in argumentis fuerit sumptum, illud eorum argumentorum
locus dicendus est, nisi non solum insit
argumentis, verum etiam ab eo argumenta nascantur.
Id quod dico, planiore liquebit exemplo. Si quod
enim fuerit argumentum in quo sumatur genus vel
species, non statim illud argumentum ex genere vel
specie tractum esse dicitur, nisi ei argumento vires
generis vel speciei qualitas subministret. Age enim,
sit quaestio an idem sit animali esse quod vivere, et
fiat argumentatio sic: non idem est animali esse quod
vivere, quia ne inanimato quidem idem est esse quod
mori, plurima quippe sunt inanimata, neque moriuntur.
Nam quae nunquam vixere, ne mori quidem
posse manifestum est. Hoc igitur inanimatum genus
<pb n="1090C"/>
est lapidum, ac fusilium metallorum, et sumptum est
in argumentum, sed non ex genere factum est argumentum,
licet in eodem genus videatur inclusum,
sed potius a contrario. Nam contrarium est vitae quidem
mors, animalium inanimatum; sed mori non
sequitur inanimatum, igitur ne animal quidem vivere.
Non ergo ex genere locus iste ducendus est, sed potius
ex contrario, quamvis genus hujusmodi contineat
argumentum; tunc enim locus esset a genere,
si ab animalis vel a vivendi genere argumenti ratio
traheretur, velut si ita fieret argumentum: animali
esse, substantiae est esse; ipsum vero vivere substantia
non est, sed in substantiam venit. Non est igitur
idem vivere quod animali esse. A substantia igitur
tractum est argumentum, a genere videlicet animalis.
<pb n="1090D"/>
Hoc igitur argumentum, et genus continet,
et ex genere ductum est; in priore vero, etsi genus
continet, a contrario tamen ductum esse perpenditur.
Illud enim semper speculandum est, non quid in
argumento sit, sed ex quo ducitur argumentum, et in
caeteris quidem eadem ratio tenenda est, neque est
enim in singulis immorandum. Si quis enim diligentiam
decursae superius expositionis exercuit, facile
in reliquis colliget, quod uno declaratur exemplo.</p>
<p> <hi>Quando ergo unusquisque eorum locorum quos exposui,
sua quaedam membra habet, ea quam subtilissime persequamur,
et primum de ipsa definitione dicatur. Definitio
est oratio quae id quod definitur explicat quid sit.</hi> </p>
<p>Propositis igitur breviter argumentorum locis, eosdem
<pb n="1091A"/>
subtilius atque enodatius statuit per suas partes
et convenentia membra partiri. Ita enim locorum
omnium diligentius natura considerabitur, si non
confuse solum, verum etiam distributim, et in suarum
partium proprietate noscantur. Dat vero hoc
multam inveniendorum copiam argumentorum: ut
enim de definitione dicamus, si cunctas aliquis definitionum
partes agnoverit, ex omnibus sibi poterit
argumenta conquirere, eritque in inveniendis copiosior
argumentis eo qui quot sint definitionis species
ignorat. Ex tot enim definitionum partibus argumenta
producet, quantas quis definitionum partes
esse cognoverit. Is vero habebit plurimam talium
locorum facultatem, quem definitionum diversitas
non latebit. Ob hoc igitur M. Tullius, quos confuse
<pb n="1091B"/>
atque indigeste posuit locos, nunc eosdem diligentiore
ratione partitur. Ac primum illud propensiore
consideratione tractandum est, quod, ut dictum est,
etiam loci ipsi res quaedam sunt, sed tunc esse intelliguntur
loci, cum ab his trahitur argumentum.
Ergo nunc Cicero non principaliter locos, sed res
ipsas dividit, quae ad argumentum ductae, speciem
sumunt locorum. Definitio namque, et pars, et nota,
res quaedam sunt, sed cum ab his argumentum ducitur,
loci fiunt. Cum igitur M. Tullius res ipsas ita
ut sunt naturaliter partiatur, simul cum rebus dividit
locos. Si enim res una est a qua duci poterit argumentum,
unus est etiam locus; at si illa dividitur,
quot partes ejus rei fuerint, tot erunt etiam loci generis
ejusdem de quo argumenta nascuntur. Quae
<pb n="1091C"/>
cum ita sint, cumque prius omnium locus a toto sit,
id est a definitione, prius quid sit definitio definitione
declarat, ut patefacta rei natura, species ejus
vel membra convenienti ordine partiatur. Definitio,
inquit, est oratio quae id quod definitur
explicat quid sit, sicut definitio est hominis, animal
rationale, mortale. Dictum vero cautissime exlicat.
Nam quod nomen confuse denuntiat, id definitio
per quaedam substantialia membra diffundit. Quod
enim confuse nomine hominis declaratur, id aperit
atque explicat definitio, dicens hominem esse animal
rationale et mortale. Nam nisi ita dixisset, potuerat
esse communis definitio generi quoque, velut
hoc modo: Definitio est quae designat quid est id quod
definit. Sed genus quoque designat quid est id de
quo praedicatur, sed non explicat quid sit. Sola enim
<pb n="1091D"/>
definitio explicat quid sit quod oratione perficitur; genus
vero et caetera quae singulis plerumque nominibus
proferuntur, minime. Explicat autem definitio
id quod definitur, non quoquo modo, id est non in
eo quod quale vel quantum est, non in quolibet aliorum
praedicamentorum, sed quid sit, id est ejus
quod definit, substantiam monstrat. Ea vero definitio
substantiam digerit, quae ex genere differentiisque
consistit; haec namque uniuscujuslibet substantiam
significant, sicut in his dictum est, ubi de genere,
specie, differentia, proprio, accidentique tractatum
est. Ergo omnis definitio explicat quid sit id quod
definitur. Aristoteles vero eodem pene modo definitionem
<pb n="1092A"/>
determinat, dicens: Definitio est oratio quid est
esse significans. Hanc M. Tullius partitur hoc modo:</p>
<p> <hi>Definitionum autem duo sunt genera prima, unum
earum rerum quae sunt, alterum earum quae intelliguntur.
Esse ea dico quae cerni tangive possunt, ut fundum,
aedem, parietem, stillicidium, mancipium, pecudem,
supellectilem, penus, et caetera. Quo ex genere
quaedam interdum nobis definienda sunt. Non
esse rursus ea dico quae tangi demonstrative non possunt,
cerni tamen animo atque intelligi possunt, ut si
usucapionem, si tutelam, si gentem, si agnationem definias,
quarum rerum nullum subest quasi corpus: est
tamen quaedam conformatio insignita, et impressa intelligentia,
quam notionem voco, ea saepe in argumentando
definitione explicanda est.</hi> </p>
<p>
          <pb n="1092B"/>Omnem definitionem manifestum est ad aliquid
dici, alicujus est enim semper definitio. Quae vero ad
aliquid dicuntur, quamdam proprietatem ex his sumant
necesse est, ad quae referuntur. Quo fit ut ex
his rebus quas determinat definitio, in ipsas definitiones
quaedam proprietas transferatur; sed quia
quod ad aliquid refertur, id non potest esse idem ei
ad quod dicitur, propriam quoque ipsum quod refertur
ad aliud formam necesse est possidere. Eoque fit,
ut in definitionibus, et sua insit forma, et ea quam
ab his accipiunt, quae definiunt, consideretur. Quod
M. Tullius videns, primum dividit definitiones secundum
ea quae definiuntur, quarum genera duo esse
proponit, unum earum rerum quae sunt, alterum
earum quae intelliguntur. Has igitur definitionum differentias
<pb n="1092C"/>
ex his videtur sumpsisse quae in definitione
monstrantur. Omnia enim quae definiuntur aut corporalia
sunt, aut incorporalia. Res enim omnes in
haec primitus dividuntur. Ea vero quae corporalia
sunt, esse dicit; ea quae sunt incorporalia, non esse,
non quod omnino ea quae incorporalia sunt non sint,
alioqui nec definitionem susciperent. Nam si definitio
est qua explicatur id quod definitur quid sit, ejus
rei, quae omnino non est, nec quid sit, explicatio
ulla esse potest. Sed quia humanum genus sensibus
degit, id maxime esse arbitratur, quod sensuum comprehensioni
subjicitur. Quis enim sibi non magis
lapidem scire videatur, aut hominem, quam justitiam,
vel haereditatem, vel quidquid aliud non sensibus,
sed intelligentia comprehendit? Unde fit ut
<pb n="1092D"/>
propter evidentiam cognitionis ea magis esse videantur
quae subjecta sunt sensibus, ea minime quae intelligentiae
ratione capiuntur. Sed id sciendum est,
M. Tullium ad hominum protulisse opinionem, non
ad veritatem. Nam ut inter optime philosophantes
constitit, illa maxime sunt quae longe a sensibus segregata
sunt, illa minus, quae opiniones sensibus
subministrant. Unde etiam idem Cicero in Timaeo
Platonis ait: Quid est quod semper sit, nec ullum
habeat ortum, et quod gignatur, nec unquam sit?
Quorum alterum, intelligentiae ratione comprehenditur,
alterum affert opinionem sensui rationis expers.
Hic igitur id quod semper sit, rationi adjecit,
id vero quod nunquam sit, sensibus conjunxit. Sed,
<pb n="1093A"/>
ut dictum est, corporea esse, et incorporea non esse,
non ad veritatem, sed ad communem quorumlibet
hominum opinionem locutus est. Ponit igitur exempla
earum quidem rerum quae sunt, formas quasdam
corporalium rerum, ut fundum, aedes, parietes, stillicidium,
atque id genus, quae corporalia esse hac
ratione ostendit, quoniam cerni tangique possunt;
earum vero rerum quae non sunt, exempla posuit,
usucapionem, tutelam, gentem, caeteraque quae sunt
incorporea; quae ex hoc incorporea esse monstravit,
quod ait, ea tangi demonstrative non posse, sed intelligentia
atque animo comprehendi. Cur vero ea
non esse dixerit, supposuit rationem dicens, nullum
quasi corpus earum rerum esse, nec molem aliquam
quae feriat sensum. Quod enim corpus esse potest
<pb n="1093B"/>
usucapionis? Nam ipsa quae usucapiuntur, corporea
sunt, ipsa vero usucapio corporea non est. Ipsa enim
per utendi consuetudinem possidendi firmitudo, quodnam
corpus habere potest? Item, quod quis tutela
regit, corporale est, homo namque est. Ipsa vero cura
tutelae, atque ipsum jus alium tuendi, nihil omnino
corporis habere potest. Homines quoque qui in eadem
gentilitate sunt, corporei sunt. Ipsa vero gentilitas,
id est communis nominis liberorum societas,
ut Scipionum, Valeriorum et Brutorum, certe incorporea
est; sed quaedam earum rerum incorporalis
animi conceptio est, atque intelligentia, quam notionem
vocavit. Ipsa enim imaginatio usucapionis vel
tutelae atque intellectus incorporalis rei notio dicitur,
quam Graeci <foreign xml:lang="greek"></foreign> vocant. Divisit igitur definitionem
<pb n="1093C"/>
in has duas partes, scilicet secundum subjecti
differentias, ut alias quidem esse diceret definitiones
earum rerum quae sunt, id est corporalium,
alias vero earum quae non sunt, id est incorporalium.
Hinc quaeri potest, quod etiam superius breviter commemoravi,
quonam modo definitio non inter affecta
numeretur, cum omnis definitio ad aliquid esse videatur?
Idcirco enim affecta esse dicta sunt similitudo,
contrarium, et caetera, quoniam semper ad aliquid
referuntur. Quod si etiam definitio refertur ad
aliquid, nec est absolutae ac propriae considerationis,
ea quoque inter affecta ponenda est. Sed occurritur,
quoniam ea quae affecta sunt tanquam umbrae quaedam
corpus, ita extra posita non possunt id relinquere
ad quod probantur affecta, et aut omnino
<pb n="1093D"/>
substantiam eorum ad quae affecta sunt, non significant
ut contrarium, simile et caetera. Aut si quando
designant, una quaedam pars intelligitur esse substantiae,
velut genus, species, differentia. Non enim
genus tota substantia est speciei, quandoquidem non
solum genus speciem format, sed differentiae quoque;
nec differentiae totam substantiae continent formam,
quandoquidem non sola differentia speciem perficit,
sed etiam genus. Ipsa vero species quaedam generis
pars est, at vero definitio, etsi ad aliquid est, tamen
totam substantiam monstrat, atque exaequatur ei rei
quam definit, et substantiam perficit, ut neque extraposita
sit, sicut similitudo et contraria, neque pars
ejus substantiae sit quam definitione determinat, sed
<pb n="1094A"/>
potius ipsa substantia. Ac de hac quidem re satis
dictum est. Idem vero de partibus dici potest. Nam
conjunctae partes totum id efficiunt cujus partes sunt.
Nota quoque totum significat id quod designat, atque
omnia coaequantur, et definitum definitioni, et partes
toti, et nota rei quam significatione declarat, si non sit
aequivoca, vel si res quae designatur non sit multivoca.
Sane illud dubitari recte potest, cur cum dixisset duo
genera esse definitionum, non ipsas definitiones partitus
est, sed quae definiuntur, id est corporale atque
incorporale. Quod idcirco dictum videtur, quia definitio
cum sit ad aliquid, ut dictum est, quamdam capit
ex his, quorum substantiam determinat, qualitatem.</p>
<p> <hi>Atque etiam definitiones, aliae sunt partitionum, aliae
divisionum. Partitionum, cum res ea quae proposita
<pb n="1094B"/>
est, quasi in membra discerpitur. Ut si quis jus civile
dicat id esse quod in legibus, senatusconsultis, rebus
judicatis, jurisperitorum auctoritate, edictis magistratuum,
more, aequitate consistat. Divisionum autem definitio
formas omnes complectitur quae sub eo genere
sunt quod definitur, hoc modo: Abalienatio est ejus rei
quae mancipi est, aut traditio alteri nexu, aut in jure
cessio, inter quos ea jure civili fieri possunt.</hi> </p>
<p>Quoniam definitio ita ex subjecta re quam definit,
proprietatem capit, ut tamen formam propriam non
relinquat, idcirco post eas differentias definitionum,
quae ab his rebus tractae sunt quae definiebantur,
nunc a propria forma definitionum differentias tradit.
Propria vero forma uniuscujusque compositi in suis
partibus constat, itaque ex partibus definitionum tales
<pb n="1094C"/>
differentias docet, quod aliae definitiones per divisionem,
aliae per partitionem fiunt. Definitur enim res
quaelibet dum aut ejus species omnes enumerantur,
aut partes. Partes vero a specie quo differant, paulo
posterius dicam. Nunc exponenda arbitror Ciceronis
exempla; dat enim partitionis exemplum hoc: Sit
enim propositum definire quid sit jus civile, dicemus
ita: Jus civile est quod in legibus, senatusconsultis,
rebus judicatis, jurisperitorum auctoritate, edictis
magistratuum, more, aequitate consistit. Lex igitur
est quam populus centuriatis comitiis civerit. Senatusconsulta
sunt quae fuerint senatus auctoritate decreta.
Res judicatae sunt quae inter eos qui super
aliqua re ambigunt, sententia judicum fuerint constitutae,
quarum exemplo caeterae quoque judicantur.
<pb n="1094D"/>
Jurisperitorum auctoritas est eorum qui ex duodecim
tabulis, vel ex edictis magistratuum, jus civile interpretati
sunt, probatae civium judiciis, creditaeque
sententiae. Edicta magistratuum sunt quae praetores
urbani vel peregrini, vel aediles curules jura dixere.
Mos est quod in civitatem solitum est fieri. Aequitas
est quod naturalis ratio persuasit. Haec igitur omnia
unam formam juris efficiunt, tanquam partes,
velut hominem, caput, brachia, thorax, venter,
crura atque pedes. Partitio est enim ut ipse ait,
quae unamquamque rem propositam, quasi in membra
discerpit. Alteram vero partem definitionis,
quae per divisionem sit specierum, tali monstrat
exemplo. Definit enim quid sit abalienatio ejus rei
<pb n="1095A"/>
quae mancipi est, dicens: Abalienatio est ejus rei
quae mancipi est, aut traditio alteri nexu, aut
cessio in jure, inter quos ea jure civili fieri possunt.
Nam jure civili fieri aliquid non inter alios,
nisi inter cives Romanos fieri potest, quorum est
etiam jus civile, quod duodecim tabulis continetur.
Omnes vero res quae abalienari possunt, id est quae
a nostro ad alterius transire dominium possunt, aut
mancipi sunt, aut non mancipi. Mancipi res veteres
appellabant, quae ita abalienabantur, ut ea abalienatio
per quamdam nexus fieret solemnitatem. Nexus
vero est quaedam juris solemnitas, quae fiebat eo
modo quo in Institutionibus Caius exponit. Ejusdem
autem Caii libro primo Institutionem de nexu faciendo,
haec verba sunt: Est autem mancipatio, ut
<pb n="1095B"/>
supra quoque indicavimus, imaginaria quaedam venditio,
quod ipsum jus proprium Romanorum est civium,
eaque res ita agitur, adhibitis non minus quam
quinque testibus Romanis civibus puberibus, et praeterea
alio ejusdem conditionis qui libram aeneam teneat,
qui appellatur libripens. Is qui mancipium accipit,
aes tenens, ita dicit: Hunc ego hominem ex
jure Quiritium meum esse aio, isque mihi emptus est
hoc aere aeneaque libra. Deinde aere percutit libram,
indeque aes dat ei a quo mancipium accipit, quasi
pretii loco. Quaecunque igitur res, lege duodecim tabularum,
aliter nisi per hanc solemnitatem abalienari
non poterat. Sui juris autem caeterae res nec
mancipi vocabantur, eaedem vero etiam in jure cedebantur.
Cessio vero tali fiebat modo ut secundo
<pb n="1095C"/>
commentario idem Caius exposuit. In jure autem
cessio fit hoc modo: apud magistratum populi Romani,
vel apud praetorem, vel apud praesidem provinciae,
is cui res in jure ceditur rem tenens ita vindicat:
Hunc ego hominem ex jure Quiritium meum
esse aio. Deinde postquam hic vindicaverit, praetor
interrogat eum qui cedit an contra vindicet; quo negante,
aut tacente, tunc ei qui vindicaverit, eam rem
addicit, idque legis actio vocabatur. Res igitur quae
mancipi sunt, aut nexu, ut dictum est, abalienabantur,
aut in jure cessione. Has autem solemnitates
quasdam esse juris, ex superioribus Caii verbis
ostenditur. At si res ea quae mancipi est nulla solemnitate
interposita tradatur, abalienari non poterit,
nisi ab eo cui traditur, usucapiatur. Quae cum
<pb n="1095D"/>
ita sint, recte definita est secundum divisionem abalienatio
rei mancipi, scilicet quae aut nexus traditione,
aut in jure cessione perficitur. Nam pura traditione,
abalienatio rei mancipi non explicatur. Species
vero has esse, non partes, hinc intelligitur, quia
si quis nexu abalienet rem mancipi, id quod suum
fuit, in alterius potestatem pleno jure transtulit.
Quod si etiam in jure cedat, plenum abalienationis
jus erat. Ubi autem plenum nomen ejus, quod dividunt,
partes suscipiunt, illud genus, et has species
esse paululum quoque dialectica cognitione imbutus
intelligit. Quae cum ita sint, divisit Cicero definitionem
in duas partes, unam quae partium enumeratione
<pb n="1096A"/>
fieret, alteram quae per partium divisionem.
utraque vero definitio partes enumerat. Sed hoc interest,
quia haec quidem species, illa vero membra
partitur. Hic suboritur quaestio valde difficilis. Nam
si definitio est etiam partitio, mirum videri potest
quemadmodum alter sit a definitione locus, alter
a partium enumeratione. Quae res maximam
confusionem praestat. Nam cum superius in locorum
enumeratione alter a definitione locus, alter sit a
partium enumeratione propositus, cumque nunc
enumerationem partium, vel divisionem, definitionis
species esse confirmet, non est dubium quin cum
idem sit partium enumeratio quod definitio (idem
namque est species quod genus), idem sit locus a
definitione, qui est a partium enumeratione. Cujus
<pb n="1096B"/>
quaestionis valde difficilis, facilior absolutio est, si
definitionum ipsarum formas ac distantias colligamus.
Multis namque modis fieri definitio potest. Inter
quos unus est verus atque integer definitionis
modus, qui etiam substantialis dicitur; reliqui per
abusionem definitiones vocantur. De quibus omnibus
paulo posterius integram faciam divisionem.
Nunc in commune sic disseram: nam quia omnis definitio
explicat quid sit id quod definitur. Explicatio
autem fit duobus modis: uno quidem cum pro re
minime cognita planius aliquid affertur; alio vero
cum fit quaedam partium enumeratio. Ac de priore
quidem modo, posterius. Nunc vero de enumeratione
partium ita dicendum est, quod omnis definitio,
quae per partium enumerationem fit, quasi quaedam
<pb n="1096C"/>
partitio recte intelligitur. Dictum est, id quod
in nomine confuse significaretur, in definitione quae
fit enumeratione partium, aperiri atque explicari.
Quod fieri non potest, nisi per quarumdam partium
nuncupationem; nihil enim dum explicatur oratione,
totum simul dici potest. Quae cum ita sint, cumque
omnis hujusmodi definitio quaedam sit partium distributio,
quatuor his modis fieri potest. Aut enim
substantiales partes explicantur, aut proprietatis
partes dicuntur, aut quasi totius membra enumerantur,
aut tanquam species dividuntur. Substantiales
partes explicantur, cum ex genere ac differentiis
definitio constituitur. Genus enim quod singulariter
praedicatur, speciei totum est. Id genus sumptum in
definitione, pars quaedam fit. Non enim solum speciem
<pb n="1096D"/>
complet, nisi adjiciantur etiam differentiae, in
quibus eadem ratio quae in genere est. Nam cum
ipsae singulariter dictae totam speciem claudant, in
definitione sumptae, partes speciei fiunt, quia non
solum speciem quidem esse designant, sed etiam genus.
Hujus exemplum est: Homo est animal rationale,
mortale. Cum ergo tota definitio homini coaequetur,
totiusque definitionis partes sint, tum animal,
tum rationale, tum mortale, ipsius hominis
partes esse videntur singula, quae ejusdem definitionis
partes sunt. Haec igitur proprio nomine definitio
nuncupatur. Item est illa definitio, quando in unum
accidentia colliguntur, atque unum aliquid ex his
<pb n="1097A"/>
efficitur, et est veluti quaedam partium enumeratio,
non in substantia, sed in quadam accidentium collectione
posita; hujus exemplum est: Animal est quod
moveri propria voluntate possit. Animali namque et
motus est accidens, et voluntas, et possibilitas,
sed haec juncta perficiunt animal, non substantialiter
constituentia, sed per quaedam accidentia designantia
quod animalis quasi quaedam partes sunt, et
haec descriptio nuncupatur. At si non accidentia rei,
sed quasi membra quaedam dicamus, ex quibus componitur
atque conjungitur, atque inde definitionem
facere tentemus, hoc modo dicimus: Domus est quae
fundamento, parietibus tectoque consistit, hic membra
quaedam sumpta sunt ad definitionem, quibus
res tota conjungitur, et haec vocatur per enumerationem
<pb n="1097B"/>
partium diffinitio. At si quis ita definiat, ut non
in definitione ponat membra, sed species, a divisione
specierum definitio nuncupatur; velut si quis
hoc modo pronuntiet: Animal est substantia, quae
vel sensu tantum, vel sensu et ratione nitatur. Haec
igitur quatuor a se differre manifestum est. In ea
namque definitione quae per substantiales partes efficitur,
singulae partes majores esse videntur, et substantialiter
universaliores ab ea re quam definiunt,
ut animal majus est ab homine. Mortale etiam atque
rationale, singula hominis transgrediuntur naturam,
quae in unum convenientia, eidem quo sigillalatim
majora sunt coaequantur. Accidentia vero quae
in definitione ponuntur, omnino a substantiae ratione
disjuncta sunt. In ea vero definitione quae ex
<pb n="1097C"/>
partium enumeratione perficitur, talia sunt quae enumerantur,
ut singula totius definiti nomen capere
non possint, atque idcirco eodem minora sunt, ut
fundamenta non possint domus vocabulo nuncupari:
fundamenta enim domo minora sunt, itemque
caeterae partes. At vero in ea definitione quae per
divisionem fit, singulae quidem partes tota ea re quae
definitur minores sunt, totum tamen definitae rei
nomen suscipiunt. Ut rationale nomen capit animalis,
eodem modo irrationale. Quibus ita discretis,
quotiescunque ab ea definitione quae per substantiales
partes efficitur, vel ab ea quae per accidentium
enumerationem colligitur, argumentatio fit, a definitione,
id est a toto tractum dicitur argumentum.
Quoties vero ab ea diffinitione quae vel per membrorum
<pb n="1097D"/>
enumerationem, vel per specierum divisionem
perficitur, argumentatio fit, ab enumeratione partium
argumentum ductum esse perhibetur. Sed M.
Tullius quia jam partitionem definitionis ingressus
est, etiam hanc interposuit, quae non ad definitionem,
sed ad enumerationis partium locum pertinebat.
Hujus vero rei argumentum est, quia cum post,
de eisdem locis latius tractans, de enumeratione partium
loqueretur, nullam aliam enumerationem partium
posuit, nisi eam quam nunc definitionis speciem
dixit. Nec tamen est arbitrandum omnem partitionem
definitionis locum posse obtinere, ut si quis
sic dicat, fundamenta, parietes et tectum domus est,
id non est necesse. Potest namque esse porticus publicis
<pb n="1098A"/>
usibus destinata, potest item aliud quodlibet,
ut theatrum, quod propter ampliores sonitus exhibendos
tegi solet. Sed id nunc intelligere nos oportet,
posse per partitionem aliquid saepe definiri, cum
partium illa collectio unam rem tantum possit efficere,
ut si nihil esset aliud quod fundamenta, parietes
atque tectum posset habere, nisi domus, jure
definitio facta esse videretur, domum esse quam fundamenta,
parietes tectumque perficiunt.</p>
<p> <hi>Sunt etiam alia genera definitionum, sed ad hujus
libri institutum illa non pertinent, tantum est dicendum
qui sit definitionis modus.</hi> </p>
<p>Hunc locum Victorinus unius voluminis serie
aggressus exponere et omnes definitionum differentias
enumerare, multas interserit, quae definitiones
<pb n="1098B"/>
esse pene ab omnibus reclamantur. Inter definitiones
enim ponit et nomina, quod specialiter Aristoteli
in omni doctrinarum genere peritissimo non videtur;
pernegatque in Topicis nomine fieri definitionem,
veluti si quis dicat: Quid est conticescere,
et respondeatur, Tacere, hae nullo modo definitiones
habendae sunt. Quod etiam ex ipsius M. Tullii definitione
approbari potest, per quam definitio quid
esset ostendit; dixit enim esse definitionem orationem
quae id quod definitur explicat quid sit. Sed
cum nomen non sit oratio, manifestum est nomine
definitionem non posse constitui, cum praesertim ne
omnia quidem quae oratione promuntur, atque aliquid
ostendunt, proprio definitionis nomine designentur,
veluti descriptiones, omnisque alia oratio quae non
<pb n="1098C"/>
ex substantialibus partibus, sed ex quolibet alio
modo conjunctis efficitur, quod ne ipse quidem Victorinus
ignorat. Sed videtur id definitionis loco
ipse sibi Victorinus ad disserendi sumpsisse propositum,
quod quoquo modo rem subjectam posset
ostendere. Idcirco enim nomen quoque in definitionum
numerum recepit, quoniam saepe notiore vocabulo
fit clarius quod ignotiore antea prolatum latebat.
Idcirco etiam nos superius diximus explicationem
fieri duobus modis: uno quidem cum pro re
minime cognita planius aliquid afferatur; alio vero
cum fit per quamdam partium enumerationem: ut ea
quidem explicatio in qua notius aliquid affertur,
nominis sit; ea vero quae fit per partium enumerationem
orationis, quanquam etiam in ipsis orationibus
<pb n="1098D"/>
semper planius aliquid afferatur quo notius fiat
illud de quo disseritur. Ut igitur nihil expositio nostra
praetermittat, et definitionis proprietas appareat,
itaque omnia in notitiam deducantur, ut nec vera
definitio nesciatur, et quae non sit proprie vereque
definitio sub scientiam cadat, talis definitionum differentia
facienda est. Definitionum enim aliae proprie
definitiones sunt, aliae abusivo nuncupantur
modo. Ac propriae quidem definitiones sunt quae ex
genere differentiisque consistunt, velut haec: Homo
est animal rationale, mortale: hic enim animal genus
est; rationale vero et mortale differentiae. Earum
vero definitionum quae non proprie, sed abutendo
definitiones vocantur, aliae sunt quae singulis nominibus
<pb n="1099A"/>
denotantur, aliae vero quas explicat ac depromit
oratio. Atque illarum quidem definitionum quae
tantum nomine designantur, aliae sunt quae <foreign xml:lang="greek">' ,</foreign>
id est ad verbum fiunt, cum pro nomine redditur
nomen, velut si dicat aliquis: Quid est conticere?
et respondeatur, Tacere; Quid est haurit?
Percutit; aliae vero, quae exempli gratia ponuntur,
ut cum volumus designare quid est substantia,
exempli gratia dicimus, Ut homo: haec vocatur
Graece <foreign xml:lang="greek">,</foreign> quae idcirco, ut dictum est, inter definitiones
ponitur, quoniam id quolibet modo aliquid
designat ejus quod designatur, et si non proprie,
tamen aliquo modo videtur esse definitio. Earum
vero definitionum quae in oratione consistunt, neque
tamen sunt propriae, multae sunt diversitates. Quarum
<pb n="1099B"/>
est omnium nomen communis descriptio. Harum
aliae fiunt partitione, aliae divisione, de quibus
superius, ut dictum est. Aliae vero substantiales
quidem differentias sumunt, sed genus non adjiciunt,
atque haec quidem a Victorino <foreign xml:lang="greek"></foreign> dicitur,
quasi quamdam communem continens notionem,
veluti si quis dicat: Homo est quod rationali conceptione
viget mortalitatique subjectum est. Hic igitur
genus positum non est, sed differentiae substantiales.
Aliae vero sunt quae pluribus quidem qualitatibus
designantur, accidentibus tamen, ita ut singulae
qualitates, etiamsi non conjungantur, possint tamen
quod demonstratur efficere, ut homo est ubi pietas
est, ubi aequitas, et rursus ubi malitia et versutia
esse possunt: nam et si caetera nullus adjungat,
<pb n="1099C"/>
sufficit ad ostendendum hominem dicere, ubi pietas
inesse potest, vel ubi justitia, vel caetera: haec
vocatur <foreign xml:lang="greek">.</foreign> Aliae vero sunt quae pluribus in
unum accidentibus conjunctis efficiuntur, ut si quis
luxuriosum definire velit, dicens: Luxuriosus est
qui pluribus et non necessariis sumptibus in delicias
affluit, et in libidinem fertur effusior; omnia enim
conjuncta luxuriosum videntur efficere, singula vero
minime: haec vocatur <foreign xml:lang="greek">.</foreign> Aliae quoque fiunt
eo modo, ut ad signandam differentiam proponantur
in his rebus quae in discreto fine conjunctae sunt,
ut si dubitet quis, Nero imperatorne an tyrannus
fuerit, dicit eum tyrannum fuisse, quoniam crudelis
fuerit atque intemperans. Haec enim adjuncta differentia
tyrannum ab imperatore sejungit. Aut
<pb n="1099D"/>
etiam si de eodem tyranno atque rege dubitetur quid
uterque sit, juncta differentia utrosque designat, ut
si temperantia quidem regi vel pietas, tyranno vero
et intemperantia et crudelitas convenire dicatur: haec
vocatur <foreign xml:lang="greek"> .</foreign> Alia quae per translationem
dicitur, ut Adolescentia est flos aetatis. Illa quoque
definitio esse dicitur quae fit ex privatione contrarii,
ut bonum est quod malum non est. Illa quoque Victorinus
definitionem ponit, quae tantum propriis
nominibus aptari potest, quae etiam <foreign xml:lang="greek"></foreign> appellatur,
ut Aeneas est Veneris et Anchisae filius.
Praeter has etiam illa est quae fit per indigentiam
pleni, ut quadrans est cui dodrans deest ut sit as.
Ponit etiam Victorinus inter differentias definitionum
<pb n="1100A"/>
illam quoque quae per quamdam laudem neri potest,
ut Lex est mens, et animus, et consilium, et sententia
civitatis. Quod maxime ratione caret. Non enim
laudis modus illi faciet differentiam. Illa enim consideranda
sunt quae in definitione ponuntur, non quo
animo constituta sunt. Quod si recipienda fuit laudandi
voluntas inter differentias definitionum, cur
non vituperandi quoque voluntas aliam differentiam
definitionis efficiat? Sed hoc apertissime inconveniens
et veritati videtur esse contrarium. Fiunt etiam
definitiones per proportionem, ut si quis dicat,
Homo est minor mundus. Sicut etiam mundus ratione
regitur, ita quoque quoniam homo multis partibus
junctus, habet tamen in omnibus rationem ducem,
minor mundus dici potest. Fiunt etiam definitiones
<pb n="1100B"/>
a relationibus, cum dicitur: Quid est pater? respondetur,
Cui est filius. Causa quoque solet efficere
definitionem, ut cum dicimus: Quid est dies? respondetur,
Sol super terram: causam enim, id est
solem, pro re ipsa cujus causa est interposuimus,
atque ita diem definitionem monstravimus. Hae sunt
definitionum differentiae quas in eo libro quem de
definitionibus Victorinus edidit, annumeravit, quas
M. Tullius praetermittit eo nomine, quod eas minime
necessarias existimaverit. Nos vero ne quid perfectio
deesset operi, etiam quae sunt a Cicerone praetermissa
subjecimus.</p>
<p> <hi>Sic igitur veteres praecipiunt, cum sumpseris ea
quae sunt ei rei quam definire velis cum aliis communia,
usque eo persequi, dum proprium efficiatur quod
<pb n="1100C"/>
nullam in aliam rem transferri possit. Ut hoc: Haereditas
est pecunia; commune adhuc, multa enim genera
sunt pecuniae. Adde quod sequitur: Quae morte
alicujus ad quempiam pervenit; nondum est definitio,
multis enim modis sine haereditate teneri mortuorum
pecuniae possunt. Unum adde verbum: Jure; jam a
communitate res disjuncta videbitur, ut sit explicata
definitio sic: Haereditas est pecunia quae morte alicujus
ad quempiam pervenit jure. Nondum est satis, adde:
Nec ea aut legata testamento, aut possessione retenta.
Confectum est. Itemque ut illud: Gentiles sunt qui inter
se eodem nomine sunt; non est satis: Qui ab ingenuis
oriundi sunt. Ne id quidem satis est: Quorum majorum
nemo servitutem servivit. Abest etiam nunc: Qui
capite non sunt diminuti. Hoc fortasse satis est. Nihil
<pb n="1100D"/>
enim video Scevolam pontificem ad hanc definitionem
addidisse. Atque haec ratio valet in utroque genere
definitionum, sive id quod est, sive id quod intelligitur,
definiendum est.</hi> </p>
<p>Definitionis ratione proposita divisaque per singulas
partes tum materiae, tum etiam formae: materiae
quidem, cum definitionum esse dixit, vel earum
rerum quae corporeae essent, vel earum quae incorporeae;
formae vero cum aut partitionibus aut divisionibus
definitiones fieri docuit; praetermissisque
caeteris quaecunque ad propositum opus minime pertinerent,
nunc quod utilissimum est, maximeque totam
definitionem intelligentiam significare potest,
exsequitur. Id autem est: Qui sit in omnibus, quae
<pb n="1101A"/>
cunque quomodolibet fiunt, definitionis modus. Est
autem una atque omnibus communis definiendi ratio,
ut ex communitatibus inter semet junctis atque
compositis in unam proprietatem rei definitio colligatur.
Omnia enim quae communia atque universalia
sunt, si quid eis fuerit adjectum, determinatione minuuntur,
et ad particularitatem redeunt, atque eo
ambitu quo concludebant cuncta, cohibentur, veluti
cum generi adjicitur differentia, et fit species. Nam
cum genus per se proprio ambitu multas species
contineat, ei si propriam adjicias differentiam, minuitur,
et in quamdam quodammodo particularitatem
redit, veluti cum dicimus animal, hoc nomen
multa concludit. At si ei rationale adjicias, faciasque
animal rationale, minus erit a simplici. Minus
<pb n="1101B"/>
namque est animal rationale a simpliciter animali.
Ita additio differentiae quod majus fuit in particularitatem
quamdam redegit atque cohibuit. Quoties
igitur aliqua res definienda est, sumitur id quod ei
cum pluribus aliis commune est, huic adjiciuntur
differentiae, statimque necesse est minuatur id quod
pluribus fuerat ante commune, et si hac differentiae
additione in tantum modum decreverit, ut rei quae
definitur fiat aequalis, alias differentias colligere atque
aptare non necesse erit, sed id ipsum quod ita
decrevit, ut aequale sit ei quod definitur, definitionem
esse necesse est. At si adhuc amplius sit ab ea
re quae definitur, quaeramus necesse est aliam differentiam,
qua adjuncta numerus quidem crescat, vis
autem communitatum differentiarum additione decrescat,
<pb n="1101C"/>
atque id hactenus faciendum, quatenus, ut
dictum est, ea quae ad definitionem sumuntur ei
quod definiendum est adaequentur. Ut igitur id non
ratione solum, verum convenienti quoque clarius fiat
exemplo, sumatur res notissima ad definitionem, id
sit homo. Hujus igitur ita quaerimus definitionem:
sumimus quod ei cum pluribus aliis commune est,
id est animal. Dicimus igitur hominem esse animal,
nondum est definitio, primum quia, ut dictum est,
solo nomine definitio reddi non potest; dehinc quia
animal majus est homine. Ut igitur minuatur animal
et homini coaequetur, addimus differentiam, qua
adjuncta, rerum quidem numerus crescit, vis autem
rei atque amplitudo minuitur. Addo igitur rationale,
efficioque animal rationale. Minus est igitur animal
<pb n="1101D"/>
rationale quam proprie animal. Dico autem hominem
esse animal rationale. Sed id nondum coaequatur
ad hominem, possunt enim esse animalia rationabilia,
sicut Platoni quoque de astris placet, quae
homines non sunt. Addo igitur rursus aliam differentiam,
si quoquo modo iterum definitio contrahatur,
ut fiat homini quod definitur aequale; adjungo
igitur mortale, ac dico hominem esse animal rationale
mortale, id aequatur ad hominem. Nam et qui
homo est, animal rationale mortale est. Dico igitur
hominis hanc esse definitionem quae ex pluribus
communibus junctis unum tamen quiddam homini
proprium atque aequale conficit. Atque in caeteris definitionibus
eadem ratio est, ut definitiones fiant
<pb n="1102A"/>
collectis communitatibus, in unumque copulatis, cum
necesse sit illa copulatione quae communia sunt
contrahi atque in minorem cohiberi modum, eique
quod definitur ex communitatibus junctis aliquid
proprium atque aequale componitur. Hoc est igitur
quod ait Cicero, hunc esse definitionis modum, cum
sumpseris ea quae sint ei rei quam definire velis
cum aliis communia, usque eo persequi, ut proprium
efficiatur, quod in nullam aliam rem transferri
possit, ut his verbis et hac sententia breviter
significare videatur hanc esse definitionem quae, ex
substantialibus communitatibus juncta atque in minorem
modum redacta, fit ei rei quae definitur aequalis.
Exempla vero quae ponit hujusmodi sunt, unum
definiendae haereditatis, alterum gentilitatis: Haereditatis
<pb n="1102B"/>
quidem hoc modo: Haereditas est pecunia.
Commune hoc et multis aliis conveniens quae haereditates
non sunt, ut donationibus, ut furtis, vel quibuslibet
aliis pecuniariis rebus quae minime sunt
haereditates. Huic igitur pecuniae addendum aliquid
fuit, id est: Quae morte alicujus ad quempiam pervenit.
Haereditas enim pecunia est ad quempiam alicujus
morte perveniens. Sed ne id quidem plenum
haereditatis explicat intellectum. Commune namque
est. Et pecuniae mortuorum pluribus teneri modis
possunt, velut si bello quis victus est ac spoliatus.
Addendum igitur est aliquid: Jure, ut sit, Haereditas
est pecunia quae morte alicujus ad quempiam
jure pervenit. Haereditates enim jure capiuntur. Videatur
forsitan hoc loco definitionem posse consistere,
<pb n="1102C"/>
sed minime; quid enim? si legata pecunia est,
haereditas quidem dici non potest, capta tamen
morte alicujus jure pecunia est. Nam si testamenta
jure fiunt, pecunia etiam jure legatur, adjiciendum
est aliquid, id scilicet quo ab haereditatibus legata
separentur, ut dicamus, haereditatem esse pecuniam
morte alicujus ad quempiam pervenientem jure,
quae legata non sit. Num satis est definitioni? Minime.
Quid enim si meum quidem dominium sit
fundi, vel alicujus pecuniariae rei, alterius vero ususfructus.
Nam morte ejus cui ususfructus competit,
ad me res illa revertitur, quae in meo dominio proprietatis
possessione jure tenebatur? neque tamen
haereditas esse potest, adjiciendum igitur est, minime
possessione esse retentam, id est, ut proprietatis
<pb n="1102D"/>
possessione id quod ex morte alicujus jure non
legatum pervenit non retineatur. Hoc autem modo
possessione retineri potest, si sit nostra proprietas,
et ejus qui decesserit ususfructus. Conjuncta igitur
omnia in unum facient haereditatis definitionem hoc
modo: Haereditas est pecunia quae morte alicujus
ad quempiam pervenit jure, non legata, neque possessione
retenta. Haec definitio est aequalis haereditati.
Nam ut haereditas pecunia est morte alicujus ad
quempiam perveniens jure, neque legata, neque possessione
retenta, ita quaecunque pecunia alicujus morte
ad aliquem jure pervenerit, neque legata sit, neque
retenta, hanc haereditatem esse necesse est. Sed cum
M. Tullius ad eum usque locum definiendo venisset,
<pb n="1103A"/>
ut diceret haereditatem esse pecuniam quae morte
alicujus ad quempiam pervenisset, jure ait: Jam a
communitate res disjuncta videbitur, ut sit explicata
definitio sic: Haereditas est pecunia quae morte alicujus
ad quempiam jure pervenit. Idque ita dictum
est, quasi jam plena facta sit definitio. Quid enim
est aliud explicatam esse definitionem, et a communitate
disjunctam, nisi perfectam, et cui desit nihil?
Sed rursus quasi non sit explicata definitio, nec a
communitate disjunctam, adjicit: Nondum est satis;
adde: Nec ea aut legata testamento aut possessione
retenta. Cujus adjectionis haec ratio est, fecit enim
definitionem aliis adjunctis, aliis separatis. Itaque
id quod definiebat, vel his quae adjunxit, vel his quae
separavit, a caeterorum omnium communitate segregavit.
<pb n="1103B"/>
Haereditatem enim dixit esse pecuniam,
huic addidit, morte alicujus ad aliquem pervenientem.
Separavitque eam ab iis pecuniis, quae non
morte alicujus ad aliquem, sed contractu viventium
pervenirent, addidit jure, ut ab his pecuniis separaret
quae per vim morte alterius ad quempiam
pervenirent. His igitur duobus, morte atque jure,
ea pecunia effecta est, quae a caeteris ita separetur,
ut tamen per legitimum acquirendi modum, non inter
utrosque vivos, sed inter unum vivum atque alterum
mortuum fieret. Haec igitur una separatio a caeteris
facta est, atque ideo ait explicatam esse definitionem
et a communitate disjunctam. Sed quoniam
in ea ipsa pecunia quae morte et jure ad aliquem pervenit
inerant quaedam quae haereditates non essent,
<pb n="1103C"/>
harum separatione plena effecta est haereditatis definitio.
Nam cum diceret haereditatem pecuniam
esse, itemque quae morte alicujus ad aliquem pervenisset,
itemque et quae jure, haec omnia efficientia
substantiam haereditatis apposita sunt. Sed quoniam
erant in hac collectione quaedam ad quae hujus collectionis
intellectus transferri posset, nec tamen essent
haereditates, veluti legatum aut possessionis retentio,
his subtractis reliqua fuit haereditas, de qua
intelligi possit pecunia alicujus morte ad quempiam
jure perveniens. Non igitur legatum, aut possessionis
retentio substantiam haereditatis efficiunt, quippe
quae impedirent ad ejus substantiam demonstrandam,
nisi removerentur. At vero nec negatio quidem
cujusquam substantiam perficit, sed tantum
<pb n="1103D"/>
quid non sit ostendit. Quod si legatum et possessionis
retentio haereditatis substantiam non modo non
complent, verum etiam impediunt atque corrumpunt,
nisi fuerint disjuncta atque seposita; cumque harum
negatio nihil ex haereditatis substantia monstret, sed
tantum quid non sit ostendat; relinquitur pars superior,
id est pecunia morte alicujus ad quempiam
jure perveniens, quae substantiam haereditatis ostendat,
ea quae sit explicata definitio a caeterisque disjuncta.
Sed quoniam rursus, ut dictum est, quaedam
sunt ad quae derivari hujus definitionis intelligentia
possit, idcirco ad discretionem integram designandam
reliqua pars additur. Itaque quoniam ista demonstrant
haereditatem, efficiuntque substantiam
<pb n="1104A"/>
jure dictum est, Jam a communitate res disjuncta videtur,
ut sit explicata definitio: Haereditas est pecunia
quae morte alicujus ad quempiam pervenit jure. Sed
quoniam rursus hic intellectus ad plura intra se posita
poterat convenire, non immerito additum est:
Non est satis, et caetera, quae legatum et possessionis
retentionem ab haereditatis definitione sejungunt: ac
de priore quidem haereditatis exemplo haec dicta
sint. Ad hujus vero similitudinem etiam secundum
tractat exemplum, quod de definitione gentilitatis est
positum. Gentiles enim sunt qui eodem nomine inter
se sunt, ut Scipiones, Bruti et caeteri. Quid si
servi sunt? num ulla gentilitas servorum esse potest?
Minime. Adjiciendum igitur: Qui ab ingenuis
oriundi sunt. Quid si libertinorum nepotes civium
<pb n="1104B"/>
Romanorum eodem nomine nuncupentur? num gentilitas
ulla est? Ne id quidem, quoniam ab antiquitate
ingenuorum gentilitas ducitur; addatur igitur:
Quorum majorum nemo servitutem servivit. Quid si
per adoptionem in alterius familiam transeat? tunc
etiamsi ejus gentis ad quam migravit nomine nuncupetur,
licet ab ingenuis et ab iis ortus parentibus
sit qui nunquam servitutem servierint, tamen quoniam
in familia gentis suae non manet, ne in gentilitate
quidem manere potest; addendum igitur est:
Neque capite sunt diminuti. Hoc fortasse, inquit, satis
est secundum Scevolae pontificis definitionem,
nihil enim ulterius adjecit, ut sit definitio gentilium
haec: Gentiles sunt, qui inter se eodem sunt nomine,
ab ingenuis oriundi, quorum majorum nemo
<pb n="1104C"/>
servitutem servivit, et ubi gentilitatem nulla capitis
diminutio destruxit. Haec quoque definitio facta est
ex pluribus communitatibus in unum confluentibus
atque unam proprietatem ejus rei quae definiebatur,
id est gentilitatis, facientibus. Hic igitur definitionis
modus in utroque genere rerum valet, sive quae sunt,
sive quae non sunt, id est sive corporalium, sive incorporalium;
nam, ut superius ostensum est, id esse
Cicero dicit quod corporale sit, id non esse quod est
incorporale. Ac postremo omnium definitionum modus
hic est, ut ex pluribus communitatibus aliqua
proprietas fiat. Sed distant a se definitiones, quod
hae quae proprie definitiones vocantur ex his communitatibus
conjunguntur quae substantiales sunt.
Illae vero quae non verae sed abutendo definitiones
<pb n="1104D"/>
dicuntur, ex accidentibus communitatibus congregantur.</p>
<p> <hi>Partitionum autem et divisionum genus quale esset,
ostendimus, sed quid inter se differant, planius dicendum
est. In partitione quasi membra sunt, ut corporis,
caput, humeri, manus, latera, crura, pedes et
caetera. In divisione formae sunt quas Graeci</hi> <foreign xml:lang="greek"></foreign> <hi>vocant, nostri, si qui haec forte tractant, species appellant,
non pessime id quidem, sed inutiliter ad mutandos
casus in dicendo. Nolim enim, ne si Latine quidem
dici possit, specierum et speciebus dicere, et saepe his
casibus utendum est, at formis et formarum velim.
Cum autem utroque verbo idem significetur, commoditatem
in dicendo non arbitror negligendam. Genus et
<pb n="1105A"/>
formam definiunt hoc modo: Genus est notio ad plures
differentias pertinens. Forma est notio cujus differentia
ad caput generis, quasi fontem, referri potest. Notionem
appello quod Graeci tum</hi> 
 <foreign xml:lang="greek">,</foreign> <hi>tum</hi> <foreign xml:lang="greek"></foreign> <hi>dicunt. Ea est insita et ante percepta cujusque formae
cognitio enodationis indigens. Formae igitur sunt hae
in quas genus sine ullius praetermissione dividitur, ut
si quis jus in legem, morem, aequitatem dividat. Formas
qui putat idem esse quod partes, confundit artem, et
similitudine quadam conturbatus non satis acute quae
sunt secernenda distinguit. Saepe etiam definiunt et
oratores et poetae per translationem verbi ex similitudine
cum aliqua suavitate. Sed ego a vestris exemplis
nisi necessario non recedam. Solebat igitur Aquilius
collega et familiaris meus, cum de littoribus ageretur,
<pb n="1105B"/>
omnia publica esse vultis, quarentibus iis ad quos id
pertinebat, quid esset littus, ita definire, qua fluctus
eluderet. Hoc est quasi qui adolescentiam florem aetatis,
senectutem occasum vitae velit definire. Translatione
enim utens, discedebat a verbis propriis rerum, ac
suis. Quod ad definitiones attinet, hactenus; reliqua
videamus.</hi> </p>
<p>Quoniam definitionum formas in partitionem divisionemque,
distribuit nequaquam rerum auditor
similitudine turbaretur, divisionis ac partitionis differentias
prodit, ac primum aliud partes, aliud species
esse demonstrat. Species enim saepe partes, partes
vero nunquam species appellantur. Differunt
vero haec a se, quoniam partes totius membra conjungunt,
species vero genus dividit atque dispertit.
<pb n="1105C"/>
Nam, ut superius quoque dictum est, partes ejus quod
copulant non suscipiunt nomen totius. Neque enim
fundamenta vel tectum domus esse dici possunt, nam
nisi omnia quae quid efficiunt juncta sint, totius vocabulum
singula non habebunt; at vero species etiam
singulae generis suscipiunt nomen, ut homo animalis.
Quo fit, ut in his illa quoque differentia possit agnosci,
quod partes quidem, totius partes, species vero
non totius, scilicet universalis rei, id est generis, species
esse dicuntur. Differt vero totum a genere, quod
genus quidem universale est, totum vero minime,
quod probatur hoc modo. Si enim id quod totum
dicitur, ut domus, universale esset, partes quoque
ejus totius susciperent nomen; at non suscipiunt,
ut saepe monstratum est; quod igitur totum est,
<pb n="1105D"/>
universale non est. Genus vero universale esse manifestum
est, quoniam ejus nomen deductae ab eo
formae suscipiunt. Item alia differentia. Genus semper
speciebus suis prius est, totum vero suis partibus
posterius invenitur. Nisi enim partes fuerint, totum
non potest conjungi. Quo fit ut si genus pereat,
species quoque perimantur; si species intereat, maneat
genus quod in partibus totoque contrarium est.
Nam si pars quaelibet una pereat, totum necesse est
interire; si vero totum, quod partes junxerant, dissipetur,
partes maneant distributae: veluti si domus,
tecta et parietes, et fundamenta a semetipsis extrinsecus
posita intelligantur, domus quidem non erit, quia
conjunctio destructa est, partes tamen manebunt. Propriis
<pb n="1106A"/>
igitur nominibus M. Tullius partes quidem
veluti totius membra appellat, species vero formas.
Idcirco, quoniam non satis ei apta videtur
inflexio casuum ab eo nomine quod est species. Et
licet plures, inquit, usurpaverint hoc nomen, tamen
quoniam dura est hujus nominis per casus inflexio,
cum dicitur speciei, specierum, speciebus, idcirco
commoditatem in dicendo, ut ipse ait, non arbitratus
est negligendum, ut formas vocaret in cujus nominis
casibus nulla sentitur asperitas. Et quoniam
forma praeter genus esse non potest (nihil enim praeter
suum potest esse principium), utrorumque apposuit
definitiones, dicens genus esse notionem ad
plures differentias pertinentem. Notio vero intellectus
est quidam et simplex mentis conceptio, quae
<pb n="1106B"/>
ad res plures pertineat a se invicem differentes. Id
vero genus esse manifestum est, quod apertissimo
liquet exemplo. Animalis quippe intellectus ad plures
differentias pertinet, ad rationale scilicet atque
irrationale, ad mortale etiam atque immortale, ad
ambulabile, reptibile, volatile, natabile, et est eorum
omnium quae sub his differentiis sita sunt, genus.
Idem vero significat haec definitio quod etiam
vetus, haec est hujusmodi: Genus est quod de pluribus
specie differentibus in eo quod quid est praedicatur,
velut animal, genus ad plures res specie
differentes, id est ad hominem atque equum, in eo
quod quid est praedicatur. Nam interrogantibus quid
est homo vel equus, animal dicitur. Item formae definitionem
talem dedit. Forma est notio cujus differentia
<pb n="1106C"/>
ad caput generis, quasi fontem, referri potest,
et recte. Nam si formae a genere deducuntur, species
necesse est referantur ad genus. Si igitur principium
quoddam et fons formae genus est, necesse est ut intellectus
formae ad primordium suum, id est notionem
generis, revertatur. Intellectus enim hominis
refertur ad animal, itemque equi et caeterorum.
Notionem vero appellat quod Graeci <foreign xml:lang="greek"></foreign> dicunt,
hujus haec est definitio: Notio est insita et ante percepta
cujusque formae cognitio enodationis indigens.
Haec vero definitio hinc tracta est, quod Plato ideas
quasdam esse ponebat, id est species incorporeas
substantiasque constantes, et per se ab aliis naturae
ratione separatas, ut hoc ipsum homo, quibus participantes
caeterae res homines vel animalia fierent.
<pb n="1106D"/>
At vero Aristoteles nullas putat extra esse substantias,
sed intellectam similitudinem plurimorum inter
se differentium substantialem genus putat esse, vel
speciem. Nam cum homo atque equus differant rationabilitate
atque irrationabilitate, horum intellecta
similitudo efficit genus. Nam similitudo equi et hominis
substantialis in eo est, quod uterque substantia
est, uterque animatus, uterque sensibilis, quae
juncta efficiunt animal, est animal namque substantia
animata sensibilis. Igitur hominis atque equi
similitudo est animal, quod est genus. Rursus cum
Plato atque Cicero numero accidentibusque distarent,
horum similitudo, quae est humanitas intellecta
atque animo formata, species est. Ergo communitas
<pb n="1107A"/>
quaedam et plurimorum inter se differentium
similitudo notio est, cujus notionis aliud
genus est, aliud forma. Sed quoniam similium intelligentia
est omnis notio, in rebus vero similibus
necessaria est differentiarum discretio, idcirco indiget
adhuc notio quadam enodatione ac divisione,
velut ipse intellectus animalis sibi ipse non sufficit.
Nam mox animus ad aliquod animal, id est vel
hominem vel equum, deducitur inquirendum, et hominis
notio vel ad Tullium, vel ad Platonem, vel
ad quemlibet singularium personarum refertur. Quae
cum ita sint, quoties genus dividitur in formas,
nullam praetermitti oportebit. Est enim vitium vel
maximum, si qua dividentem forma praetereat, veluti
si quis jus dividere velit, in legem, morem atque
<pb n="1107B"/>
aequitatem necesse est partiatur. Nam et lex, et
mos, et aequitas, et singula, et in commune, juris
vocabulo subjecta sunt. Culpat vero illorum inscitiam
qui idem species vel formas putant esse quod
partes, conturbarique eos inscitia dicit, quod res a
se plurimum differentes imperite atque improvide
distinguere ac segregare non curant. Sed quoniam
de definitione loquebatur, addit aliam speciem definitionis,
quam nos superius enumeravimus, quae per
translationem non proprietatis veritatisque, sed splendoris
<pb n="1108A"/>
atque ornatus ratione perficitur, quod poetarum
atque oratorum esse autumat, quibus lucutenta
oratio curae est. Hujus definitionis exemplum a jure
civili Tullius petit, aitque se non aliter ab exemplis
notioribus Trebatio recessurum quam si necessitas
cogat. Per translationem vero definitio est, veluti
cum Aquilius, littus definire volens, dicebat littus
esse quo fluctus eluderet. Hoc eludere ab iis translatum
est qui agitatione aliqua, causa lusus, moventur.
Itemque adolescentia est flos aetatis, id ab
arboribus ductum est, quarum fructus flores praecedunt.
Et senectus, vitae occasus, id a die ductum
est, qui desinit esse cum sol occiderit: quae translationes
a proprietate discedunt, et quadam similitudine
subjecta signant. Est enim translatio quoties
<pb n="1108B"/>
habentis rei nomen, propter alterius rei similitudinem,
a re simili nomen imponitur, ut motus habet
proprium nomen, item lusus suo vocabulo nuncupatur.
Sed qui dicit, qua fluctus eluderet, a similitudine
agitationis ad fluctuum motum vocabulum
transfert. Ac de definitionibus quidem disputationem
terminans, ad partitiones transitum facit. Sed nunc
tertio volumini satis est, reliqua in posterum differamus.</p>
</div1>

<div1>
        <head>LIBER QUARTUS.</head>

<pb n="1107"/>
<p>
          <pb n="1107C"/>Explicare non possum, mi Patrici, quantas saepe
in difficillimi operis cursu vires afferat amicitiae contemplatio,
cum et iis studiosius componamus, quos
reposito penitus amore diligimus, et placere cupientibus
multa sese rerum copia subministret. Huc accedit
quod ut quaeque in mentem venerint injudicata
atque etiam incastigata promuntur, quandoquidem
apud cari pectoris secretum nihil est periculi
proferre quod sentias. Est igitur mihi, cum tuam
benevolentiam specto, pronum omne atque, ut ita
dicam, voluptarium, quod in tuae praescriptum jucunditatis
impenditur. Sed cum memet ipse perpendo,
vereor ne imparato muneri par esse non possim,
et deficientis culpa in adhortantis cedat injuriam.
Quo fit ut tibi etiam atque etiam providendum
<pb n="1107D"/>
sit, ne, tuis ipse moribus emendatus, nostri
alicujus erroris sarcinam feras. Nosti oblatrantis
morsus invidiae, nosti quam facillime in difficillimis
causis livor judicium ferat. Quaeso igitur extremam
nostro operi manum communis negotii studiosus
imponas, abundantia reseces, hiantia suppleas, errata
reprehendas, sis postremo nostri laboris tuaeque
adhortationis assertor, cum praesertim me securum
peractum reddat officium, te amici pudor dignus
possit convenire, si displicet. Sed haec alias, nunc
operis suscepti tramitem persequamur. Quoniam locorum
in ipsis de quibus quaeritur terminis inhaerentium,
alii sunt a toto, alii a partibus, alii a nota,
alii ex affectis, de eo quidem loco qui a toto est, et
in definitione est constitutus, sufficienter disseruit
<pb n="1108C"/>
superiore tractatu. Nunc vero de partium enumeratione
dicere instituit, rectam ordinis viam scilicet
insistens, ut non solum exemplo qualis esset partium
enumeratio perdoceret, verum ratione quoque ostenderet
quomodo partium enumeratione in argumentationibus
esset utendum.</p>
<p> <hi>Partitione autem sic utendum est, nullam ut partem
relinquas, ut si partiri velis tutelam, inscienter facias,
si ullam praetermittas. At si stipulationum, aut judiciorum
formulam partiare, non est vitium in re infinita
praetermittere aliquid. Quod idem in divisione vitiosum
est. Formarum enim certus est numerus, quae
cuique generi subjiciantur. Partium distributio saepe
est infinitior, tanquam rivorum a fonte deductio. Itaque
in oratoriis artibus quaestionis genere proposito,
<pb n="1108D"/>
quot ejus formae sint, subjungitur absolute; at cum
de ornamentis verborum sententiarumque praecipitur,
quae vocantur</hi> <foreign xml:lang="greek">,</foreign> <hi>non fit idem. Res enim est
infinitior, ut ex hoc quoque intelligatur quod velimus
inter partitionem et divisionem interesse. Quanquam enim
vocabula prope idem valere videantur, tamen, quia res
differebant, nomina etiam distare voluerunt.</hi> </p>
<p>Sensus hujusmodi est. Rerum quae partibus conjunguntur,
aliae quidem paucas, sed facile intelligibiles
comprehensibilesque partes hebent, aliae vero
plures intellectuque difficiles. In his igitur partibus
quae sunt paucae ac facile sub intelligentiam cadunt,
vel maximum vitium est, si partiendo aliquid relinquatur.
In his vero quarum, ut ipse ait, infinitior
numerus est, et confusior perspectio minus vitiosum
<pb n="1109A"/>
est, si qua dividentem pars in enumeratione
praetereat. Fit autem hoc non solum per eas res
quae aliquibus partibus constant, verum etiam saepe
per partes ipsas quas in distributione partimur, ut
si hominis corpus velimus intellectu ac ratione per
propria membra disjungere, faciemus ita, caput,
humeros, manus, thoracem, ventrem, suras atque
pedes. Et quoniam majores partes sumpsimus ad
dividendum, idcirco nihil praetermissum esse videtur;
at si minutissimas particulas persequamur, tum
oculi quoque, et labia, et nares, atque aures, earumque
partes persequendae sunt, idque in toto corpore
faciendum est, eodemque modo difficilior erit partitio,
cum sit partium numerus infinitior. Saepe etiam,
ut dictum est, res ipsae his partibus junctae sunt,
<pb n="1109B"/>
quarum non sit facilis inspectio, ut si quis stipulationem
et judiciorum formulas partiatur, vel etiam si
figuras loquendi, quae <foreign xml:lang="greek"></foreign> Graeci vocant, dividi
necesse sit. Hic igitur si quid praetermissum sit, non
erit vitium partientis, quia partium natura multiplex
saepius obtendit errorem. At si quis genus dividat,
perniciosum est aliquam praeterire formam, quoniam
formarum finita quantitas est. Nam quia semper in
contrarium dividuntur, aut duae sunt semper species
generis, aut tres, et tunc tres, cum ea tertia, quae
sumitur, ex contrariorum permistione perficitur, ut si
colorem dividamus, dicendum est ita. Coloris aliud est
album, aliud nigrum, aliud medium. Idque medium
ex albi coloris ac nigri commistione conjunctum est,
quamvis in quamlibet aliam coloris speciem transferatur,
<pb n="1109C"/>
seu purpurei, seu rubri, seu viridis. Itaque
si tale est quod dividis, talesque sunt partes quas
ad divisionem sumis, quas non difficulter intelligentia
comprehendas, vitium erit, si quid omiseris,
velut si tutelas partiaris. Tutela quippe quatuor fere
modis est, aut enim per consanguinitatis gradum est,
aut patronatus jure defertur, aut testamento patris
tutor eligitur, aut urbani praetoris jurisdictione formatur,
et sunt forsitan plures, sed nunc istae sufficiunt.
Hic igitur et paucae partes, et facile comprehensibiles.
At si stipulationum formulas et judiciorum
comprehendere velis, quoniam multae in his
partes sunt, non erit vitiosum si quid omiseris; in
promptu vero est exemplum partium, quod de tutelis
est dictum, magis enim ut genus in formas, quam
<pb n="1109D"/>
ut totum in partes, tutela divisa est. Nam sive per
consanguinitatem sit tutor, sive patronatus jure, sive
caeteris modis, integrum tutelae jus habet, quod in
singulis partibus non solet evenire, ut totius integrum
capiant nomen. Sed ut conveniens videatur
exemplum, requirendae sunt tales tutelarum partes
quae junctae tutelas efficere possint, non quae singulae
tutelae nomine designentur, quod nescio an quisquam
jurisperitiae professor tales tutelae partes ediderit.
Merobaudes vero rhetor ita intelligendum putavit,
ut id quod ait, Partitione sic utendum est, ut
nullam partem praetermittas, de divisione dixerit,
id est de una parte propositae partitionis. Nam et
divisio et per membra distributio, partitio nuncupatur:
<pb n="1110A"/>
in divisione enim vitiosum est aliquid
praetermittere, in partitione membrorum minime.
Ita exemplum de tutelis ei partitioni accommodatum
dedit, quae est divisionis. At si divisionem facias,
id est formarum a genere partitionem, summum est
vitium aliquid praetermittere, quoniam cum sit finitus
formarum numerus, si quid omissum sit, inscitia
praeteritur: ut si oratorias quaestiones in formas
dividere velimus, dicemus omnem rhetoricam quaestionem,
aut de facto esse, aut de qualitate facti, aut
de nomine. At si locutionum figuras sententiarumque
distribuam, non erit, ut dictum est, vitium,
transire aliquid, quandoquidem sententiarum inter
se atque locutionum figurae et multiplices, et varia
ratione diversae. Hic quoque figurarum partes non
<pb n="1110B"/>
ita videntur accipi posse, quemadmodum totius, sed
ut species generis: unaquaeque enim figurarum
quae infinitae sunt, velut figurae generalis species est,
quod possumus intelligere ex his verbis rhetorum,
ubi de elocutione tractatur. Nullae namque sunt figurarum
partes quae figuras jungant, ita ut singulae
figurae nomen universalis figurae non possint admittere.
Sed objici nobis potest: Et quomodo infinitae
sunt figurae, si species sunt? Sed respondebo leviter,
Elocutione mutata, figuram quoque mutari, atque
idcirco in potestate esse dicentis figuras facere,
quas is qui tractat difficile, antequam fiant, potest
agnoscere; hae vero non substantialibus quibusdam
differentiis constituuntur, sed potius accidentibus
explicantur. Unde fit ut tum communis nominis in
<pb n="1110C"/>
significationes partitio fieri videatur, cum figura dividitur,
potius quam generis in species; omnia vero
significata cujusque nominis divisione includere,
difficile est, quia nova plerumque finguntur, sed
ne id quidem rerum ratio permittit. Nam unaquaeque
figura generalis figurae nomine et definitione comprehenditur.
Quocunque enim modo figura definitur,
eadem erit definitio etiam uniuscujusque figurae.
Quae res unamquamque figuram universalis figurae
speciem esse declarat. Univoca enim sunt species
et genus. Sed est illud verius, partitionem figurarum
ad elocutionem ipsam Tullium retulisse, cujus pars
quaedam est figura, non species. Variis enim multiplicibusque
figuris elocutio luculenta contexitur.
Si quis igitur elocutionem partiri velit in figuras,
<pb n="1110D"/>
non genus in species, sed totum secabit in partes.
Quae cum ita sint, ex hoc quoque apparet quid intersit
inter divisionem partitionemque, cum partitio
interdum talis sit, ut si quid in ea praetermissum sit,
nihil afferat vitii. Divisio vero formarum talis est,
ut in ea non queat aliquid sine culpa praeteriri.
Quod factum est, ut quia res differebant, diversa
etiam vocabula rebus inter se distantibus viderentur.</p>
<p> <hi>Multa etiam ex notatione sumuntur, ea est autem
cum ex vi nominis argumentum elicitur, quam Graeci</hi> <foreign xml:lang="greek"></foreign> <hi>appellant, id est verbum ex verbo veriloquium.
Nos autem novitatem verbi non satis apti fugientes,
genus hoc notationem appellamus, quia sunt
<pb n="1111A"/>
verba rerum notae. Itaque hoc idem Aristoteles</hi> <foreign xml:lang="greek"></foreign> <hi>appellat, quod Latine est nota. Sed cum intelligitur
quid significet, minus laborandum est de nomine.
Multa igitur in disputando notatione eliciuntur ex
verbo, ut cum quaeritur postliminium quid sit, non dico
quae sint postliminii. Nam id caderet in divisionem,
quae talis est: Postliminio redeunt haec, homo, navis,
mulus clitellarius, equus, equa quae frena recipere
solet. Sed cum ipsius postliminii vis quaeritur, et verbum
ipsum notatur, in quo Servius noster (ut opinor)
nihil putat esse notandum nisi post, et liminium illud
productionem esse verbi, vult ut in finitimo, legitimo,
aeditimo non plus inesse timum quam in meditullio
ullium. Scevola autem P. filius junctum putat esse
verbum, ut sit in eo et post, et limen, ut quae a nobis
<pb n="1111B"/>
alienata sunt, cum ad hostem pervenerint, et ex suo
tanquam limine exierint, hinc ea cum redierint post
ad idem limen, postliminio videantur rediisse. Quo in
genere etiam Mancini causa defendi potest, postliminio
rediisse, deditum non esse, quoniam non sit receptus.
Nam neque deditionem, neque donationem sine exceptione
intelligi posse.</hi> </p>
<p>Post enumerationem partium recto ordine de notatione
perpendit. Notatio igitur est quoties ex nota
aliqua rei, quae dubia est, capitur argumentum. Nota
vero est quae rem quamque designat. Quo fit ut omne
nomen nota sit, idcirco quod notam facit rem de
qua praedicatur, id Aritstoteles <foreign xml:lang="greek"></foreign> nominavit.
Ex notatione autem sumitur argumentum quoties
aliquid ex notatione, id est nominis interpretatione,
<pb n="1111C"/>
colligitur. Interpretatio vero nominis <foreign xml:lang="greek"></foreign>
Graece, Latine veriloquium nuncupatur; <foreign xml:lang="greek"></foreign> enim
verum significat, <foreign xml:lang="greek"></foreign> orationem. Sed quia id veriloquium
minus in usu Latini sermonis habebatur,
interpretatione nominis notationem Tullius appellat.
Ea est hujusmodi, ut si quaeras quid est postliminium.
In qua quaestione non illud videtur inquiri
quae res postliminio revertantur, hoc enim in divisionem
caderet, id est earum omnium rerum enumerationem
quae post liminio redeunt postularet. Velut
si ita dicamus: Postliminio redeunt homo, navis,
mulus clitellarius, equus, equa quae frenos recipere
solet, id est domita, nunc enumeratae sunt res quae
postliminio revertantur. At cum quod sit ipsum
postliminii jus quaeritur, potest ex ipsius nominis
<pb n="1111D"/>
interpretatione cognosci. Postliminio enim redit
quisquis captus ab hostibus ad patriam remeaverit;
namque dum captivitatem hostium patitur, jus civis
amittit; omnia vero jura recipit, si postliminio revertatur.
Ergo ex notatione nominis ita jus postliminii
clarescere potest, ut quia semper post id significatur
quod retro relinquitur, postliminii vocabulo
quaedam reversio significatur, ut Servius probat, qui
ex adverbio post vim nominis interpretatur, reliquam
vocabuli partem protractionem esse confirmans;
nam in eo quod est postliminium, ex eo quod
post dictum est interpretationem nominis sumit, liminium
vero supervacuo putat esse productum. Ad
horum nominum formam, meditullium; prima enim
<pb n="1112A"/>
pars medium significat, tullium vero nihil. Et legitimum
et aeditimum similiter. In utrisque enim, lex
ibi, aedes ibi, aliquid, timum vero nihil omnino designat.
Id vero nomen quod est postliminium,
Scevola P. filius ex adverbio post et limine putat
esse compositum, nam quia ad idem limen quod
prius reliquit revertitur is qui postliminio redit,
idcirco ex utrisque significationibus arbitratur nomen
esse compositum. Quaecunque enim a nobis
abalienata ad hostem perveniunt, cum a nostro limine
exierint, si post ad idem limen revertantur,
postliminio redeunt. Quomodo etiam Mancini causa
defendi potest, quem cum populus Romanus ob foedus
male ictum dedisset, hostes eum suscipere noluere?
qui cum reversus esset, postliminio rediisse
<pb n="1112B"/>
videbatur. Idcirco quia si cum hostes recepissent
deditum a civibus, etiamsi quo modo ab hostibus
effugisset, non videretur postliminio regressus qui
judicio civium omni libertatis jure fuisset exutus;
sed quoniam nec deditio, nec datio, nec donatio,
praeter acceptionem videtur posse consistere, idcirco
qui non sit susceptus, ne deditus quidem intelligi
possit. Recte ergo Mancinus qui non deditus in
hostium, si ea uti vellent, pervenerat potestatem,
is cum in patriam remeavit, jure postliminio rediisse
defensus est.</p>
<p> <hi>Sequitur is locus qui constat ex his rebus quae quodammodo
affectae sunt ad id de quo ambigitur, quem
modo dixi in plures partes distributum. Cujus primus
est locus ex conjugatione, quam Graeci</hi> <foreign xml:lang="greek"></foreign> <hi>vocant,
<pb n="1112C"/>
finitimus notationi, de qua modo dictum est, ut
si aquam pluviam eam modo intelligeremus quam imbri
collectam videremus, veniret Mutius, qui, quia conjugata
verba essent pluvia et pluendo, diceret omnem
aquam oportere arceri quae pluendo crevisset.</hi> </p>
<p>Cum locum qui ipsis de quibus quaeritur inhaereret
in quatuor differentias supra distribuit, a toto,
ab enumeratione partium, a nota, ab affectis, quoniam
diligenter de superioribus tribus paulo ante
tractavit, nunc quartum locum, id est affecta, persequitur.
Et quoniam locus ab affectis in plurimas
differentias solvebatur, quarum prima a conjugatis
proposita est, primum loquitur de conjugatis, quae
multum a notatione non differunt. Nam quia notatio
ex vi nominis trahitur, itemque conjugatio similitudine
<pb n="1112D"/>
vocabuli continetur, aliquod inter se veluti
confinium tenent. Sed hoc interest, quia notatio
expositione nominis, conjugatio similitudine vocabuli
ac derivatione perficitur. Et quoniam facilis et
intellectu et tractatu locus est, tantum ponere sufficit
exemplum, quod est hujusmodi: Aqua pluvia
est quae pluendo colligitur et crescit. Pluendo vero
atque pluvia conjugata sunt. In uno enim eodemque
vocabulo diversus nominum terminus differentiam
facit. Item: Jus est aquam pluviam arceri, id
est, ut si in alicujus agro pluvia aqua colligatur, et
in alterius agrum defluat, eaque vicini frugibus nocitura
concrescat, arceat eam suis finibus ille qui id
sua putat interesse ne defluat. Si fluvius igitur pluvia
<pb n="1113A"/>
creverit, quaeritur an debeat arceri, respondet,
inquit, Mutius, quoniam aqua pluvia a pluendo dicta
sit, fluvium quoque, qui pluendo creverit, aquam
esse pluviam, atque arceri deberi.</p>
<p> <hi>Cum autem a genere ducetur argumentum, non erit
necesse id usque a capite arcessere, saepe etiam citra
licet, dummodo supra si quod sumitur quam id ad quod
sumitur, ut aqua pluvia ultimo genere ea est quae de
coelo veniens crescit imbri, sed propiore loco in quo
quasi jus arcendi continetur. Genus est, aqua pluvia
nocens, ejus generis formae, loci vitio, et manu nocens,
quorum altera jubetur ab arbitro coerceri, altera non
jubetur.</hi> </p>
<p>Talis generum specierumque intelligitur esse natura,
ut cum colliguntur vel etiam dividuntur, ab
<pb n="1113B"/>
individuis per species et genera usque ad maxima
genera possit ascendi, itemque a maximis generibus
per infra posita genera usque ad individua valeat
esse descensus. Id vero uno clarum fiet exemplo.
Cicero quippe individuum est, hujus species homo,
hujus genus animal, hujus superius genus est corpus
animatum, et si longius ascendas, corpus alterius
genus invenies, si prolixius egrediare, substantia
ultimi loco generis occurrit. Cum igitur multa
sint genera, si cujuslibet speciei genus assignandum
sit, non necesse erit, inquit, maxima et principalia
genera semper exquirere, verum eorum quoque
aliquid quae in medio locata sunt oportebit adhibere,
illa tamen ratione servata, ut semper genus
superius sit eo ad quod praedicatur ut genus. Extrema
<pb n="1113C"/>
quippe inscitia est, si dum genus semper natura
speciebus propriis superponatur, loco generis
id quod est inferius collocetur. Quocirca vitiosum
est, si quis corporis genus dicat esse corpus animatum.
Quo fit ut si ad speciem aptandum est genus,
eorum quae superiora sunt aliquid aptemus, et non
erit necesse ultimum semper genus adhibere, ut si
homini genus proprium praeponere velimus, non
necesse est ut substantiam praeponamus, sed vel corpus,
vel corpus animatum, vel quod maxime fieri
oportet animal. Illa enim semper genera sumenda
sunt, quaecunque proxima formis adhaerent, eaque in
definitione maxime requiruntur, sed in argumentationibus
nihil differt utrum proximum eligas, an
superius genus. Nam quoniam ex continenti fit argumentatio,
<pb n="1113D"/>
plus continet id quod est superius genus.
Quocirca si de homine aliquid ambigitur, et a genere
argumentandi sumitur locus, quidquid de animali
dicetur, id etiam de homine praedicabitur. Quo fit
ut si quid etiam de animato corpore praedicetur,
idem etiam de homine dici possit. Ut igitur argumentationes
ex proximis generibus fiunt, ita etiam ex
alterius constitutis. Sed in his omnibus illud est
quod maxime considerandum videtur, ne id quod est
interius superiori praeponatur ut genus. Et sententia
quidem talis est. Quod vero ad exemplum
attinet, declarabitur hoc modo: Sit aqua pluvia ea
quae dejecta de coelo imbri colligitur, hujus species
duplex est; alia enim aqua pluvia nocens est, alia
<pb n="1114A"/>
non nocens. Nocentis quoque duplex species est, alia
manu, alia vitio. Sed aqua pluvia manu nocens est,
quae ita loco aliquo excipitur, ut inde profluens vicino
noceat, si locus is non sit naturaliter talis, sed
manu hominis excipiendae aquae fuerit apparatus;
vitio vero, quoties naturaliter ita sese locus habet,
ut excipere aquam possit et nocere vicino. Si igitur
ejus aquae quam quis arceri velit, ne sibi noceat, a
vicino genus velit exquirere, non necesse est ab ultimo
usque genere deducere, ut dicat aquae ejus
quam quis velit arceri genus esse aquam pluviam,
sed potest id quod inquirit genus paulo inferius invenire,
ut hujus aquae quam arceri desiderat id genus
esse dicat, quod est aqua pluvia nocens. Quod si
genus proximum quaerat, illud poterit adhibere quod
<pb n="1114B"/>
est aqua pluvia manu nocens, hoc enim arceri quis
cogitur quod manu fit noxium. Quod vero loci forma
vel vitio incommoditatis aliquid apportat, arcere
non cogitur. Quod autem diximus, ejus aquae quam
arceri oporteat genus esse aquam pluviam manu
nocentem, ita intelligendum est, si aqua quae arceri
debet plurima sub se habet individua et similia,
tunc enim demum ejus aquae quae arceri debet, aqua
pluvia manu nocens genus esse poterit. Quod si aqua
quae arceri debet in nulla individua diducatur, ipsa
est individua, nec est ejus genus aqua pluvia nocens
manu, sed species. Quod si cui paululum videtur
obscurius, hic si eos commentarios quos de genere,
specie, differentia, proprio, atque accidenti,
composuimus, libris quinque digestos inspexerit,
<pb n="1114C"/>
nihil horum poterit incurrere quo caliget.</p>
<p> <hi>Commode etiam tractatur haec argumentatio quae ex
genere sumitur, cum ex toto persequare partes hoc
modo; Si dolus malus est, cum aliud agitur, aliud
simulatur, enumerare licet quibus id modis fiat, deinde
in eorum aliquem id quod arguas dolo malo factum
includere. Quod genus argumenti imprimis firmum
videri solet.</hi> </p>
<p>Dictum est quemadmodum genus ad speciem debeat
aptari, atque in eo praescriptum est ut nisi id
quod est superius adhiberi non debeat. Nunc illud
adjungitur, quemadmodum ejus loci, qui a genere
ducitur, in argumentatione commodior usus esse
possit. Quotiescunque enim de re aliqua dubitatur,
si, facta generis alicujus divisione, sub aliqua ejus
<pb n="1114D"/>
generis parte id de quo ambigitur potuerimus includere,
tunc a genere tractum esse argumentum videtur
hoc modo: Sit dolus malus, quando aliud agitur,
aliud simulatur. Hujus ergo si species dividantur, et
id quod factum esse arguimus alicui earum specierum
quae a dolo malo deductae sunt potuerimus
adjungere, quidquid de dolo malo existimabitur,
idem etiam de ea re quam arguimus necesse est judicari,
et factum est argumentum a genere. Nam de
quo quaeritur species est, et id a quo sumitur argumentum
genus est, scilicet ut si ita contingit dolus
malus; locus vero hic ab eo qui est a partium enumeratione
diversus est. Nec si enumeramus partes,
id est formas aut species, idcirco non a genere, sed
<pb n="1115A"/>
ab enumeratione partium ducitur argumentum. Quoties
enim ipsa partium enumeratione utimur ad argumentationem,
tunc ab eadem partitione argumentum
tractum esse dicimus, ut hoc modo: Si fundamenta,
et parietes, et tectum habet, et habitationi est destinatus
locus, domus est. Ipsa igitur partitione utentes,
domum esse probavimus. Quoties vero sub genere
aliquid collocandum est, divisisque partibus alicui
eorum quae a genere deducuntur id de quo quaeritur
aggregamus, ut hoc modo: Si Ciceronem animal esse
monstremus, dicemus ita: Omne animal aut rationale
est, aut irrationale; sed Cicero rationalis est,
animal igitur est: non partitione utimur principaliter
ad argumentum constituendum, sed idcirco genus
divisimus, ut in unaqualibet divisione id quod nitebamur
<pb n="1115B"/>
ostendere posset includi, id est ut id de quo
dubitatur in assumpti continentia generis redigeretur,
itaque de eo per generis naturam fides fieret.
Sic ergo a genere facta argumentatio jure dicetur.
Amplius ita partium enumeratio totius efficere substantiam
solet, sive illud universale sit, ut genus,
sive partium conjunctione completur, ut totum. At
vero haec divisio generis in cujus parte quaelibet illa
res de qua contenditur includenda est, non id efficit,
ut totius substantia constituatur, sed ut illud quod
approbare quaerimus intra genus collocetur. Quem
argumentationis modum imprimis M. Tullius validum
esse confirmat. Illa enim regula satis vera est
atque necessaria, Quae de genere praedicantur, eadem
de specie modis omnibus praedicari. Illud vero quaeri
<pb n="1115C"/>
perutile est, cum aliquid de particularibus rebus
probatur ex superposita proxima specie, ut si Socratem
rationalem esse approbemus, quoniam sit
homo, cum sit homo rationalis, utrum ex genere
an ex forma argumentum ductum esse arbitremur.
Nam si dicamus ex genere, ultima species genus esse
non potest; si ex specie, superpositum genus semper
species probare desiderat. Socrates vero cui fidem
praestat homo, quoniam rationalis est, genus hominis
non est, sed dicendum est quoniam velut a genere
tractum videbitur argumentum. Nam ex genere quasi
ex continenti atque ampliori, et de substantia fides
praedicati ducitur: quam sortem ad sua individua
speciem nemo dubitat obtinere, nam et continet ea,
et de eorum substantia praedicatur.</p>
<p>
          <pb n="1115D"/> <hi>Similitudo sequitur, quae late patet, sed oratoribus
et philosophis magis quam vobis. Etsi enim omnes loci
sint omnium disputationum ad argumenta suppeditanda,
tamen aliis disputationibus abundantius occurrunt,
aliis angustius. Itaque genera tibi nota sint, ubi
autem his utare, quaestiones ipsae te admonebunt. Sunt
enim similitudines quae ex pluribus collationibus perveniunt
quo volunt, hoc modo: Si tutor fidem praestare
debet, si socius, si cui mandaris, si qui fiduciam acceperit,
debet etiam procurator. Haec ex pluribus perveniens
quo vult appellatur inductio, quae Graece</hi> <foreign xml:lang="greek"></foreign> <hi>nominatur, qua plurimum est usus in sermonibus suis
Socrates. Alterum similitudinis genus collatione sumitur,
cum una res uni, par pari comparatur, hoc modo:
<pb n="1116A"/>
Quemadmodum si in urbe de finibus controversia est,
quia fines magis agrorum videntur esse quam urbis,
finibus regendis adjicere arbitrum non possis; sic si
aqua pluvia in urbe nocet, quoniam res tota magis
agrorum est aquae pluviae arcendae, adjicere non possis
arbitrum. Ex eodem similitudinis loco etiam exempla
sumuntur, ut Crassus in Curiana causa exemplis plurimis
usus est, agens de eo qui testamento sic haeredem
instituisset, ut si filius natus esset in decem mensibus,
isque mortuus priusquam in suam tutelam venisset,
secundus haeres haereditatem obtinuisset; quae commemoratio
exemplorum valuit, eaque vos in respondendo
uti multum soletis. Ficta etiam exempla similitudinis
habent vim, sed ea oratoria magis sunt quam vestra,
quanquam uti etiam vos soletis, sed hoc modo: Finge
<pb n="1116B"/>
mancipio aliquem dedisse id quod mancipio dari non
potest, num idcirco id ejus factum est qui accepit? Aut
num is qui mancipio dedit, ob eam rem se obligavit?
In hoc genere oratoribus et philosophis concessum est
ut muta etiam loquantur, ut mortui ab inferis excitentur,
ut aliquid quod fieri nullo modo possit, augendae
rei gratia dicatur, ut minuendae, quae hyperbole dicitur,
et multa mirabilia alia. Sed latior est campus
illorum, eisdem tamen ex locis (ut ante dixi) et in maximis
et in minimis quaestionibus argumenta ducunt.</hi> </p>
<p>De similitudinis loco plane atque expedite disseruit,
omnemque aperuit intellectum, similitudinum dividens
formas, praescripsitque apertissime quibus
magis ex similitudine argumenta contingerent, id est,
philosophis atque oratoribus; etenim similitudo
<pb n="1116C"/>
persuasionibus videtur aptissima. Nam quod in unam
vel plures extra eam de qua quaeritur causam cadere
solet, facile credi potest in eam quoque de qua ambigitur
convenire. Idcirco ex similitudine tractae
argumentationes magnum oratoribus usum praestant,
philosophis quoque, quoniam non in omnibus
quaestionibus demonstratione utuntur, sed aliquoties
verisimilia colligunt, quo id facilius persuadeant quod
nituntur ostendere, similitudo rerum saepe est inquirenda,
atque idcirco locus a similitudine oratoribus
maxime philosophisque conducit, non tamen
solis. Omnes enim loci communes sunt cujusque materiae,
sed in aliis uberius incidunt, in aliis angustius
inveniuntur. Quocirca cognitis atque ante perceptis
locis quaestiones ipsae quae tractabuntur quibus locis
<pb n="1116D"/>
uti debeat solertem animum poterunt admonere. Omnis
vero similitudo duplex est: aut enim ex pluribus
similitudo colligitur, et inductio nuncupatur, quod
Graeci <foreign xml:lang="greek"></foreign> nominant, aut singulae res per similitudinem
comparantur. Ac prior quidem hujusmodi
est: Si tutor fidem praestare debet, si socius, si cui
mandaveris, si qui fiduciam acceperit, debet etiam
procurator. Nam cum in pluribus rebus fides praestari
debeat, unaque similitudo sit in fide praestanda
tam in tutore quam socio, atque eo cui mandatum sit,
eoque qui fiduciam acceperit, debet eadem similitudo
procuratori etiam convenire. Fiduciam vero accepit
cuicunque res aliqua mancipatur, ut eam mancipanti
remancipet, velut si quis tempus dubium timens
<pb n="1117A"/>
amico potentiori fundum mancipet, ut ei cum
tempus quod suspectum est praeterierit reddat; haec
mancipatio fiduciaria nominatur, idcirco quod restituendi
fides interponitur. Hac similitudinis collectione
plurimum Socrates esse usus dicitur, ut in
Platonis aliorumque ejus sectatorum voluminibus
invenitur. Quoties vero una res uni rei per similitudinem
comparatur, hoc modo colligitur argumentum.
Regendorum finium arbitri esse dicuntur, qui finalia
litigia discernunt, ut si fuerit de finibus orta contentio,
eorum dirimatur arbitrio. Sed fines in agrorum
tantum limitibus esse dicuntur, arbitri autem finium
regendorum in civitate esse non possunt. Item arceri
aquam in agris tantum dici solet, ubi si ex aliquo
loco aqua pluvia colligatur, et defluens in campos
<pb n="1117B"/>
vicini pascua frugesve corrumpat, arbitri arcendae
aquae a magistratibus statuebantur. Quaeritur
ergo an in urbe arcendae aquae arbitrum possimus adigere.
Et argumentum capitur ex similitudine. Si regendorum
finium, quia solius agri sunt, in urbe arbitrum
adigere non possis, ne aquae quidem arcendae,
quia solorum esse videtur agrorum, in urbe arbitrum
possis adigere. Hic igitur una res uni rei similitudine
conjuncta est. Ex eodem etiam similitudinis loco illa
sumi Cicero proponit quae vocantur exempla, veluti
Crassus in causa Curiana, quae fuit hujusmodi: Quidam
praegnantem uxorem relinquens scripsit haeredem
posthumum, eique alium substituit secundum,
qui Curius vocabatur, ea conditione, ut si posthumus,
qui intra menses decem proximos nasceretur, ante
<pb n="1117C"/>
moreretur quam in suam tutelam pervenisset, idem
ante obiret diem, quam testamentum jure facere posset,
secundus haeres succederet; quod si ad id tempus
pervenisset quo, jam firmo judicio in suam tutelam
receptus, jure civili instituto posset haerede defungi,
secundus haeres, id est Curius, non succederet
quae vocatur substitutio pupillaris: quaesitum est
an valeret ita instituta ratio. Crassus, igitur multa
protulit exempla, quibus ita institutus haeres obtinuisse
haereditatem, quae exemplorum commemoratio
judices movit. Dicit etiam ipsos quoque jurisconsultos
uti saepius exemplis, veluti cum fingitur, id est
imaginatur, propositio, ut casus de quo agitur per
similitudinem intelligatur, hoc modo: Si quis enim
jurisperitus adjiciat id quod non jure contractum
<pb n="1117D"/>
est nullius esse momenti, adhibeatque exemplum
tale, velut si quis rem non mancipi mancipaverit,
num idcirco aut rem alienavit, aut se reo facto potuit
obligasse? minime, quod enim non jure contractum
est nil retinet firmitatis. Et alia hujusmodi
apud jurisperitos inveniuntur, in quibus oratores
maxime valent, quibus etiam in tantum fingere licet,
ut eorum oratione etiam mortui saepe ab inferis
excitentur, quod Tullius in ea facit oratione qua Coelium
defendit. Sed latior, inquit, est illorum campus,
id est oratorum, quibus spatiari ac devagari licet:
nec idcirco minus caeteris quoque facultatibus similitudines
prosunt, quoniam eadem argumenta
maximis minimisque causis conveniunt; quo fit ut
<pb n="1118A"/>
loci quoque argumentorum diversarum artium quaestionibus
accommodentur.</p>
<p> <hi>Sequitur similitudinem differentia, res maxime contraria
superiori, sed est ejusdem facultatis dissimile et
simile invenire; ejus generis haec sunt: Non quemadmodum
quod mulieri debeas recte ipsi mulieri sine tutore
auctore solvas, ita quod pupillo aut pupillae debeas
recte possis eodem modo solvere.</hi> </p>
<p>Ejusdem facultatis est similitudines differentiasque
cognoscere; qui enim scit quid sit idem, nosse
poterit quid sit diversum. Omnis vero similitudo idem
aliquid esse constituit, quod enim idem est secundum
qualitatem, id simile esse necesse est. Omnis
quippe res aut substantia eaedem sunt, aut qualitate,
aut caeteris praedicamentis. Quod si ita est, et animus
<pb n="1118B"/>
intelligere hoc idem in pluribus praedicamentis
potest. Sed cum hoc ipsum idem in praedicamentis
notat, eodem modo in eisdem praedicamentis quod
diversum est intuetur; sed simile idem est, differentia
vero diversum. Idem igitur animus eademque intelligentia
similitudinem differentiamque cognoscit.
Differentiarum vero multae sunt species; aliae quippe
sunt substantiales, ut homini rationale, aliae non
substantiales, sed inseparabiles, ut nigrum Aethiopi
atque corvo; aliae vero mobiles neque constantes, ut
sedere, stare, et hujuscemodi caeterae quibus et ab
aliis hominibus et a nobis ipsis saepe distamus. Item
differentiae aliae aliquo modo sunt generum divisibiles,
aliae aliquo modo specierum constitutivae; sed si
a constitutivis argumentum ducatur, velut a genere
<pb n="1118C"/>
ducitur. Nam sicut genus continet speciem, ita differentiae
continent species. Sane si differentiae constitutivae
ut genera intelligentur, fides ab his ad ea aptabitur
quae constituunt. Haec enim talium differentiarum
veluti formae quaedam sunt. Sin vero sint divisibiles,
siquidem ad ea probanda, id est genera, quae
dividunt, earum ducitur fides, a forma argumentum
fieri videtur, nam tales differentiae eorum quae dividuntur
formae quaedam sunt. Quod si ad ea probanda
referuntur quae in contrariam partem genus dividunt,
tunc proprie a differentia fieri argumentum
videtur, quia contrariae veluti differentiae comparantur.
Quod vero ad exemplum attinet Tullii hujusmodi
est: Mulieres antiquitus perpetua tutela tenebantur,
pupilli item sub tutoribus agunt; sed mulieribus
<pb n="1118D"/>
si quid debitum fuisset, sine tutoris auctoritate
poterat solvi, pupillis vero minime. Ergo si quaeratur
an id quod debeatur pupillo cuilibet, renuente tutore,
possit exsolvi, a differentia sumitur argumentum, sic:
Non sicut mulieri sine tutoris auctoritate debitum
possis exsolvere, eodem modo, nisi auctoritas tutoris
accesserit, pupillo solvere quod debeas possis; illae
enim perpetua tutela, etiam provecta jam aetate, continentur,
illorum tutelae certus annorum numerus
terminum facit; atque idcirco solvi pupillo sine auctoritate
non poterit. Differt enim persona mulierum a
persona pupillorum, vel in eo quod pupilli non perpetua
reguntur tutela, mulieres vero perpetua; vel quod
pupillus nullum suae rei administrandae utilitatis judicium
<pb n="1119A"/>
habere potest, cum sit aliquis mulieribus, et si non
firmus, in explicanda familiaris rei utilitate delectus.</p>
<p> <hi>Deinceps locus est qui a contrario dicitur. Contrariorum
autem genera sunt plura; unum eorum quae in
eodem genere plurimum differunt, ut sapientia, stultitia;
eodem autem genere dicuntur, quibus propositis
occurrunt, tanquam e regione quadam contraria, ut celeritati
tarditas, non debilitas, ex quibus contrariis argumenta
talia existunt. Si stultitiam fugimus, sapientiam
sequamur; et bonitatem, si malitiam: haec quae ex
eodem genere contraria sunt, appellantur adversa. Sunt
alia contraria quae privantia licet appellemus Latine,
Graece appellantur</hi> <foreign xml:lang="greek">.</foreign> <hi>Praepositio enim</hi> in <hi>privat
verbum ea vi quam haberet si</hi> in <hi>praepositio non fuisset,
ut dignitas, indignitas, humanitas, inhumanitas,
<pb n="1119B"/>
et caetera generis ejusdem, quorum tractatio est eadem
quae superiorum, quae adversa dixi. Nam alia quoque
sunt contrariorum genera, velut ea quae cum aliquo
conferuntur, ut duplum, simplum, multa, pauca, longum,
breve, majus, minus. Sunt etiam alia valde contraria
quae appellantur negantia, ea</hi> <foreign xml:lang="greek"></foreign> <hi>Graeci
contraria aientibus</hi>, <hi>ut si hoc est, illud non est. Quid
enim opus exemplo est? tantum intelligatur in argumento
quaerendo contrariis omnibus contraria non convenire.</hi> </p>
<p>Divisio, differentiae loco, nunc de contrariis tractat.
Quare uti rerum ordo clarius colliquescat,
pauca mihi ex Aristotele sumenda sunt quae ille
vir omnium longe doctissimus de hac divisione tractavit,
quanquam M. Tullius re quidem Aristoteli
fere consentit, sed ab eo nominum interpretatione
<pb n="1119C"/>
diversus est. Nam quae Aristoteles opposita, id est <foreign xml:lang="greek">,</foreign>
 vocat, ea Tullius contraria nominat;
sed haec paulo posterius. Nunc Aristotelis divisio
consideretur. Oppositorum igitur secundum Aristotelem
alia sunt contraria, alia privatio et habitus,
alia relativa, alia contradictoria. Contraria quidem,
ut album atque nigrum; habitus vero et privatio,
ut visus et caecitas, dignitas et indignitas; relativa
vero, ut pater, filius, dominus, servus; contradictoria,
ut est dies, non est dies: horum omnium tales
inter se differentiae considerantur. Nam quae contraria
sunt, partim mediata sunt, partim vero medio
carent. Mediata sunt, ut album, nigrum: est enim
horum medius quilibet alius color, ut rubeus vel pallidus,
et horum contrariorum non necesse est alterum
<pb n="1119D"/>
semper inesse corporibus. Neque enim omne corpus
aut album aut nigrum est; sed aliquoties in horum
medietate est constitutum, ut sit rubrum vel pallidum.
Immediata vero contraria sunt quorum nihil
medium poterit inveniri, ut gravitas et levitas: horum
enim nihil est medium. Nam quae levia sunt,
sursum feruntur, quae gravia, deorsum. Quod autem
sit corpus quod neque sursum neque deorsum feratur,
nihil poterit inveniri. Sed immediata contraria
talia sunt, ut alterum eorum cui potest accidere
semper inhaereat, ut in proposito superius exemplo.
Necesse est enim omne corpus vel leve esse vel
grave, quia levitas et gravitas medium non habent,
<pb n="1120A"/>
quod praeterea inesse corporibus possit. At ea quae
in privatione et habitu sunt, ut caecitas et visus,
distant quidem ab his contrariis quae claudunt aliquam
medietatem, quod ipsa medietatem non habent;
ab his vero contrariis differunt quae sunt immediata,
quoniam horum contrariorum alterum
semper subjecto inesse est, ut corpori gravitatem
vel levitatem; privationem vero et habitum non
semper, ut cum sit habitus quidem visus, privatio
autem caecitas, non omne quod videri potest, aut
videt, aut caecum est: infans quippe nondum editus
neque videt, quia nondum processit in luce, neque
caecus est, quia nondum habuit visum, quem potuisset
amittere. Idem de catulis dici potest, qui statim
nati nequeunt intueri, nam tunc eos nec caecos dicere
<pb n="1120B"/>
possumus, nec videntes. Et postremo contraria
semper in suis qualitatibus considerantur; privationes
autem, non quod ipsae sint aliquid, sed ex
habitus absentia colliguntur; neque enim caecitas est
aliquid, sed a visus intelligitur abscessu: tam vero
privatio quam contrarietas differt a relationis oppositione,
eo quod neque contraria, neque privatoria
simul esse possunt; idem enim in uno eodemque
tempore, uno eodemque in loco album et nigrum,
videns et caecum esse non poterit; sed relativa a se
nequeunt separari, neque enim potest esse filius
sine patre, nec servus, si dominus non sit. Amplius,
contraria ad se et privatoria non referuntur.
Nemo enim dicit album nigri, vel nigrum albi, vel
caecitatem visus, vel visum caecitatis. Quae vero in
<pb n="1120C"/>
relatione sunt posita in ipsa relationis praedicatione
consistunt, ut duplum dimidii, dominus servi, et caetera
ad hunc modum. Tam vero contraria quam etiam relationes
differunt a contradictionibus, quoniam contradictiones
quidem semper in oratione consistunt, et in
altera earum parte veritas, in altera falsitas invenitur;
contraria vero et privatoria et relationes in simplicibus
partibus orationis invenitur [ <hi>an.</hi> inveniuntur?],
et in his neque veritas neque falsitas in est. Nam cum
dico album, nigrum, caecitas, visus, dominus, servus,
simplices orationis partes sunt, neque verum, neque
mendacium continentes; in simplicibus enim partibus
orationis veritas vel falsitas nulla est: cum autem dico
dies est, dies non est, utraeque propositiones, una
in affirmatione, altera in negatione posita, orationes
<pb n="1120D"/>
sunt. Sed M. Tullius non tam propriis nominibus
quam notioribus utitur; ait enim contrariorum alia
esse quae adversa vocantur, alia quae privantia, alia
quae in comparatione sunt, alia quae aientia et negantia
nuncupantur. Sed quae contraria nominat,
opposita verius dicerentur; quae adversa dicit, contrariorum
melius susciperent nomen; quae in collatione
nominat, ea relativa vel ad aliquid certius
vocarentur: sed utatur nominibus ut volet, dum res
ipsae certa proprietatis suae ratione signentur; nos
vero in caeteris quos edidimus libris eo nuncupavimus
modo, quo superius in Aristotelis dictum est
divisione. Secundum M. Tullium igitur contrariorum
<pb n="1121A"/>
alia sunt adversa, ut sapientia, stultitia; alia privantia,
ut dignitas et indignitas; alia quae cum aliquo
conferuntur, ut duplum, simplum; alia quae
appellantur negantia, e contrario aientibus constituta,
ut si hoc est, illud non est. Adversa igitur
sunt quae, sub uno genere posita, plurimum differunt,
ut album, nigrum, quae a se plurimum distant
sub uno genere posita, id est sub colore. Item
celeritati tarditas adversa est, positis utrisque sub
motu, neque enim celeritati debilitas opponenda
est, quia debilitati firma valetudo contraria est, quod
in divisione omisit Cicero, sed docuit exemplo; illa
quoque dicuntur adversa, quae, in diversis generibus
sita, plurimum a se discrepare intelliguntur,
ut sapientiae stultitia. Illa enim sub genere boni est,
<pb n="1121B"/>
haec vero sub mali, quanquam hujusmodi exemplum
privationem potius spectare videatur; nam stultitia
privatio est sapientiae, nec quidquam est aliud stultitia
nisi sapientiae et rationis absentia; sed quae
sint quae privantia Cicero appellat, posterius demonstrabo.
Ex his adversis hoc modo sumitur argumentum.
Si stultitiam fugimus, sapientiam sequamur;
si bonitatem appetimus, malitiam fugiamus,
quanquam malitia quoque, secundum eumdem modum
qui superius dictus est, privationibus possit
adjungi. Privantia vero secundum Ciceronem sunt,
quae Graece <foreign xml:lang="greek"></foreign> appellantur, quae habent eam
partem orationis praepositam, quae cum fuerit adjecta,
semper fere aliquid demit ut ea ( <hi>in</hi> ) praepositio;
haec enim syllaba cui fuerit apposita, demit fere
<pb n="1121C"/>
aliquid ex ea vi quam esset res quaelibet habitura,
si <hi>in</hi> syllabam praepositam non haberet, ut humanitati
inhumanitas: <hi>in</hi> namque praeposita id de quo
dicitur humanitate privavit, ut dignitas, indignitas;
et Tullius quidem ea tantum privantia esse confirmat,
in quibuscunque syllaba ista praeponitur:
privantium quippe natura secundum Tullium hujus
syllabae commemoratione finitur; a Peripateticis
vero accepimus privationes cum simplicibus nominibus,
tum privatoriis syllabis efferri, cum simplicibus
nominibus, ut caecitas, cum privantibus vero
syllabis, ut indignitas, inhumanitas. Quocirca, secundum
M. Tullium, caecitas non erit privatio visus,
sed ei adversum, atque idcirco forsitan stultitiam
inter adversa numeravit, quoniam non habet <hi>in</hi> syllabam
<pb n="1121D"/>
ex qua privationes arbitrantur existere. Ex
quibus eodem modo, ut in superius positis adversis,
argumenta ducuntur: Inhumanitatem aversemur, si
humanitas consectanda est. Illa vero contraria, ut
ait Tullius, quae cum aliquo conferuntur, talia sunt,
ut duplum simpli. Id tantumdem est tanquam si diceret
duplum dimidii, simplum enim dupli dimidium
est, et pater filii; eaque sunt semper reciprocantia,
aliquoties quidem septimo casu, aliquoties vero genitivo,
nam filius patris est filius et pater filii, haec
secundum genitivum conversio est, et duplum simplo
duplum est, haec secundum septimum casum;
sunt etiam quae accusativo, ut pauca ad multa, et
magnum ad parvum. Item negantia sunt quae in affirmationibus
<pb n="1122A"/>
et negationibus posita sunt, ut si hoc
est, illud non est, veluti si dies est, nox non est,
atque hanc oppositionem Cicero valde dicit esse
contrariam. Ex quibus omnibus secundum superius
dictum modum argumentorum facultas est, nam ex
relativis contrariis ita sumimus argumentum: si pater
est, fieri non potest quin ei filius sit. Ex negantibus
autem quae <foreign xml:lang="greek"></foreign> (ut ait) Graeci vocant,
ita: si sol supra terram fuit, nox esse non potuit,
haec enim affirmatio illam perimit negationem; cur
vero haec negantia esse constituerit mirandum est.
Nam quae negantia sunt aientibus opponuntur, et
simul esse non possunt, ut diem esse ac diem non
esse, hoc vero consequens est cum ita dicatur, si
hoc est, illud non est, ut si dies est, nox non est.
<pb n="1122B"/>
Atque affirmationem negationemque Tullius valde
dicit esse contrariam, sed in hac consequentia nequeunt
esse contraria: nam quod est consequens,
contrarium non est.</p>
<p> <hi>Ab adjunctis autem posui equidem exemplum paulo
ante, multa adjungi quae suscipienda essent, si statuissemus
ex edicto secundum eas tabulas possessionem dari,
quas is instituisset cui testamenti factio nulla esset.
Sed locus is magis ad conjecturales causas quae versantur
in judiciis valet, cum quaeritur quid aut sit, aut
evenerit, aut futurum sit, aut quid omnino fieri possit.
Ac loci quidem ipsius formula talis est. Admonet autem
hic locus ut quaeretur quid ante rem, quid cum
re, quid post rem evenerit; nihil hoc ad jus. Ad Ciceronem
inquiebat Gallus noster, si quis ad eum quid tale
<pb n="1122C"/>
retulerat, ut de facto quaereretur; tu tamen patiare
nullum a me artis institutae locum praeteriri, ne si nihil
nisi quod ad te pertineat scribendum putaris, nimium
te amare videar. Est igitur magna ex parte locus hic
oratorius, non modo non jurisconsultorum, sed ne philosophorum
quidem. Ante rem enim quaeruntur quae
talia sunt, apparatus, colloquia, locus, constitutum
convivium; cum re autem pedum crepitus, strepitus
hominum, corporum umbrae, et si quid ejusmodi est; at
post rem, pallor, rubor, titubatio, et si qua alia signa
conturbationis et conscientiae. Praeterea restinctus ignis,
gladius cruentus, caeteraque quae suspicionem facti
possunt movere.</hi> </p>
<p>Qui sit ab adjunctis locus brevi superius monstravit
exemplo, eo scilicet quo dixit: Si secundum
<pb n="1122D"/>
mulieris nunquam capite diminutae tabulas possessio
bonorum daretur, consequens esse ut secundum quoque
puerorum et servorum tabulas possessio permitteretur.
Sed nunc formam ipsam et quasi subjectum
loci monstrare proponit, quae est hujusmodi:
Ab adjunctis enim locus est, cum ex eo quod proponitur
aliquid aliud vel esse, vel fuisse, vel futurum
esse argumentatione colligitur, ut in eo ipso
quod dudum posuit exemplo. Approbatur enim non
debere secundum mulieris nunquam capite diminutae
tabulas bonorum possessionem dari, quia si id fuerit
positum, id futurum est, ut secundum puerorum
quoque ac servorum tabulas bonorum possessio permittatur.
Talia vero sunt quae dicuntur adjuncta, ut
<pb n="1123A"/>
circa rem fere quae quaeritur inveniantur, neque
tamen necesse sit ei semper adhaerere; et forma quidem
hujus loci talis est, ut hanc quoque diffinitionem
possit admittere. Ab adjunctis locus est cum ex
aliquibus, quae sunt proxima eis de quibus quaeritur
rebus, id quod quaeritur vel fuisse, vel esse, vel futurum
esse monstratur; qui locus est conjecturalibus
causis maxime necessarius. Cum enim de facto
quaeritur, tum si id factum est quod dubitatur, qui
vel fuerit, vel sit, vel futurum sit, considerari solet:
multa enim sunt quae unicuique adjuncta rei variorum
eventu temporum colliguntur. Idcirco enim
quid ante rem, quid cum re, quid post rem evenerit,
in conjecturalibus causis inquiritur, quae ab oratoribus
tractantur solis, neque jurisconsultis in hujusmodi
<pb n="1123B"/>
negotiis cum rhetorica facultate ulla communio
est, juris enim peritus de facti qualitate, non etiam
de ipsius facti veritate respondet. Idcirco quoties ad
Gallum peritum juris facti quaestio deferebatur, nihil
ad nos inquiebat, et ad Ciceronem potius consulentes,
id est ad rhetorem remittebat. In quo Tullius
facere ad Trebatium locum miscuit dicens, Quanquam
locus hic ab adjunctis conjecturalibus causis
maxime utilis, nihil consultorum juris prudentiam
juvet, patiere me tamen, inquit, nullam suscepti
operis partem praeterire, ne si in hoc libro
nihil praeter tuae artis exempla conscripsero,
tuae tantum gratiae videatur addictus, ab adjunctis
vero locus qui non modo jurisconsultis, sed
ne philosophis quidem praeter oratores non patet,
<pb n="1123C"/>
trium saepe temporum ratione tractandus est. Nam
de facto si quaeritur, quid vel ante id, vel cum eo,
vel post id fuerit necesse est vestigari. Ante rem
quidem hoc modo, apparatus; verisimile est enim
effecisse aliquem quod ante efficiendum paravit,
colloquia fieri enim potuit ut amaverit, qui saepe
fuerit collocutus. Locus, velut cum ad aliquid faciendum
opportunus locus eligitur. Constitutum convivium,
velut si quis constituto ante convivio in eo
fecisse aliquid arguatur, capiaturque conjectura facti,
ex eo ipso quod sit convivium constitutum, atque
horum omnium ante rem de qua quaeritur exempla
sunt. Cum re vero hoc modo: Pedum crepitus, velut
si isse in quempiam locum aliquis accusetur, pedum
crepitu deprehensus esse probabitur; vel si
<pb n="1123D"/>
fuisse adulter in cubiculo ex umbra corporis designetur,
haec cum ipsis de quibus quaeritur inspecta,
eisdem tamen intelliguntur adjuncta. Post rem vero,
si quas conscientiae maculas pallor, rubor, titubatioque
prodiderit: restinctus ignis, velut si clam factum
aliquid exstincto igni velimus ostendere, ut tutius
notitiam submoventibus tenebris committeretur.
Item gladius cruentus peractum facinus monstrat. Haec
omnia post rem facto intelliguntur adjuncta, et semper
ante rem, cum re, et post rem, secundum rationem
temporum intelligendum est, neque ita ut in
antecedentibus et consequentibus. Illic enim naturae
ratio consideratur. Omnia quippe simul sunt: nam
quod antecedit, si positum sit, statim est id quod
<pb n="1124A"/>
consequitur, ut si ponas hominem statim animal
esse necesse est, nec ante secundum tempus homo
dici potest, post vero subsequi animal, ut ante aliquis
apparatus est secundum tempus, posterior effectus.
Itaque illic antecedentia et consequentia nominantur,
hic ante rem, cum re, et post rem. Idcirco
quod illud quidem, non secundum tempus, sed
secundum principalitatem naturae secum simul aliquid
trahentis antecedens dicitur, consequens id
quod antecedens comitatur. Ea vero quae secundum
temporis priorem posteriorem ve rationem considerantur,
adjuncta, idcirco ante rem, cum re et post
rem coepere vocabulum.</p>
<p> <hi>Deinceps est locus dialecticorum proprius ex consequentibus
et antecedentibus et repugnantibus, nam conjuncta
<pb n="1124B"/>
de quibus paulo ante dictum est, non semper
eveniunt. Consequentia autem semper. Ea enim dico
consequentia quae rem necessario consequuntur. Itemque
et antecedentia et repugnantia. Quidquid enim
antecedit quamque rem, id cohaeret cum re necessario,
et quidquid repugnat, id ejusmodi est, ut cohaerere
nunquam possit.</hi> </p>
<p>Expedito adjunctorum loco, nunc de antecedentibus
et consequentibus et repugnantibus disserit.
Qui locus sit unus in tria velut membra divisus est.
M. quidem Tullius loci hujus vocabulum tacuit, mihi
autem totus conditionalis appellandus videtur. Cujus
cum promptissime natura claruerit, nomen quoque
ei, quod nos posuimus, recte inditum manifestius
apparebit. Primum igitur singularum partium diffinitio
<pb n="1124C"/>
prodenda est. Itaque antecedens est, quo posito
aliud necesse est consequatur: itemque consequens
alicujus est, quod esse necesse est, si illud
cujus est consequens praecessisse constiterit. Repugnans
est quod simul cum eo cui repugnare dicitur
esse non possit. Antecedentium igitur, atque consequentium,
et repugnantium, unum esse locum praediximus,
qui quomodo sit unus, paucis ostendam.
Primum igitur dum quaereretur quonam modo unus
esset locus a consequentibus, antecedentibus et repugnantibus,
dicebatur quoniam ejusdem mentis
esset atque intelligentiae tam consentanea sibimet
quam dissidentia praevidere, idcirco hunc quoque
locum unum videri. Consentaneorum namque duae
sunt partes, antecedens una, altera consequens. Nam
<pb n="1124D"/>
cum altero praecedente comitatur alterum, illa sibi
in ipsa naturae consequentia consentire necesse est.
Repugnantium vero tametsi duae partes sint, unum
tamen est utriusque vocabulum, utraque enim repugnantia
nominantur. Duae vero esse, quae sibimet
repugnent, atque a se dissentiant nullus ignorat;
sed eo distant quod antecedentium et consequentium
duo sunt nomina, licet unus sit utriusque consensus;
repugnantibus vero unum nomen est, cum sit
unus in utrisque dissensus, ergo eadem mens, eademque
intelligentiae ratio id quod praecedit si id
quod comitatur, intelligit. Neque enim fieri potest ut
antecedens aliquid intelligatur, nisi in eodem quid
sit consequens consideretur; eodem quoque modo
<pb n="1125A"/>
nec consequens, nisi appareat quid praecedat; item
repugnans aliquod intelligere nemo potest, nisi intelligat
cui repugnet: sed quoniam eadem ratio potest
similia dissimiliaque perspicere, antecedentium
vero et consequentium consensus quidam et per naturae
similitudinem concordia est, dissensus vero in
repugnantibus dissimilitudo, necesse est ut una atque
eadem ratio antecedentium consequentiumque
naturam et repugnantium spectet; quo fit ut unus
quoque locus sit eorum quae una intelligentia comprehendit.
Sed huic opponebatur: Cur igitur alium ex
similitudine, alium ex contrario locum Marcus Tullius
superius enumeravit? Nam secundum propositam
rationem, quoniam similitudinem et contrarietatem
intelligentia una perpendit, unus locus similium contrariorumque
<pb n="1125B"/>
esse debuisset. Sed respondebatur
quoniam non eodem modo sibi antecedentia et consequentia
consentire dicuntur, sicut ea quae similia
nuncupantur. In his namque una tantum qualitas
invenitur, et secundum eamdem qualitatem similia
esse dicuntur; at in antecedentibus et consequentibus
non qualitatis similitudo, sed quidam naturae
consensus est. Et quae similia sunt sine se esse possunt,
antecedentia vero et consequentia sine se esse
non possunt, atque idcirco non videtur esse consequentium
et antecedentium cum similitudine ulla
communio naturae. Quae ratio non valde videtur idonea,
nec explicat quod demonstrare conabatur: illud
certe firmissimum esse constat, quod hujus loci tractatus
conditionalibus semper propositionibus accommodaretur.
<pb n="1125C"/>
Conditionalis vero propositio est quae
cum conditione pronuntiat esse aliquid, si aliud
fuerit, veluti cum dicimus: Si dies est, lucet. Haec
igitur rerum consequentia facile in repugnantiam vertitur.
Nam si rebus consequentibus negatio interponatur,
ex consequentibus repugnantia redduntur,
hoc modo: Si dies est, lux est. Repugantia sunt ita:
Si dies est, lux non est: repugnant enim diem esse
et lucem non esse. Quae repugnantia in conditione
consistit. Dicimus enim: Si dies est, lux non est,
nam diei contrarium est nox. Consequens vero noctis,
lucem non esse, quare esse diem et non esse lucem
repugnat. Argumentum vero est, hanc repugnantiam
in conditione consistere, quia si conditio deficiat,
nulla est repugnantia, hoc modo: dies est, lux
<pb n="1125D"/>
non est, utraeque enim disjunctae propositiones suas
sententias gerunt, nec quidquam intelliguntur habere
commune, atque ideo diversis acceptae temporibus
verae sunt, nec repugnant. Nam sicut in his
propositionibus, dies est, lux est, nulla est consequentia,
quoniam conditio deest, quae propositionem
facit connexam, sed utraeque a se disjunctae suam
sententiam claudunt, ita in his quibus proponitur,
dies est, lux non est, nulla est repugnantia, quoniam
servat suam utraque separata sententiam. At
si his conditio interveniat superiorum quidem, ita
sententia copulatur, ut consequentes fiant, posteriorum
vero ita ut repugnantes, hoc modo: si dies
est lux est. Haec consequens propositio ex duabus
<pb n="1126A"/>
per conditionem mediam effecta est una. At si sit
ita, si dies est, lux non est, repugnat. Negatum enim
quod sequitur repugnare necesse est. Amplius, argumentum
quod ex antecedentibus et consequentibus
fit ex unius propositionis connexae partibus nascitur,
nam conditionalis propositionis connexae una
pars est antecedens, alia consequens. Quod si a repugnantibus
argumentum fiat, rursus ab unius propositionis
membris tale argumentum nasci oportebit.
Igitur ex his propositionibus, dies est, lux est, una
esse non potest nisi a conditione copulentur, ut unum
sit antecedens, aliud consequens, et ideo in his ex
antecedenti et consequenti argumentum esse non potest,
quoniam duae sunt ex illis quoque propositionibus
quae sunt, dies est, lux non est: una esse non
<pb n="1126B"/>
poterit, nisi conditionis adjunctione in unius quodammodo
propositionis sententiam reducantur, cujus
propositionis partes sunt repugnantes. Nam, ut in
connexa propositione una pars antecedens, alia est
consequens, ita in repugnanti utraque pars propositionis
a semet invicem repugnat ac dissidet. Amplius,
repugnans propositio connexae partem contrariam
tenet, nam ut in illa quod antecedit secum id
quod sequitur trahit, ita in hac propositione partes
simul esse non possunt. Contrariae vero differentiae
sub eodem genere poni solent. Si igitur connexa
propositio in conditione est constituta, repugnans
quoque in conditione subsistit; quod si et consequentiam
propositionum et repugnantiam conditio facit,
non est dubium quin locus hic jure conditionalis vocetur,
<pb n="1126C"/>
ac sit unus positus in conditione divisis partibus,
id est in antecedentem consequentemque et
repugnantem. Connexaeque namque propositionis
una pars antecedens est, alia consequens. Repugnantis
vero propositionis utraque repugnat ac dissidet.
Itaque connexae propositionis partes antecedens et
consequens sunt, repugnantis vero repugnantes. Nec
illud intelligentiam turbet quod dies est et lux est
quadam sibi ratione consentiunt. Item dies est et lux
non est, quasi a se dissentiunt atque discordant,
nam connexa est propositio si cum aliud antecesserit,
aliud consequatur. Item repugnans, si uno posito
aliud inferatur, quod esse non potest nisi id jus
conditionis efficiat. Quocirca aperte demonstratum
esse arbitror conditionalem hunc locum vocari et
<pb n="1126D"/>
recte unum esse a M. Tullio constitutum. Quomodo
vero fiat ab antecedentibus et consequentibus et repugnantibus
argumentum, posterius dicam. Sed quoniam
nullius facultatis alterius est, quid vel quamque
rem consequitur, vel quid cuique repugnet inspicere,
nisi dialecticae tantum, quae hujus quam
maxime rei perititiam profitetur, idcirco ait hunc
esse locum totum dialecticorum, qui etiam ab adjunctis
longe lateque diversus est. Primum quod adjuncta
prodere sese atque ostendere invicem possunt,
non vero perficere atque adimplere naturam,
veluti ambulationem pedum strepitus significare quidem
ac denuntiare potest, efficere vero non potest.
Neque enim ambulationem efficit pedum strepitus,
<pb n="1127A"/>
nec vero ex necessitate ambulatio ut sit pedum strepitus
auctor est, sed saepe ita ambulatur, ut nullus
pedum strepitus exaudiatur; saepe non mutato loco
moveri pedes ac strepere praeter ambulationem
queunt; idcirco non semper inveniuntur adjuncta: propositoque
termino quem probare contendimus, saepe
ex adjunctis argumenta deficiunt, quia ipsa quoque
aliquoties deficere videntur adjuncta. Praecedentia
vero et consequentia et repugnantia nunquam desunt;
omne enim quidquid in rebus est, habet quod se
aut sequatur naturaliter, aut praecedat. Est etiam
a quo per naturae diversitatem dissideat, velut animal
sequitur quidem hominem, praecedit vero substantiam;
dicimus enim, si homo est, animal est;
substantiam vero praecedit, cum proponimus, si animal
<pb n="1127B"/>
est, substantia est. Repugnat vero mortuo cum
enuntiamus, si animal est, mortuum non est. Praeterea
quae sunt adjuncta temporibus distributa sunt,
ut ante rem, cum re, post rem. Quae vero sunt antecedentia,
consequentia, et repugnantia, quomodolibet
modo in temporibus sint, nihil refert. Nam
priora saepe temporibus comitantur, et temporibus
posteriora praecedunt, et quae simul temporibus sunt,
alias praecedunt, alias vero consequuntur, ut superius
quoque saepe diximus. Amplius, quae antecedentia
sunt et consequentia relinquere sese non possunt,
nec sibi repugnantia cohaerere, et sunt repugnantia
necessario sibimet inconnexa; quae vero sunt adjuncta
nihil obtinent necessitatis, quia et jungi sibimet,
et a se separari queunt. Quae cum ita sint, quaestio
<pb n="1127C"/>
difficilis vehementer oboritur, videtur enim minus
intuentibus nihil hic locus differre his locis qui
dicti sunt vel a genere, vel a specie, vel a contrariis.
Nam genus semper speciem sequitur, speciem
genus praecedit, contraria simul esse non possunt.
Quae solvenda est hoc modo: Primum quia non omne
consequens genus est, nec omnis species antecedens.
Repugnantia vero non ipsa contraria, sed contrariorum
sunt consequentia, ut in locorum qui a M.
Tullio propositi sunt expositione monstravimus. Dehinc
quia cum a genere fit argumentum, ipsum genus
assumitur, eodem quoque modo et species, cum ab
ea aliquid volumus approbare; cum vero ab antecedentibus
aliquid monstrare contendimus, eo quod in
conditionali propositione praecessit utimur in assumptione,
<pb n="1127D"/>
etiamsi non fuerit genus. Item si a consequenti
argumentum fiat, etiamsi species non sit, a
consequenti parte conditionalis propositionis ducitur
argumentum, veluti cum ita dicimus: Si ignis est,
levis est, ignis antecedit, levitas sequitur; sed neutrum
neutri est genus aut species, assumitur itaque,
atqui ignis est. Nunc igitur id quod antecedebat assumpsi,
ex quo monstratur conclusio, levis igitur est.
At si ita assumamus, sed non est levis, id quod consequebatur
assumpsi. Concluditur ergo atque monstratur,
non est igitur ignis. Vides igitur ut de his
praecedentibus et consequentibus nunc loquamur
quae in conditionali propositione posita, vel praecedere
vel consequi intelliguntur. Cum vero fit ex genere
<pb n="1128A"/>
argumentum, species quidem est de qua aliquid
probare contendimus; genus vero assumimus non
quasi praecedens, sed quasi continens, ut quidquid
esse consideratur in genere, id formae quoque debeat
aptari. Genus enim quoad permanet, a sua specie
non recedit: cum vero de specie sumimus argumentum,
genus quidem est de quo aliquid quaeritur; sed
id laboramus, ut quod de genere conamur ostendere,
id ex specie possit facilius agnosci. Ut cum uxori
Fabiae relictum fuisset legatum, si materfamilias esset,
quoniam non convenit in manum, scilicet, ab in manus
conventione, quae est species uxoris, uxorem
quod est matris familiae genus a legati jure sejungimus,
et legatum ad speciem, id est matremfamilias
derivamus. Sed illud interius dispiciendum videtur,
<pb n="1128B"/>
num locus ab antecedentibus et consequentibus totus
supervacaneus esse videatur, cum quolibet modo
fuerint ex eo argumenta composita, a caeteris locis
quos superius descripsimus non recedant. Nam
quodcunque ab antecedentibus et consequentibus ducitur
argumentum, id vel a toto, vel a partibus, vel
a conjugatis, vel ab aliquo reliquorum tractum esse
perpenditur hoc modo: Si utilis est aequitas constituta
ad res suas obtinendas, utile est jus civile, ad
id quod praecedit, quod sequitur igitur, hoc est a
diffinitione argumentum, scilicet ab assumptione
praecedentis. At si ita dicam: Sed non est utile jus
civile, non est igitur utilis aequitas constituta ad res
suas obtinendas, hic per consequentis assumptionem
a diffinitionis loco sumptum est argumentum.
<pb n="1128C"/>
Item a partium enumeratione, si neque censu, neque
caeteris, non est liber, at censu vel caeteris, est
igitur liber: at non est liber; neque censu igitur, neque
caeteris manumissus est. Sed notandum est quae
sit vis uniuscujusque argumenti, et quonam modo
proferatur. Sunt enim argumenta quae praedicativis
apta sint syllogismis ut a diffinitione fiat sic: jus civile
est aequitas constituta his qui ejusdem sunt civitatis
ad res suas obtinendas. Id vero utile est, utile
est igitur jus civile. Item a partibus: Qui neque censu,
neque vindicta, neque testamento est manumissus,
hic ex servitute liber factus non est; Stichus vero
neque testamento, neque censu, neque vindicta manumissus
est; Stichus igitur liber non est: et in
caeteris eodem modo. Omnia vero quaecunque per
<pb n="1128D"/>
categoricum syllogismum proferri possunt, eadem
per conditionalem syllogismum dici queunt. Omnis
namque praedicativa propositio in conditionalem
verti potest, hoc modo: omnis homo animal est,
praedicativa est; haec facile vertitur in conditionalem
ita, si homo est, animal est. Non vero omnis
conditionalis in praedicativam verti potest, velut
haec: si peperit, cum viro concubuit. Nemo enim
dicere potest ipsum peperisse, id esse quod cum
viro concumbere, quo modo dicimus hominem id
esse quod animal sit. Alia enim ratio est in his propositionibus
quae ita dicuntur, quae peperit, cum viro
concubuit. Haec enim similis est ei quae dicit, si
peperit, cum viro concubuit, sed praedicativa propositio
<pb n="1129A"/>
id esse subjectum dicit, quod fuerit praedicatum.
Conditionalis vero id ponit, ut si id quod antecedens
fuerit necessario comitetur quod subsequitur.
Cum vero praedicativa est propositio, si ea vertatur
in conditionalem, alia nimirum redditur propositio.
Nam cum dicitur, omnis homo animal est,
ipse homo animal esse proponitur; cum vero, si
homo est, animal est, non id sentitur, ut ille qui
homo est, animal sit, sed proposito esse hominem,
consequi ut sit animal. Ergo conditionalis syllogismus
in antecessione et consecutione positus, licet
per diffinitionem, et per partium enumerationem, et
per conjugationem, et quolibet alio fiat modo, tamen
in propria forma se continet, et est conditionalis,
id est utens propria potestate, ut quodammodo caetera
<pb n="1129B"/>
argumenta suae veluti naturae videatur habere
subjecta. Ut cum sit a diffinitione argumentum, si
quidem per praedicativam formam factus fuerit syllogismus,
a diffinitione ductum esse dicatur. Sin vero
per hypothesin facta fuerit argumentatio, conditionalis
fit syllogismus, quem discernat assumptio,
utrum ab antecedentis, an a consequentis parte promatur.
Quo fit ut etiamsi per caeteros locos conditionale
argumentum proferatur, tamen suam quamdam
habeat formam, quandoquidem in antecessione
et consecutione est constitutus. Tunc enim diffinitio,
partes, conjugatio, et caetera veluti res ipsae fiunt ac
non locus, cum venerint in conditionem; at si conditio
cesset, ex ipsis profectum videbitur argumentum.
Quod si propositionem conditio copulaverit, ipsa
<pb n="1129C"/>
quidem ea sunt quae in propositionibus continentur
veluti quaedam argumenti partes, locus vero in conditione
est constitutus. Atque haec ita dicta sunt,
quasi aliter conditionalis hic locus tractari non valeat,
<pb n="1130A"/>
nisi eorum aliquem quos praediximus includat:
nam potest praeter eos etiam saepe reperiri, ut cum
dicimus: Si homo est, risibilis est; si corvus est,
niger est. Hic enim nec diffinitionem, nec partes, nec
ullum alium locum superius enumeratum continet
argumentum. Amplius, facile est in singulis eorum
differentias praevidere: locus quippe a toto a substantia
trahitur, a partibus vero a rei compositione. Nam
in simplicibus terminis tale argumentum non potest
inveniri, a nota, ab interpretatione; a conjugatis,
ab eo quod ex eodem utrumque deducitur; a genere,
a continenti; a forma, ab eo quod continetur; a differentia,
ab eo quod discrepat; a similibus, ab eadem
qualitate; a contrariis, ab eo quod a se longe diversa
sunt; a causis, ab his qui efficiendi vim habent;
<pb n="1130B"/>
ab effectis, ab his quae vim alterius efficientiae
susceperunt; ab adjunctis, a vicinitate naturae; a
comparatione majorum, parium vel minorum; a relatione,
ad aequalem vel inaequalem quantitatem.
Ab antecedentibus vero longe alius modus est: constat
enim in eo quod si propositum quid fuerit, aliud
quiddam modis omnibus existet, quod consequens
appellatur; hujus vero intelligentia consistit in eo
quod praecedente quolibet, aliud subsecutum; repugnantium
vero intelligentia consistit, non modo quod
neque sequi, neque antecedere possunt, verum
etiam quod simul esse non possunt, quae in conditione
consistere dubium non est. His igitur ita expeditis,
quoniam M. Tullius proprietatem loci succincte,
ut in transcursu potuit, evidenter expressit,
<pb n="1130C"/>
nunc quibus modis eodem loco uti conveniat, adjungit.
Quae Topicorum pars, quoniam dil gentius
explananda est, finem quarto volumini faciam,
quinto caetera redditurus.</p>
</div1>

<div1>
        <head>LIBER QUINTUS.</head>

<pb n="1129"/>
<p>
          <pb n="1129C"/>De omnibus quidem hypotheticis syllogismis, Patrici
rhetorum peritissime, plene abundanterque digessimus
his libris, quos de eorum principaliter institutione
conscripsimus, a quibus integram perfectamque
doctrinam, cui resolvendi illa vacuum
tempus est, lector accipiet. Sed quia nunc Ciceronis
Topica sumpsimus exponenda, atque in his aliquorum
<pb n="1129D"/>
M. Tullius modorum meminit, dicendum mihi breviter
existimo de his septem conditionalibus syllogismis,
quae eorum natura sit, propositionumque contextio,
ut cum haec ad scientiam rite praelibata pervenerint,
Tulliana facilius noscantur exempla. Omne
igitur quod in quaestione dubitatur, aut verisimilibus
aut necessariis probabitur argumentis. Argumentum
vero omne aut in syllogismi ordinem cadit, aut ex
syllogismo vires accipit. Syllogismus vero omnis propositionibus
constat. Propositiones autem vel simplices
sunt, vel compositae. Simplices sunt quae simplicibus
orationis partibus conjunguntur. Copulant autem
incompositam propositionem simplices orationis
partes, nomen et verbum, veluti cum dicimus, dies
est, vel dies vernus est, vel dies serenus est; hic
<pb n="1130C"/>
enim omnem vim propositionis nomen connectit et
verbum. Omnis autem simplex propositio ex subjecto
praedicatoque consistit. Subjectum est de quo dicitur
id quod praedicatur. Praedicatum est quod de eo dicitur
quod subjectum est. Verbum autem aliquoties
praedicato nomini adjungitur, aliquoties ipsum praedicatur.
Praedicato nomini adjungitur, ut in hac propositione
<pb n="1130D"/>
quae dicit, dies serenus est: dies enim subjectus
est, serenus praedicatus; est vero verbum sereno
adjunctum est, quod diximus esse praedicatum.
At si talis sit propositio, quae solo nomine constet et
verbo, veluti cum dicimus, dies est, tunc dies subjicitur,
est verbum sine dubio praedicatur; si e verbo
autem nulla est propositio: omnis enim propositio
vel vera vel falsa est; nisi autem verbum sit quodlibet
adjunctum, quo esse aliquid aut non esse d catur,
nulla veritas aut falsitas in propositionibus deprehenditur.
Saepe autem propositiones etiam ex
totis orationibus constant, ut si dicamus: Transire in
Africam utile est Romanis; hic enim subjectum quidem
est transire in Africam, utile autem Romanis
praedicatum, est vero praedicato conjungitur. Hujusmodi
<pb n="1131A"/>
igitur omnes propositiones praedicativae dicuntur.
Praedicativae vero appellantur, quia aliud de alio
praedicant. Omnesque qui ex his propositionibus fiunt
syllogismi, secundum enuntiationum suarum formas
praedicativi appellantur. Ex his autem praedicativis
propositionibus existunt compositae propositiones,
quarum aliae quidem copulativa conjunctione nectuntur,
ut et dies est, et lux est; aliae vero per conditionem
fiunt, quae etiam conditionales enuntiationes
vocantur. Hae vero sunt quae conjunctione quadam
partibus interposita ad consequentiam conditionesque
ducuntur. Age enim sint duae propositiones praedicativae:
una quidem, quae dicit, animal est; alia
vero quae proponit, homo est. His si conjunctis
interveniat, faciet, si homo est, animal est. Vides
<pb n="1131B"/>
igitur ut duas praedicativas propositiones in unam
conditionem conjunctio copulaverit. Quae cum ita
sint, omnes hae propositiones hypotheticae, id est conditionales,
vocantur, atque ex his syllogismi tales
existunt, quibus hypotheticis vel conditionalibus nomen
est. Omnis autem hypothetica propositio, vel per
connexionem fit, vel per disjunctionem. Per connexionem
hoc modo, si dies est, lux est. Per disjunctionem
ita, aut dies est, aut nox est. Earum vero
quae per connexionem fiunt, al ae ex duabus affirmativis
copulatae sunt, ut si dies est, lux est, namque
dies est, et lux est, utraeque aliquid affirmant; aliae
ex duabus negativis, ut si lux non est, dies non est,
nam lucem non esse, et diem non esse, utraque negatio
est; aliae vero ex affirmativa negativaque conjunctae
<pb n="1131C"/>
sunt, ut si dies est, nox non est; aliae vero
ex negativa affirmativaque copulantur, ut si dies non
est, nox est: omnes tamen in connexione positae sunt.
Aut enim affirmatio affirmationem sequitur, aut negatio
negationem, eique connexa est, aut affirmationem
negatio, aut negationem affirmatio; sed ex connexis
repugnantes manifestum est nasci, namque ubi
affirmatio sequitur affirmationem, his si media negatio
interposita sit, repugnantiam facit hoc modo: si
dies est, lux est. Hic affirmatio sequitur affirmationem;
at cum dico, si dies est, lux non est, repugnant
inter se partes propositionis connexae, interposita negatione.
Item quoties negatio sequitur negationem,
si posteriori propositionis parti negativum dematur
adverbium, repugnantes fiunt hoc modo, si animal
<pb n="1131D"/>
non est, homo non est; haec connexio est ex duabus
proposita negativis. At si posteriori parti, id est
homo non est, negativum detrahatur adverbium, fiet,
si animal non est, homo est, quod repugnat; at si
affirmatio negationem sequatur, sive posteriori parti
negatio jungatur, sive priori auferatur, repugnantes
fiunt, hoc modo, si dies non est, nox est. Hic igitur
affirmatio sequitur negationem. Sive igitur posteriori
parti, id est, nox est, negatio copuletur, ut sit ita, si
dies non est, nox non est, sive priori auferatur, ut sit
ita, si dies est, nox non est, repugnantem fieri propositionem
necesse est. Quod si negatio affirmationem
sequatur, et posteriori parti negativum adverbium
subtrahatur, propositionis connexae partes in
<pb n="1132A"/>
repugnantiam cadunt, hoc modo, si vigilat, non stertit.
Hic affirmationem sequitur negatio, sed si posteriori
parti, id est, non stertit, negatio dematur, fiet,
si vigilat stertit, et erit repugnans; sed in connexis
atque disjunctis propositionibus illud intelligendum
est, quod in earum partibus et vis quaestionis includitur
et argumenti. Age enim dubitetur an lux sit,
idque approbandum sit ex eo quod dies est. Si igitur
ita fiat propositio, si dies est, lux est, ea quidem
pars totius propositionis quae sequitur, id est, lux est,
quaestionis est. De ea namque quaeritur an lux sit.
Ea vero quae prior est, id est, dies est, vim continet
argumenti. Ex eo enim quod dies est, lux esse probabitur,
et in caeteris quidem vel connexis, vel disjunctis
eadem ratio est. In omnibus vero his quoniam
<pb n="1132B"/>
syllogismus atque argumentatio ad demonstrandam
partem alteram quaestionis accommodatur, quaestio
vero omnis dubitabilis est, oportet syllogismos qui
accommodantur ambiguae quaestioni, indubitabiles esse
atque perspicuos, qui ut tales sint, ex claris atque
apertis et in veritate patentibus propositionibus necesse
est constent; propositiones vero partim per se
notae sunt, partim aliquibus probationibus indigebunt.
Omnis vero syllogismus enuntiatione proposita habet
alicujus partis assumptionem, ut quod est in quaestione
concludat, hoc modo: Si dies est, lux est. Ut igitur
lucem esse demonstrem, assumam unam partem propositionis
superius constitutae, dicamque, sed dies
est, ac tunc demum id quod est in quaestione concludam,
lux est igitur. Ergo cum ad syllogismi conclusionem,
<pb n="1132C"/>
et tota enuntiatione in proponendo, et
in assumendo parte enuntiationis utamur, necesse
est ut ea quibus utimur nil habeant dubitabile, siquidem
ex his ea quae sunt ambigua capient fidem. Quod
si propositio aliquoties quidem per se nota est atque
perspicua, aliquoties vero probationis indigens invenitur,
assumptio quoque aliquoties per se vera esse
notabitur, aliquoties approbationis indiget adjumentis.
Quo fit ut si et propositio et assumptio demonstrandae
sint, quinquepartitus (ut Cicero etiam in
Rhetoricis auctor est) syllogismus fiat, constans ex
propositione ejusque probatione, assumptione, ejusdemque
probatione, et conclusione. Quod si neutra
sit approbanda, tripartitus sit, ex propositione scilicet,
assumptione et conclusione. Quod si altera
<pb n="1132D"/>
earum demonstranda sit, fit quadripartitus, ex propositione
scilicet, et assumptione, atque unius earum
approbatione et conclusione. Conclusionis vero
ipsius probatio praedecente propositione atque assumptione
perficitur. Quae cum ita sint, cumque
omnis propositio hypothetica in connexionem disjunctionemque
dividatur, in connexis propositionibus
aliud dicimus praecedens, aliud consequens. Idem
autem consequens et connexum vocamus, velut in
hac propositione, si dies est, lux est. Dies est praecedit,
annectitur lux est. In disjunctis autem non
est eadem ratio, quia cum ea quae proponuntur simul
esse non possint, nullo modo dicuntur esse connexa.
Praecedens autem et subsequens inde judicatur, quia
<pb n="1133A"/>
quod primum ponitur, jure antecedens vocatur, quod
posterius, jure subsequens dicitur. Ex his igitur propositionibus,
quae connexae sunt, fit primus et secundus
hypotheticorum syllogismorum modus. Addita
vero negatione propositioni connexae et ex duabus
affirmationibus copulatae, atque insuper denegata, tertius
accedit modus. Ex disjunctis autem propositionibus
diverso modo assumptionibus factis, quartus
et quintus. Utrisque vero per negationem compositis,
sextus et septimus. Atque hae septem sunt hypotheticae
conclusiones, quarum M. Tullius in Topicis meminit,
quarum omnium deinceps ordo atque exempla
subdenda sunt. Primus igitur modus est, cum in connexa
propositione assumpto eo quod praecedit, volumus
monstrare quod sequitur, itaque esse oportere,
<pb n="1133B"/>
ut est in connexione prolatum. In quo si id
quod connexum est ac sequitur, assumpserimus,
nullus omnino fit syllogismus. Hujus exemplum tale
est, si dies est, lucet; si igitur lucere monstremus,
assumamus, necesse est diem esse, hoc modo, atqui
dies est; consequitur ergo ex necessitate, lucere.
Quod si lucere assumamus, itaque dicamus, atqui
lucet, non necesse est diem esse, atque ideo nulla
necessitas evenit conclusionis; ubi vero nulla necessitas
est, ne syllogismus quidem intelligi potest. Est
igitur primus modus in hanc formam: si dies est
lucet, dies autem est, lucet igitur. Inveniuntur tamen
in quibus aequo modo valet assumptio, sive
praecedens, sive subsequens assumatur, ut in homine
atque risibili. Si enim homo est, risibile
<pb n="1133C"/>
est; atqui homo est, risibile igitur est; atqui
risibile est, homo igitur est. Sed in his haec causa
est, quia homo atque risibile aequi sunt termini,
atque idcirco uno posito alterum comitari necesse
est. Sed quia hoc in omnibus non est, idcirco dicimus
non esse universale, ut assumpto posteriore,
quod praecedebat probetur. Secundus vero modus
est quoties assumpto posteriore atque consequenti
quod antecesserat aufertur, hoc modo, si dies est,
lucet; hic si assumamus non lucere, contrario modo
atque in propositione prolatum est; assumamus dicentes,
atqui non lucet; in eo igitur sequitur non
esse diem; quod si diem negemus, id est quod antecedit
in assumptione contrario modo atque positum
est in propositione proferamus, non tollitur quod
<pb n="1133D"/>
est connexum, ut si dicamus, atqui non est dies,
non mox sequitur, non lucere, potest enim non
esse dies, et tamen lucere. Est igitur secundi modi
forma hujusmodi: si dies est, lucet; atqui non lucet,
non est igitur dies. Primus igitur modus assumit
quod praecessit, ut approbet quod connexum est;
non potest vero assumere quod connexum est, ut
approbet quod praecessit. Secundus autem assumit
econtrario quod sequitur, ut quod praecessit evertat;
non potest autem econtrario assumere quod praecessit,
ut id quod connexum est auferatur. Tertius modus
est, cum inter partes connexae atque ex duabus
affirmationibus copulatae propositionis negatio interponitur,
eaque ipsa negatio denegatur, quae propositio
<pb n="1134A"/> <foreign xml:lang="greek"></foreign>
 Graeco sermone appellatur, ut in
hac ipsa quam superius proposuimus, si dies est,
lux est; si inter hujus propositionis partes negatio
interveniat, fiet hoc modo, si dies est, lux non est;
hanc si ulterius denegemus, erit ita, non si dies
est, lux non est: cujus propositionis ista sententia
est, quia si dies est, fieri non potest ut lux non sit.
Quae propositio superabnegativa appellatur, talesque
sunt omnes in quibus negatio proponitur negationi,
ut non est dies, et rursus, <hi>Nec non Ausonii Troja
gens missa coloni.</hi> In hac igitur si priorem partem,
id est diem esse, in assumptione ponamus, consequitur
etiam lucem esse hoc modo, non si dies est,
lux non est, atqui dies est, lux igitur est. Qui modus
a superioribus plurimum distat, quod in eo modo
<pb n="1134B"/>
qui sit ab antecedentibus, ponitur antecedens, ut
id quod sequitur astruatur. In modo vero qui sit a
consequentibus, perimitur consequens, ut id quod
praecesserat, auferatur. In hoc vero neutrum est,
nam neque antecedens ponitur, ut quod sequitur,
confirmetur, nec interimitur subsequens, u id quod
praecesserat, evertatur; sed ponitur antecedens,
ut id quod sequitur, interimatur. Hic autem propositionis
modus partes inter se suas continet repugnantes,
adversum quippe est ac repugnat, si dies
est, non esse lucem. Sed idcirco rata positio est,
quia consequentium repugnantia facta per mediam
negationem alia negatione destruitur, et ad vim affirmationis
omnino revocatur. Nam quia consequens
esse intelligitur, ac verum, si dies est, esse lucem,
<pb n="1134C"/>
repugnat ac falsum est, si dies est, non esse lucem,
quae denegata rursus vera est ita, non si dies est, lux
non est, et sit consimilis affirmationi, si dies est, lux
est, quia facit affirmationem geminata negatio. Similiter
vero fiunt ex repugnantibus propositionis
partibus argumenta, vel si duabus negationibus, vel
si negatione et affirmatione, vel si affirmatione et
negatione jungatur. Quomodo vero fiant ex talibus
connexis repugnantes, superius dictum est. Fit vero
ex ea propositione quae duabus jungitur negativis ex
repugnantibus argumentum hoc modo: sit propositio,
si non est lux, dies non est; fiat repugnans ita,
si non est lux, est dies; huic jungamus negationem
ut fiat vera ita, non si lux non est, dies est, atqui
lux non est, dies igitur non est. Item fit ex negatione
<pb n="1134D"/>
atque affirmatione propositio haec: si dies non
est, nox est; huic additur ex posteriore parte negatio,
et fit ita: si dies non est, nox non est; fit
repugnans, haec nihilominus abnuatur ut sit vera,
non si dies non est, nox non est, assumimusque,
atqui dies non est; concludimus, nox igitur est.
Item ex eadem propositione, quae ex negativa affirmativaque
conjungitur et dicit: si dies non est, nox
est, si a priori parte negatio subtrahatur, fiet repugnans,
hoc modo: si dies est, nox est; huic apponatur
negatio, ut vera esse possit, hoc modo: non
si dies est, nox est, assumamque, atqui dies est,
concluditur, nox igitur non est. At si sit ex affirmatione
et negatione propositio conjuncta, velut haec:
<pb n="1135A"/>
si vigilat non stertit, demitur posteriori parti negatio,
ut fiat ita: si vigilat stertit; sed haec repugnat.
Tota rursus propositio denegetur, ut fiat vera hoc
modo: non si vigilat stertit; assumimus, atqui vigilat;
concludamus necesse est, non stertit igitur. Sed
hae quatuor ex repugnantibus conclusiones in tertio
modo consistere intelliguntur, quarum quidem Tullius
tres commemoravit, unamque praecepto docuit,
eam quam propositio talis efficit, quae duabus jungitur
affirmativis; duas vero exemplo, scilicet eam
quae ex tali propositione nascitur, quam duae copulant
negationes, et eam quae ex propositione tali connexa
procreatur, quae ex affirmatione negationeque consistit.
Reliquam vero praeteriit, quod illarum similitudine
etiam haec in tertium conclusionis modum videbatur
<pb n="1135B"/>
incidere. Quartus modus in disjunctione
consistit, hoc modo: aut dies est, aut nox est; sed
dies est, nox igitur non est. Hujus haec ratio est,
quia disjunctiva enuntiatione proposita, prior pars
ejus assumitur affirmando, ut subsequens auferatur;
ex ea enim propositione quae dicit, aut dies est, aut
nox est, assumimus, atqui dies est, scilicet affirmantes
esse diem, quam assumptionis affirmationem
consequitur non esse noctem. Quintus modus
est, cum in eadem disjunctiva propositione, id quod
primum est, negando assumitur, ut id quod est posterius
inferatur, hoc modo: aut dies est, aut nox
est, atqui dies non est, per negationem scilicet facta
est assumptio, consequitur esse noctem. Sextus vero
modus ac septimus ex quarti et quinti modi disjunctiva
<pb n="1135C"/>
propositione deducuntur, una negatione videlicet
adjuncta, et disjunctiva propositione detracta,
additaque conjunctiva his propositionibus quae superius
in disjunctione sunt positae, hoc modo: non et
dies est, et nox est. Dudum igitur in disjunctiva ita
fuit, ut aut dies est, aut nox est. Ex hac igitur
propositione sublata, aut conjunctione, quae
erat disjunctiva adjecimus, et quae copulativa
est, praeposuimusque negationem. Itaque fecimus
ex partibus disjunctivae propositionis copulatis, addita
negatione, propositionem sexti atque septimi
modi, quae est, non et dies est et nox est, in
qua is assumatur esse diem, noctem non esse consequitur
ita, atqui dies est, non est igitur nox. Septimus
vero modus est, cum prima pars propositionis
<pb n="1135D"/>
negando assumitur, ut posterior subsequatur, hoc
modo: non et dies est et nox est; atqui dies non est,
nox igitur est. Atque hic modus propositionum in solis
his inveniri potest, quorum alterum esse necesse
est, ut diem vel noctem, aegritudinem vel salutem,
et quidquid medium non habet. Quo autem modo
omnium syllogismorum conditionalium veritas sese
habeat, his diligentissime explicuimus libris quos de
hypotheticis conscripsimus syllogismis. Nunc vero,
non quod de his perfectior consideratio inveniri potest
apposuimus, sed id quod ad explanandum M.
Tullii sententiam poterat accommodari. Ut igitur cuncta
quae diximus breviter colligantur, primus modus
est quoties in connexa propositione primum ut in
<pb n="1136A"/>
propositione locatur, assumitur, ut consequatur secundum,
hoc modo: si dies est, lux est, atqui dies
est, lux igitur est. Secundus modus est quoties in
connexa propositione secundum econtrario assumitur
quam in propositione collocatum est, ut id quod
primum est auferatur, hoc modo: si dies est, lux est;
atqui non est lux, non est igitur dies. Tertius modus
est cum connexae propositionis partes ex affirmationibus
junctae, negatione dividuntur, totique propositioni
negatio rursus adjungitur, assumiturque, quod
prius est, sic ut in propositione est enuntiatum, ut
econtrario concludatur secundum quod in propositione
prolatum est, hoc modo: non si dies est, lux
non est, atqui dies est, lux igitur est. Hic ergo posito
quod praecedebat, id est esse diem, eversum
<pb n="1136B"/>
est quod sequebatur, id est, non esse lucem; negationem
quippe affirmatio omnis evertit, vel cum connexae
propositionis ex negationibus junctae, secundae
parti negatio detrahitur, totaque propositio
denegatur, positaque priore propositionis parte,
interimitur quod subsequebatur, hoc modo:
non si lux non est, dies est, atqui lux non est,
dies igitur non est; vel si connexae propositionis ex
negatione atque affirmatione compositae, secundae
parti negatio jungatur, eaque insuper denegetur, ponaturque
quod prius est, ut id quod sequitur auferatur,
hoc modo: non si dies non est, nox non est,
atqui dies non est, nox igitur est; vel si in eadem propositione,
quae ex negatione atque affirmatione copulata
est, priori parti negatio subtrahatur, eaque
<pb n="1136C"/>
denegetur, ponaturque quod primum est, ut id quod
sequitur auferatur, hoc modo: non si dies est, nox
est, atqui dies est, nox igitur non est; vel si connexae
propositionis ex affirmatione et negatione copulatae,
posteriori parti denegatio dematur, totaque
insuper denegetur, positoque priore, id quod sequitur
interimatur, hoc modo: non si vigilat stertit, atqui
vigilat, non stertit igitur. Atque haec omnia in
tertio modo esse intelliguntur, atque ex repugnantibus
fiunt, et semper id quod antecedit, ponitur, ut id
quod sequitur, auferatur. Nam non sicut in propositione
conditionali quia negata repugnantia partium
fit vera, prior pars ponitur, sive affirmative, sive negative,
ita eam reddit assumptio. Sed ut prior pars
fuerit assumpta, reliqua contraria enuntiatione concluditur.
<pb n="1136D"/>
Nam si assumptio fuerit affirmativa, erit negativa
conclusio. Si assumptio negativa, erit conclusio affirmativa.
Quartus modus est cum in disjunctiva propositione
primum ponitur, ut auferatur secundum, hoc
modo: aut dies est, aut nox est; atqui dies est,
nox igitur non est. Quintus modus est quoties in disjunctiva
propositione auferatur quod prius est, ut
ponatur secundum, hoc modo: aut dies est, aut nox
est, non est autem dies, nox igitur est. Sextus modus
cum his rebus quae in disjunctionem venire
possunt, id est contrariis vel repugnantibus medietate
carentibus, negatio praeponitur, et copulativae
conjunctiones adjunguntur, poniturque quod primum
est, ut id quod est subsequens auferatur, hoc
<pb n="1137A"/>
modo: non et dies est et nox est, dies autem est,
nox igitur non est. Septimus modus est cum in eadem
propositione aufertur id quod praecedit,
ut ponatur id quod consequitur, hoc modo: non et
dies est, et nox est; atqui dies non est, nox igitur est.
His igitur ita praedictis ad Ciceronis verba veniamus.</p>
<p> <hi>Cum tripartito igitur distribuatur locus hic in consecutionem,
antecessionem, repugnantiam, reperiendi argumenti
locus est simplex, tractandi triplex: nam quid interest,
cum hoc sumpseris, pecuniam numeratam mulieri
deberi, cui sit argentum omne legatum, utrum hoc
modo concludas argumentum: Si pecunia signata
argentum est, legata est mulieri; est autem pecunia
signata argentum, legata igitur. An illo modo: Si numerata
pecunia non est legata, non est numerata pecunia
<pb n="1137B"/>
argentum; est autem numerata pecunia argentum,
legata igitur est. An illo modo: Non et legatum argentum
est, et non legata est numerata pecunia; legatum
autem argentum est, legata igitur numerata pecunia est.</hi> </p>
<p>Eum locum qui ex antecedentibus, consequentibus
et repugnantibus esset, unum recte videri, eumque
in conditione esse positum, sed trina partitione
distribui, superius explicatum est; idque M. Tullius
evidentius notat dicens, intellectum quidem ejus
considerationemque in conditione positam unam
esse, sed per argumentationis tractationem tripartito
dividi. Cujus rei per primum ac secundum et tertium
hypotheticorum syllogismorum modum, sicut
paulo superius diximus, exempla subjecit. Quae quoniam
implicatiora videntur quam ut primo statim auditu
<pb n="1137C"/>
comprehendantur, visum paulisper est apertioribus
exemplis animum lectoris imbuere, ut in facilioribus
primum exercitata intelligentia, sine magno
negotio, quae sunt difficiliora perpendat. Ab antecedentibus
igitur argumentatio fit, quoties enuntiata
propositionis conditione sumitur id quod antecedit,
ut id quod sequitur inferatur, hoc modo: sit
enim dubium an Tullius animal sit, concedaturque
eumdem Ciceronem esse hominem, et sit rata propositio
haec: Tullius si homo est, animal est; homo
antecedit, animal sequitur; si igitur ex antecedenti velim
facere argumentationem, assumam id quod praecedit,
hoc modo: sed homo est Cicero, consequitur
animal esse Ciceronem; et est hic primus quem supra
diximus modus. Rursus a consequenti argumentatio
<pb n="1137D"/>
fit quoties in conditione proposita id quod consequitur
tollit assumptio, ut id quod praecesserat interimatur,
hoc modo: si homo est Cicero, animal est.
Antecedit homo, sequitur animal. Si igitur ex consequenti
facere argumentum velim, dicam, atqui non
est animal, sequitur ne esse hominem quidem, sed id
perspicue falsum est, esse enim hominem constat,
falsum est igitur animal non esse. Tullius igitur animal
est; et hic dictorum superius secundus est modus.
Quod si a repugnantibus fiat, in tertio scilicet
modo digestarum superius conclusionum, faciemus
ita: non si homo est Tullius, animal non est; repugnat
enim esse hominem et animal non esse; hic
si assumamus esse hominem, animal quoque esse,
<pb n="1138A"/>
recta ratione concludimus, hoc modo: atqui homo
est, animal igitur est, atque hic quidem modus ex
ea propositione connexa conversus est, quae ex duabus
conjuncta est affirmativis. His igitur tribus modis
Tullius qui homo esset, animal quoque monstratus
est esse: nunc quidem dum id quod antecedit assumimus,
id est esse hominem; nunc vero dum id
quod consequitur, in assumptione denegamus, id est
non esse animal; nunc autem repugnantiam denegantes
eorum quae sibi sunt consequentia, posito
quod praecedebat, id quod sequebatur intulimus.
Quibus ita praecognitis, nunc M. Tullii tractemus
exempla. Cum enim dixisset loci in consecutione,
antecessione et repugnantia positi, reperiendi quidem
argumenti simplicem esse intellectum, tractandi
<pb n="1138B"/>
autem triplicem, adjecit: Nam quid interest, cum
tibi sumpseris ad demonstrandum, pecuniam numeratam
mulieri deberi, cui sit argentum omne legatum,
utrum id ab antecedentibus, an a consequentibus, an
a repugnantibus probes? Namque eadem sententia
in conclusione colligitur, et argumentationum diversitas
non in re, sed in antecedentium et consequentium
et repugnantium tractatu est constituta.
Primum igitur ponatur quod testamento aliquis
omne suum argentum mulieri legaverit, quaeraturque
an numerata quoque pecunia mulieri legata
sit, concedaturque numeratam etiam pecuniam argentum
appellari, argumentum igitur in primo modo
ex antecedentibus tali ratione contexitur: proponimus
enim sic, si pecunia signata numerataque argentum
<pb n="1138C"/>
est, eadem pecunia signata numerataque
legata mulieri est; hic igitur praecedit numeratam
atque signatam pecuniam argentum esse, sequitur legatam
esse mulieri; id igitur quod praecessit assumimus
dicentes: at est signata ac numerata pecunia
argentum; concludimus numeratam signatamque pecuniam
mulieri esse legatam, eritque totius argumentationis
hic textus: Si pecunia signata numerataque
argentum est, legata mulieri est; at est pecunia
signata numerataque argentum, igitur legata est
mulieri. In quo si ad saepius praemissa plurimisque
exemplis superius enodata lectoris animus revertatur,
hanc argumentationem in primo modo ab antecedentibus
esse compositam non ignorabit; a consequentibus
vero hoc modo: Si numerata pecunia non est
legata mulieri cui sit argentum omne legatum, numerata
<pb n="1138D"/>
pecunia non est argentum. Hic igitur praecedit
numeratam pecuniam non esse legatam, cum sit
argentum omne legatum; sequitur numeratam pecuniam
argentum non esse. Si igitur id quod est posterius
auferamus, id est numeratam pecuniam non
esse argentum, dicemus: Atqui est numerata pecunia
argentum, affirmatio namque tollit negationem.
Sequitur igitur ut pars praecedens auferatur, ea quae
erat non esse legatam mulieri pecuniam numeratam,
cum argentum ei fuisset omne legatum. Sed cum
sit, omnis negatio affirmatione consumitur, dicimusque
in conclusione: Est igitur numerata pecunia
mulieri legata, cum ei sit argentum omne legatum;
eritque hujusmodi argumentatio: Si non est mulieri
<pb n="1139A"/>
legata pecunia numerata, cum ei sit argentum omne
legatum, non est argentum numerata pecunia; atqui
est argentum numerata pecunia, legata est igitur
mulieri numerata pecunia, cum ei fuerit argentum
omne legatum. Sed quod Tullius brevitatis causa
praeteriit, id est, illam partem propositionis quae ait:
Cum sit mulieri argentum omne legatum, nos apertioris
intelligentiae causa subjunximus; nec perturbare
lectorem debet, quod cum in superioribus
exemplis in secundo modo per negationem facta
fuerit semper assumptio, et per negationem rursus
illata conclusio, nunc per affirmationem et assumptio
et conclusio facta est. Cujus rei evidentissima
ratio est. Nam cum in superioribus exemplis prima
propositio ex affirmationibus fuerit constituta, atque
<pb n="1139B"/>
in secundo modo assumptio id quod sequebatur auferret,
atque interimeret id quod praecedebat, necessarium
erat duplicem affirmationem geminata negatione
consumi, hoc modo: Si dies est, lux est, utraeque
ex affirmatione sunt constitutae. Ut igitur posterior
pars, id est, lux est, quae affirmatio est, interimatur,
deneganda est Dicam igitur: Atqui non est
lux, quo fit ut praecedentem quoque partem, id est,
dies est, quam affirmationem esse manifestum est,
negatione tollamus, concludentes, dies igitur non est.
At in hoc Ciceronis exemplo utraque pars primae
atque hypotheticae propositionis negationibus enuntiata
est, quae in assumptione vel conclusione non
ab aliis nisi ab affirmationibus auferuntur, hoc modo.
Est enim tale Ciceronis exemplum: si legata non
<pb n="1139C"/>
est mulieri numerata pecunia, non est numerata
pecunia argentum, vides ut sit utraque negatio?
Nam et non esse legatam mulieri pecuniam numeratam,
et non esse numeratam pecuniam argentum,
utraeque. in negatione sunt positae; quod si auferenda
est per assumptionem propositionis consequens pars,
quoniam negatio est, non esse numeratam pecuniam
argentum, dicendum est argentum esse pecuniam
numeratam; quod si in conclusione auferenda est
pars praecedens, ea quae negatio est, id est, non esse
legatam mulieri pecuniam numeratam, dicendum
est: Legata igitur mulieri numerata pecunia est. Et
secundus quidem modus rite a consequentibus factus
hujusmodi est. Illud tamen est diligentius adnotandum,
quod superius M. Tullius, cum locorum
<pb n="1139D"/>
omnium breviter exempla disponeret, loci hujus,
qui a consequentibus ducitur, inconveniens secundo
conditionalium syllogismorum modo subjecit exemplum,
potiusque primo convenit modo, quia non a
consequentibus conclusionem, sed ab antecedentibus
facit. Ita quippe posuit a consequentibus, si mulier
cum fuisset nupta cum eo quicum connubii jus
concessum non esset, nuntium remisit, quoniam qui
nati sunt patrem non sequuntur, pro liberis manere
nihil oportet. Hic igitur cum quaeratur an dotis pars
apud virum debeat permanere, id quod praecedit assumitur,
ut fiat rata conclusio hoc modo: Sed mulier
cum eo nupta est quicum connubii jus non fuit,
concluditur: Quoniam igitur qui nati sunt patrem
<pb n="1140A"/>
non sequuntur, pro liberis manere nihil oportet,
et ita non est a consequentibus argumentum, quia
non id quod consequebatur assumptum est, sed id
quod praecedebat. Erat quippe antecedens, nupta
mulier praeter connubii jus; sequebatur, cum filii
patrem non sequebantur, pro eis nihil ex dote retineri.
Sic igitur Tullius pro eo quod est a consequentibus
argumentum, ab antecedentibus potius dedit
exemplum. Potest vero ita fieri a consequentibus
argumentum, si id de quo quaeritur prius ponatur,
et id quod assumendum; est posterius, hoc modo:
Si quid ex dote pro liberis manere oportebit, quia
patrem liberi sequuntur, cum eo nupta est mulier
quicum connubii jus esset. Sumo igitur id quod consequitur
per negationem, ita: Sed non est nupta mulier
cum eo quicum connubii jus erat, atque ideo
<pb n="1140B"/>
qui nati sunt, patrem non sequuntur. Perimitur ergo
in conclusione id quod in propositione praecesserat.
Ita pro liberis igitur manere nihil oportet. Sed de
secundo modo ista sufficiant, nihil namque, ut arbitror,
praetermissum est. Tertius modus a repugnantibus
longe perspicuus hoc modo est: Non et legatum
omne argentum est, et non est legata mulieri
pecunia enumerata. Hic namque consequens erat:
Si argentum esset omne legatum, pecuniam quoque
numeratam fuisse legatam; ut igitur fieret repugnans,
huic consequentiae interposita negatio est, dictumque
est, si argentum omne legatum esset, numeratam
pecuniam non esse legatam; quod quia pugnat
et falsum est, ad veritatem alia negatione sic reducitur:
Non si legatum argentum est, non est legata
<pb n="1140C"/>
numerata pecunia, ut scilicet ei affirmationi conveniat
quae dicit, si legatum argentum est, legatam
esse pecuniam numeratam. Assumimus igitur huic
propositioni argentum omne esse legatum, et consequitur
omnem numeratam pecuniam mulieri esse
legatam, ut sit forma argumentationis hujusmodi:
Non si legatum argentum est, non est legata numerata
pecunia, atqui legatum argentum est, legata
est igitur numerata pecunia. M. vero Tullius propositionem
ita formavit: Non et legatum argentum
est, et non est legata numerata pecunia. Sed nos idcirco
casualem conjunctionem apposuimus eam quae
est <hi>si,</hi> ut ex quo esset genere talis propositio monstraremus.
Namque id ex consequenti connexo negatione
<pb n="1140D"/>
addita fit repugnans. Connexum vero nulla
aeque ut sit conjunctio posset ostendere, quanquam
idem efficiat <hi>et</hi> copulativa conjunctio. Nam quae connexa
sunt, etiam conjuncta esse intelliguntur, ex
hoc quod paulo ante diximus; quod argumentum ex
ea propositione profectum est, quae duabus affirmationibus
copulabatur, et juncta negatione insuper
denegata est. In omnibus igitur illud est approbatum,
pecuniam numeratam mulieri deberi, cum sit
argentum omne legatum. Sed nunc quidem ex supradictis
propositionibus, id quod antecedebat, assumpsimus;
nunc vero, id quod consequebatur;
nunc autem, id quod repugnabat. Ac de explanandis
Ciceronis exemplis, ut arbitror, satis est.
<pb n="1141A"/>
Illud autem dubitationem movere potest: nam
si quis minus callidus ad Ciceronis exempla respiciat,
eumdem locum arbitrabitur esse a genere,
quem ab antecedentibus, et consequentibus,
et repugnantibus esse diximus; illo falsus errore,
quod in utrisque locis eodem Cicero utitur
exemplo, argenti videlicet et numeratae pecuniae.
Sed diligentius intuenti, in eisdem rebus diversus
argumentationum videbitur esse tractatus. Aliud
quippe est dicere, cum argenti species sit numerata
pecunia, si genus legatum sit, et speciem esse legatam,
quoniam nunquam species a genere separatur;
aliud est in conditione enumerationem proponere,
et eisdem partibus assumptis argumentationem varia
ratiocinatione formare, ut superius demonstratum
<pb n="1141B"/>
est, cum praesertim hujusmodi ex consequentibus,
antecedentibus et repugnantibus, argumentationes
etiam praeter genera ac species fieri possint, velut
nos superius indicavimus in die atque luce. Nam
neque dies lucis, neque lux diei species, aut genus
est. Sed id tantum in his considerari debet, quia posito
altero, alterum necessaria ratione subsequitur.
Differunt igitur loci a genere vel a specie ab eo loco
qui in conditione est constitutus, quoniam illi ex
universalitatis speciei ac partis ratione ducuntur, hic
autem in consequentiae ac repugnantiae ordine tractatur.
Post haec igitur Tullius hypotheticorum syllogismorum
modos conclusionesque dinumerat hoc
modo:</p>
<p> <hi>Appellant autem dialectici eam conclusionem argumenti,
<pb n="1141C"/>
menti, in qua cum primum assumpseris, consequitur id
quod annexum est, primum conclusionis modum; cum
id quod annexum est negaris, ut id quoque cui fuerit
annexum negandum sit, secundus appellatur concludendi
modus; cum autem aliqua conjuncta negaris, et
his alia negatio rursus adjungitur, et ex his primum
sumpseris, ut quod relinquitur tollendum sit, is tertius
appellatur conclusionis modus. Ex hoc illa rhetorum
ex contrariis conclusa, quae ipsi enthymemata appellant,
non quod omnis sententia proprio nomine enthymema
non dicatur, sed ut Homerus propter excellentiam,
commune poetarum nomen efficit apud Graecos
suum, sic cum omnis sententia enthymema dicatur,
quia videtur ea quae ex contrariis conficiatur, acutissima,
sola proprie nomen commune possedit. Ejus generis
<pb n="1141D"/>
haec sunt, hunc metuere, alterum in metu non
ponere, eam quam nihil accusas, damnas. Bene quam
meritam esse dicis, existimas male mereri. Id quod
scis prodest, nihil id quod nescis, obest. Hoc disserendi
genus attingit omnino vestras quoque in respondendo
disputationes. Sed philosophorum magis, quibus cum
oratoribus illa ex repugnantibus sententiis communis
conclusio, quae a dialecticis tertius modus, a rhetoribus
enthymema dicitur. Reliqui dialecticorum modi
plures sunt, qui ex disjunctionibus constant, ut aut
hoc, aut illud, hoc autem non, igitur illud. Itemque
aut hoc, aut illud, non autem hoc, illud igitur. Quae
conclusiones idcirco ratae sunt, quod in disjunctione
plus uno verum esse non potest, atque ex his conclusionibus
<pb n="1142A"/>
quas supra scripsi, prior quartus, posterior
quintus, a dialecticis modus appellatur. Deinde addunt
conjunctionem negativam, sic, non et hoc est et illud,
hoc autem est, non igitur illud; hic modus est sextus.
Septimus autem, non et hoc et illud, non autem hoc,
illud igitur. Ex his modis conclusiones innumerabiles
nascuntur, in quibus est tota fere dialectica. Sed ne
hae quidem quas exposui sunt ad hanc institutionem
necessariae.</hi> </p>
<p>Etsi multipliciter superius cuncta digessimus, nec
expositionis indiget repetita toties disputatio, erit
tamen operae pretium, si quam brevissime potero M.
Tullii verbis mediocris lucem commentationis interseram.
Septem igitur modos hypotheticos enumerans
ait, cum in connexis propositionibus id quod
<pb n="1142B"/>
est primum assumitur, ut ostendatur secundum,
primum a dialecticis modum vocari, hoc modo: Si
hoc est, illud est; quod dicit hoc, primum est, quod
vero ait illud, secundum. Assumitur ergo quod primum
est, atqui hoc est; concluditur igitur id quod
secundum est, illud igitur est, velut in his rursus
exemplis: si homo est, animal est, assumitur, atqui
homo est, concluditur, animal igitur est. Secundum
vero modum ait esse Tullius connexis propositionibus
textum, in quo si secundum negatur, sequitur
ut id etiam quod primum est abnuatur hoc modo:
si hoc est, illud est; illud autem non est, igitur ne hoc
quidem est. In exemplis ita: si homo est, animal
est; animal autem non est, homo igitur non est. Sed
Tullius ita dixit, cum id quod annexum est negaris,
<pb n="1142C"/>
ut id quoque cui fuerit annexum negandum sit, secundum
esse modum, quasi connexa propositione
affirmativis partibus juncta; universaliter autem rectius
diceretur, cum id quod annexum est, id est
secundum, perimitur, perimi illud quoque cui annexum
est, id est primum, ut si affirmativum est id
quod annexum est, negatione perimatur; sin vero
negativum, affirmatione; et de eo quoque cui annexum
est, id est primum, idem est ut si in connexa
propositione affirmetur, in conclusione denegetur,
secundum nunc propositum Ciceronis exemplum;
si vero negativa sit propositionis prior pars, in conclusione
contraria affirmatione tollatur. Tertium vero
modum ait esse Cicero cum ea quae conjuncta sunt,
denegantur, et his alia negatio rursus adjungitur, ut
<pb n="1142D"/>
quia animal homini conjunctum est, ita dicamus:
Non et homo et non animal est, atque ex his unum
ponitur, ut quod relinquitur auferatur, hoc modo:
Ponimus hominem esse, dicentes: Atqui homo est;
quod ergo relinquitur, non est animal, aufertur,
atque concluditur, animal igitur est. Fit argumentatio
hoc modo: Non et homo est, et non animal, atqui
homo est, animal igitur est. Ex his nasci dicit enthymemata
ex contrariis conclusa, quibus plurimum
rhetores uti solent; atque haec enthymemata nuncupantur,
non quod eodem nomine omnis inventio
nuncupari non possit (enthymema namque est mentis
conceptio, quod potest omnibus inventionibus convenire),
sed quia haec inventa, quae breviter ex contrariis
<pb n="1143A"/>
colliguntur, maxime acuta sunt, propter
excellentiam speciemque inventionis commune enthymematis
nomen proprium factum est, ut haec a
rhetoribus quasi proprio nomine enthymemata vocentur.
Sicut apud Graecos quoque poeta Homerus
tantum dicitur, et quisquis ex Homero aliquid profert,
ita dicere consuevit: Hunc versum poeta locutus
est, et tunc non alius intelligitur praeter Homerum,
non quod caeteri non sint poetae, sed quod excellentia
hujus commune nomen vertit in proprium. Fiunt
vero haec enthymemata hoc modo, ex contrariis videlicet
texta, hunc metuere, alterum in metu non
ponere, velut si de Lentulo et Cethego, caeterisque
diceretur: Paucos cives interficere metuis, ne respublica
intereat nihil laboras. Connexum quippe est
<pb n="1143B"/>
ut quicunque noluit interire paucos cives, rempublicam
multo magis nolit exstingui. Quibus cum interponitur
negatio, fit ex repugnantibus argumentum.
Sed hoc breviter Tullius enuntiavit, nos vero argumentum
in syllogismum redigamus, a repugnantibus
scilicet, ex quo enthymemata nasci solent, hoc modo:
Sit connexum, si quis metuit cives paucos interfici,
is metuit interire rempublicam, hic interponitur negatio
sic: Si quis metuit cives paucos interfici, is
non metuit interire rempublicam, jungitur alia negatio:
Non si quis metuit paucos cives interfici, non
metuit interire rempublicam. Quae duae negationes
uni affirmationi partes sunt, quae dicit: Si quis metuit
hoc, metuit et illud, cujus quidem assumptio est,
at metuit hoc, conclusio sequitur, metuit igitur et
<pb n="1143C"/>
illud, quae tantumdem valet, si negando interrogetur
ita, hoc metuis, illud non metuis. Sed quia non totus
(ut supra posuimus) in his argumentationibus ponitur
syllogismus, sed propositio, cujus assumptio et conclusio
notae sunt, idcirco enthymema dicitur, quasi
brevis animi conceptio. Et in caeteris exemplis idem
modus est. Sed haec quidem Ciceronis similitudo non
tam ex repugnantibus quam ex contrariis argumentum
intelligitur continere. Metuere quippe et non
metuere contraria sunt, nisi hoc ipsa verborum prolatio
a contrariis argumentum ad repugnantiam retrahat.
Nam quod dicit hunc metuere, alterum in metu non
ponere, tale est ut repugnantia videantur. Etenim metuere
et non metuere contraria sunt. In metu autem
non ponere, et metuere, prolatione ipsa tam contraria
<pb n="1143D"/>
quam repugnantia intelliguntur, licet eadem
probetur esse sententia. His adjecit alia rursus
exempla: Eam quam nihil accusas, damnas. Hujus
enthymematis talis est integer syllogismus: non si
nihil accusas damnas, sed nihil accusas, non damnas
igitur. Venit ergo hoc argumentum ex ea propositione
connexa, quae ex duabus componitur negativis,
ita: si nihil accusas, non damnas; posteriori
vero parti detracta negatio est, et insuper tota est
propositio denegata hoc modo, non si nihil accusas,
damnas, et ex ea factum est argumentum, quod positum
in interrogatione efficit enthymema, hoc
modo: quam nihil accusas, damnas, bene quam
meritam esse autumas, male mereri. Hujus quoque
<pb n="1144A"/>
enthymematis talis est collectio: non et bene meritam
esse autumas, et male mereri, atqui bene meritam
esse autumas, non male igitur mereri. Quod
enthymema ex ea propositione connexa perficitur,
quae constat ex affirmatione et negatione, ita: si
bene meritam esse autumas, non male mereri. Cujus
ex posteriore parte dempta negatione, totaque
propositione denegata, fiet propositio: non si bene
meritam esse autumas, male mereri; quod in interrogationem
deductum facit enthymema: bene quam
meritam esse autumas, male mereri. Item id quod
scis prodest, nihil id quod nescis, obest; hoc quoque
enthymema tali nectitur syllogismo: non id quod
scis prodest, et id quod nescis non obest. At id quod
scis prodest, obest igitur id quod nescis. Hoc argumentum
<pb n="1144B"/>
ex ea propositione compositum est, quae
duabus affirmationibus juncta acceperit mediam negationem
et insuper denegata est. Quod interrogatum
fit enthymema hoc modo: id quod scis prodest,
nihil id quod nescis obest. Omnium vero superius
exemplorum ista sententia est. Nam quam quisquam
nihil accusat, eam damnare recte non potest; et
eam quam bene meritam esse autumat, male mereri
de ea turpe est; et si id quod scit quisque in
causa proderit, oberit, si est contrarium id quod nescit.
Hunc vero locum communem esse oratoribus
ac philosophis dicit, sed apud illos tertium modum,
apud rhetores vero enthymema nuncupari. Reliqui,
inquit, modi plures sunt, nam cum tres superius
enumerasset modos, adjungens quatuor, plures
<pb n="1144C"/>
dixit. Hi sunt in disjunctionibus constituti hoc modo,
aut hoc, aut illud, hoc autem, non igitur illud, qui
est quartus modus a nobis quoque supra positus ita:
aut dies est, aut nox est. Dies autem est, non igitur
nox est, et semper, quod ait Cicero; hoc ad praecedens
spectat; quod vero ait illud, ad consequens,
sive in connexis propositionibus, sive disjunctis, item
aut hoc, aut illud, non autem hoc, illud igitur. Hic
quoque quintus modus est, velut in his exemplis, aut
dies est, aut nox est, non autem dies, nox igitur est.
Quarum conclusionum necessitatem ex eo dicit evenire,
quia quae in disjunctione posita, medium non
videntur admittere, ut esse aliud praeter eorum alterum
possit, atque ideo uno sublato alterum esse,
unoque posito alterum non esse concluditur. Quod
<pb n="1144D"/>
si sit medium, quod praeter alterutrum esse possit,
nec vera propositio, nec rata est conclusio, velut in
his, aut album est, aut nigrum, id falsum est. Esse
enim praeter ea rubrum potest. Sed si ponamus esse
album vel auferamus, non necesse erit non esse vel
esse nigrum, quia quod rubrum est, medium esse
potest. Deinde, inquit Tullius, addunt conjunctionum
negantiam, in disjunctivis scilicet propositionibus,
hoc modo: non et hoc et illud, hoc autem, non
igitur illud; idem est, non et nox et dies est, nox
autem est, non igitur dies est: hic igitur sextus modus
esse praedictus est. Septimus autem est ex eadem
veniens propositione, hoc modo: non et hoc et
illud, non autem hoc, illud igitur, velut si ita dicamus,
<pb n="1145A"/>
non et nox et dies est, nox non autem est,
dies igitur est. Quae propositiones nisi in disjunctis
medioque carentibus rebus ratam conclusionem habere
non poterunt. Age enim ita dicamus, non et
album, et nigrum, ponamusque non esse album,
non consequitur. ut sit nigrum, potest enim esse
quod medium est. Hujusmodi igitur per negationem
conjunctionum (ut Tullius ait) propositio si ratas
factura est conclusiones in disjunctis rebus, medioque
carentibus accommodetur, alias non erit rata
conclusio. Distat vero propositio tertii modi a propositione
sexti et septimi, quod tertii modi propositio
ex conjunctis nascitur. Haec vero sexti et septimi
ex disjunctis terminis existit, ut in superioribus patet
exemplis. Ex his igitur, inquit, modis conclusiones
<pb n="1145B"/>
innumerabiles nascuntur, unus enim quilibet
eorum modus infinitis conclusionibus aptari potest,
veluti primus ac secundus in omnibus quae sibi connexa
sunt, quorum nullus est numerus, si quis persequi
velit, itemque repugnantium infinita est multitudo,
in quibus tertius modus est utilis; item plura
disjuncta sunt in quibus quartus, et quintus, et
sextus, et septimus plurimum valent. Atque in his,
inquit, omnis fere est dialectica, sed ad topicos locos
tres primi modi sunt necessarii, qui antecessionem,
consecutionem et repugnantiam tenent. Reliqui
vero complendae disputationis magis gratia quam
quod ad hanc institutionem necessarii fuerint videntur
adjecti.</p>
<p> <hi>Proximus est locus rerum efficientium, quae causae
<pb n="1145C"/>
appellantur, deinde rerum effectarum ab efficientibus
causis; harum exempla ut reliquorum locorum paulo
ante posui, et quidem ex jure civili. Sed haec patent latius:
causarum enim genera duo sunt: unum quod vi
sua id quod sub ea subjectum est, certe efficit, ut ignis
accendit; alterum quod naturam efficiendi non habet,
sed sine quo effici non possit, ut si quis aes causam
statuae velit dicere, quod sine eo non possit effici. Hujus
generis causarum sine quo non efficitur, alia sunt
quieta nihil agentia, stolida quodammodo, ut locus,
tempus, materia, ferramenta, et caetera generis ejusdem;
alia autem praecursionem quamdam adhibent ad
efficiendum, et quaedam afferunt per se adjumenta, etsi
non necessaria, ut amori congressio causam attulerat,
amor flagitio. Ex hoc genere causarum ex aeternitate
<pb n="1145D"/>
pendentium fatum a Stoicis nectitur, atque ut
earum causarum sine quibus effici non potest, genera
dividi, sic etiam efficientium dividi possunt. Sunt enim
aliae causae quae plane efficiant nulla re adjuvante, aliae
quae adjuvari velint, ut sapientia efficit sapientes: an
sola per se beatos efficiat, necne sola per se, quaestio
est.</hi> </p>
<p>Post eum locum qui in conditione est constitutus,
consequens erat is qui considerabatur ex causis;
post hunc is enumeratus locus est qui, in effectis
causarum positus, argumenta praestabat. Quorum
quidem superius M. Tullius exempla proposuit, nunc
rationem latius tractat. Cum igitur Aristoteles quatuor
posuerit causas, quibus unumquodque conficitur:
<pb n="1146A"/>
primam, quae movendi principium est; secundam,
ex qua fit aliquid, quam materiam vocat; tertiam
rationem ac speciem, qua unumquodque formatur;
quartam, finem propter quem quodlibet efficitur,
at vero M. Tullius principalem causarum divisionem
facit in ea quae efficiant aliquid et in ea sine
quibus effici nequeant, ut id quod efficit, ad eam
causam referatur in qua motus principium constitutum
est, id vero sine quo non fit aliquid, tum ad
intellectum materiae transferatur, vel eorum quae
conjuncta materiae efficientis adjuvant facultatem,
tum ad reliquas causas ducatur, ut paulo posterius
apparebit. Ejus igitur causae, quae vi sua id quod
subjectum est efficit, tale proponit exemplum, ut
ignis accendit: nam accensionis ipsius causa ignis
<pb n="1146B"/>
est, et id efficere potest, atque illud quod accenditur,
movet atque permutat. Eam vero causam, sine
qua id quod faciendum est fieri nequit, ab una ejus
parte designat, veluti cum dicit aes causam esse statuae,
quod sine eo statua non possit existere: hoc
enim, ut per faciendam divisionem clarescet, non ea
ipsa est causa sine qua non efficitur, sed pars ejus esse
monstrabitur. Eam vero causam sine qua id quod
faciendum est, effici non potest, dividit hoc modo:
alia enim sunt quieta, nihil agentia, sed stolida quodammodo,
ac per se, nisi agendi extra motus accesserit,
immobilia: horum exempla, ut locus, tempus,
materia, instrumentum. Omne enim quod fit, locum
necesse est habere subjectum, in quo nisi aliquid
fiat, locus ipse immobilis est, ad aliquid explicandum.
<pb n="1146C"/>
Itemque materia et instrumenta, nisi manu
moveantur artificis, ipsa naturaliter nihil egerint.
Tempus quoque operationi subjectum est, quae si desit,
nihil ipsum propriae naturae ratione perfecerit.
Atque haec quidem sunt quae nihil agentia, tamen
causae sunt, si his efficiens operatio superveniet. Alia
vero quae in motu posita praecursionem quamdam ad
efficientiam ac praeparationem videntur afferre, velut
amoris causa est congressio, quae praecessit, et amor
flagitii. Ex his, inquit, causis Stoica disputatio fatum
connectit. Fatum enim dicunt esse praecedentium
causarum subsequentiumque perplexionem quamdam,
et catenae more continentiam, hoc modo: Ideo profectus
est peregre, quoniam parentum iracundiam
ferre non poterat; idcirco parentum iracundiam successione
<pb n="1146D"/>
non ferebat, quia amicae amore detinebatur,
idcirco amabat, quod saepe fuerat ante congressus;
ideo congressus est, quia aliquid ut congrederetur
praecessit. Itaque ordine praecedentium consequentiumque
rerum fatum (ut dicit) a Stoicis nectitur.
Item dividit eam causam quae vi sua efficit aliquid in
eam quae ad efficiendum sibi sufficiat, eamque quae
extrinsecus adminiculationis indigeat. Sufficit igitur
sibi ad efficiendum causa, ut sapientia efficere sapientes
per se nullo penitus adjuta solet. Sed haec
an sola beatos efficere possit, quaeritur an ei sint extrinsecus
addenda quae juvent, vel fortunae bona, vel
corporis, itaque ea causa quae vi sua efficit aliquid,
aut talis est, ut ei nulla sint extrinsecus adjumenta
<pb n="1147A"/>
quaerenda, veluti artifici instrumenta quaedam, quibus
id quod efficiendum est explicet atque conformet.
Earum vero omnium quae Tullius statuit in alterutra
divisione causarum, illa quidem quae vi sua
explicant ea quorum causae sunt, omnia tam per se
ad efficiendum valentia, quam quaesiti extrinsecus
juvaminis indigentia, in ea Aristotelicae divisionis
causa locabuntur, quae est principium motus. Quanquam
de sapientia tali causae non convenit exemplum,
sed potius ad rationem formamque contendit.
Namque sapientia ratione quadam atque forma efficit
sapientes. Ejus vero causae quam Tullius refert,
sine qua non fit aliquid, materia quidem, tempus et
locus, id est, ex quo fit, vel in quo fit, quae sunt efficienti
substantia naturae; ut uno intellectu comprehendantur,
<pb n="1147B"/>
vel materia sunt, vel materiae vice supposita;
instrumenta vero ei causae sunt quae ad finem
spectant, sed non ipsa finis, quia non finis instrumenta
respicit, sed haec finem. Instrumenta namque
propter aliquem finem parantur. Sed mirum videri
potest cur congressionem amoris causam non interea
enumeravit, quae habent efficiendi vim, sed
inter eas posuerit causas, sine quibus effici non potest,
cum tamen agat aliquid atque moveat. Nam
ipsa congressio aliquid videtur efficere, similisque
est ei causae quae ipsa quidem habet efficiendi vim,
sed sine adminiculo non potest, veluti cum quaeritur
de sapientia an sola beatum possit efficere. Sed Merobaudes
rhetor ita disseruit, earum causarum, quae
efficiendi vim haberent, eam esse facultatem, ut
<pb n="1147C"/>
etiamsi adjumentis extrinsecus indigeant, effectus
tamen earum ad id spectet quod efficiendum est. At
in his causis quae sunt praecursoriae, etiamsi eis antecedentibus
aliquid existit, non tamen id quod existere
intelligitur praecursio principaliter operatur. Sed
ista quidem veluti sub quadam occasione praecurrit, illa
vero res quae existere dicitur, aliis operantibus nascitur,
velut in congressione solum [ <hi>an</hi> solitum?] est fieri. Fortasse
enim non propter amorem quisque congreditur,
sed praecedente congressione amor existit, quem
non congressio principaliter appetebat. Itaque quoniam
praeter congressionem amor existere non potuit,
recte inter eas causas congressio locata videtur
sine quibus non efficitur; quoniam vero non efficit vi
sua, quandoquidem nec principaliter ut efficiat, spectat,
<pb n="1147D"/>
sed tantum ea ante aliquid existit, recte inter praecursorias,
ac non inter efficientes causas est collocata.</p>
<p> <hi>Quare cum in disputationem inciderit causa efficiens,
aliquid necessario sine dubitatione licebit, quod efficitur
ab ea causa concludere. Cum autem talis causa erit, ut
in ea non sit efficiendi necessitas, necessaria conclusio
non sequitur. Atque illud quidem genus causarum, quod
habet vim efficiendi necessariam, errorem afferre non
fere solet. Hoc autem sine quo non efficitur, saepe conturbat.
Non enim si sine parentibus filii esse non possunt,
propterea causa fuit in parentibus gignendi necessaria;
hoc igitur sine quo non fit, ab eo in quo certe
fit, diligenter est separandum. Illud enim est tanquam:
Utinam ne in nemore Pelio cecidissent abiegnae ad terram
<pb n="1148A"/>
trabes! nisi enimc ecidissent abiegnae ad terram trabes,
Argo illa facta non esset, nec tamen fuit in hic
trabibus efficiendi vis necessaria. At cum in Ajacis navem
crispisulcans igneum fulmen injectum est, inflammatur
navis necessario.</hi> </p>
<p>Prima quidem causarum divisio, secundum Tullium,
fuit in ea quae efficerent aliquid, et ea sine quibus
effici non posset, atque illud quidem quod efficeret,
in gemina item partitus est, scilicet in id quod
ad efficiendum aliquid necessariam vim possideret,
neque ullius indigeret extrinsecus adjumenti, et in id
quod nisi aliis adjuvantibus operari atque efficere
non posset. Ac primum de ea loquitur causa quae efficiendi
vim tenet, ejus enim ea pars cui efficiendi
necessitas adest, statim secum conclusionem comitem
<pb n="1148B"/>
trahit; dicta enim causa, quae necessario aliquid
efficit, effectus etiam necesse est consequatur, veluti
si solem adfuisse quis dixerit, lucem quoque adfuisse
monstrabit, aut cum alicui adesse sapientiam dixerimus,
sapientem necesse est fateamur. At in his
causis efficientibus quae extrapositis indigent adjumentis,
non eadem ratio est; neque enim ut quaeque
hujusmodi causa dicitur, ita necesse est effectum sequi.
Non enim hujusmodi causa necessario efficit
quod vult, nisi extrapositis auxiliis adjuvetur; idem
est etiam in ea causa quae ipsa quidem efficiendi vim
non habet, sed sine ea non provenit effectus. Nam,
ut Tullius quoque commemorat, nullam in efficiendis
rebus adhibet necessitatem, atque ideo dicta causa
non statim sequitur effectus. Neque enim si congressus
<pb n="1148C"/>
est, mox amavit, nec si fuit aes, statuam quoque
fuisse necesse est, ex quo aliarum causarum partitio
nascitur. Aliae namque causae sunt necessariae, aliae
minime. Non necessariarum aliae sunt efficientes, aliae
sine quibus non efficitur. Necessariarum vero causarum
conclusio non solet conturbare; ut enim haec
causa fuerit dicta, statim in conclusione sequuntur
effectus. Non necessariarum vero, quae sunt partim
efficientes, quod nunc tacuit, sed paulo ante praedixit,
non habent subsequentem effectae rei conclusionem.
Neque enim si liberi sine parentibus non
sunt, idcirco in parentibus efficiendi causa necessaria
fuit, cum videamus in hominum esse potestate ne
gignant. Ea vero causa quae ipsa quidem non efficit,
sed sine ipsa effici non potest, hujusmodi est quemadmodum
<pb n="1148D"/>
Enniano versu declaratur. Nisi enim cecidissent
abiegnae trabes ad terram, Argo illa facta
non esset. Ex trabibus namque Argo facta est, sed
nulla inerat trabibus necessitas, ut ex eis fieret navis;
at vero ea causa quae est efficiens, et quae in se
suam continet necessitatem, talis est. Quale cum in
Ajacis navem igneum crispisulcans fulmen injectum
est, statim enim accendi necesse est navim, quia
ignis accendendi necessaria causa est; et sensus quidem
est hujusmodi, ordo autem paulo confusior est,
ait enim hoc modo: Atque illud quidem genus causarum,
quod habet vim efficiendi necessariam, errorem
afferre non fere solet; hoc autem sine quo non
efficitur, saepe conturbat. Quod cum dixisset, cumque
<pb n="1149A"/>
vel utriusque vel alterius exemplum ponere debuisset,
neutro conveniens exemplum similitudine
dedit. Namque cum vel necessariam causam efficientem,
vel eam sine qua non efficitur, proposuisset,
ejus causae posuit exemplum, quae efficiat quidem
aliquid, sed non sine extrapositis adjumentis, hoc
modo: Non enim si sine parentibus filii esse non
possunt, propterea causa fuit in parentibus gignendi
necessaria. Parentes enim et maxime masculini sexus
efficiens causa est, sed non sine femina, id est non
sine materia quadam, et ea causa sine qua fieri non
possit, cum ipsa vim efficiendi non habeat. Itaque
nec causae necessariae et efficientis posuit exemplum,
nec ejus sine qua fieri nihil possit, sed efficientis
quidem, non tamen necessariae; sed videtur tacuisse
<pb n="1149B"/>
in propositione id cujus posuit exemplum; ita enim
apertius dici potuisset: Atque illud quidem genus
causarum, quod habet vim efficiendi necessariam, errorem
afferre non fere solet; hoc autem quod non
habet efficiendi vim necessariam, vel hoc sine quo
non efficitur, saepe conturbat. Itaque sic intelligendum
est, quasi ita sit dictum; nam de necessaria
causa nullum posuit exemplum. Quod vero subjecit,
utrisque causis convenit posterius enumeratis, tam
efficienti non necessariae, quam ejus sine qua nihil
efficitur. Parentes namque tam masculini sexus quam
feminini esse dicuntur, quorum quidem masculini
sexus ea causa est quae efficiat, sed non necessaria.
Feminini vero ea quae non efficiat, sed sine qua effici
non possit. Quae cum ita sint, discernendae sunt causae
<pb n="1149C"/>
et pervidenda necessitas, nec omnis causa praemittenda
ut subsequatur effectus, sed ea tantum in
qua est efficiendi necessitas, etiamsi extrinsecus adjumenta
defuerint.</p>
<p> <hi>Atque etiam est causarum dissimilitudo, quod aliae
sunt ut sine ulla appetitione animi, sine voluntate, sine
opinione, suum quasi opus efficiant, velut omne intereat
quod ortum est. Aliae autem aut voluntate efficiunt,
aut perturbatione animi, aut habitu, aut natura, aut
arte, aut casu. Voluntate, ut tu cum hunc libellum
legis. Perturbatione, ut si quis eventum horum temporum
timeat. Habitu, ut qui facile et cito irascatur.
Natura, ut vitium in dies crescat. Arte, ut bene pingat.
Casu, ut prospere naviget. Nihil horum sine causa.
Nec quidquam omnino, sed hujusmodi causae non necessariae.</hi> </p>
<p>
          <pb n="1149D"/>Facit aliam rursus causarum divisionem ita: Causarum
enim aliae sunt quae sua quadam vi, sine
appetitione, sine voluntate, sine opinione, unum atque
eumdem in efficiendis rebus ordinem tenent, ut
est interire omnia quae orta sunt. Nam quia ortum
est, idcirco etiam necesse interire, nec tamen ipse
ortus, ut caetera intereant, vel appetitu aliquo, vel
voluntate, vel opinione efficit; sed ita est ab aeterno
rerum statu, ut quidquid ortum est, quia accepit esse,
aliquando etiam esse desistat. Item aliae sunt causae
quae aut in voluntate, aut in perturbatione animi, aut
in habitu, aut in natura, aut in arte casuve consistunt.
Voluntate, ut si quaerat aliquis cur Trebatius
<pb n="1150A"/>
librum legat, respondebitur, quia legendi voluntas
est. Perturbatione animi, ut si quis timore pallescat,
aut urbem fugiat, bellis civilibus conturbatus. Habitu,
ut si idcirco Trebatius facile de juris ratione
responderit, quoniam multo usu constantem civilis
scientiae habitum tenet, vel si quis idcirco irascatur
facile, quia ejus animus per iracundiae habitum efferatus
est. Natura, ut si quis idcirco dicatur irasci,
quia naturaliter iracundus est, idque ei in dies vitium
crescat. Arte, ut si idcirco bene quisque pingat, quia
ejus artis peritus esse proponatur. Casu, ut quae in
nostra potestate nullo modo sunt, fiunt tamen, velut
in certo praesertim tempore, prosperitas navigandi.
Atque horum omnium nihil a causa vacuum est, nec
quidquam est in rebus quod non aliqua causa perficiat.
<pb n="1150B"/>
Omnia enim quae fiunt habent aliquam rationem
cur facta sint, quam si quis reddere possit, causam
quoque reddiderit. Id est enim causa propter quam
unumquodque fit. Omnes vero causae quae vel ex voluntate,
vel perturbatione animi intelliguntur, ad
eam causam pertinent, quae est movendi principium,
ut in Aristotelica diximus divisione. Haec enim ut
aliquid efficiatur, movendi principium sunt, at in
arte, vel habitu, vel natura, illa causa est, quae in
ratione consistit. Species enim ac ratio uniuscujusque
efficiendae rei in arte et habitu et natura posita
est. Casus vero exterior causa, nec inter principales
annumeratur, secundum Aristotelem. Secundum vero
M. Tullium casus est latens effectae rei causa; quod
quale sit paulo posterius designabitur.</p>
<p>
          <pb n="1150C"/> <hi>Omnium autem causarum in aliis inest constantia,
in aliis non inest. In natura et arte constantia est, in
caeteris nulla. Sed tamen earum causarum quae non
sunt constantes, aliae sunt perspicuae, aliae latent. Perspicuae
sunt quae appetitionem animi judiciumque tangunt;
latent quae subjectae sunt fortunae. Cum enim
nihil sine causa fiat, hoc ipsum fortunae eventus obscura
causa et latenter efficitur. Atque etiam ea quae fiunt
partim sunt ignorata, partim voluntaria: ignorata quae
necessitate fiunt, voluntaria quae consilio; quae autem
fortuna, vel ignorata, vel voluntaria. Nam jacere telum
voluntatis est; ferire quem volueris, fortunae. Ex quo
aries ille subjicitur in vestris actionibus, si telum manu
fugit, magis quam jecit. Cadunt etiam in ignorationem
atque imprudentiam perturbationes animi, quanquam
<pb n="1150D"/>
sunt voluntariae, objurgatione enim et admonitione
dejiciuntur; tamen habent tantos motus, ut ea quae
voluntaria sunt, aut necessaria interdum, aut certe
ignorata videantur.</hi> </p>
<p>Rursus causarum divisionem aliam claram ac perspicuam
prodit. Causarum namque aliae sunt constantes,
aliae vero inconstantes. Constantes sunt,
quarum non fere variatur effectus; inconstantes vero,
quae huc atque illuc facilioribus mutationibus transferuntur.
Omnia igitur quae ex natura atque arte
descendunt, constantia sunt. Natura quippe atque
ars suum semper opus efficiunt, nisi subjectae materiae
obstet incertum. Nam quod unus idemque artifex
ex eadem saepe materia non admodum similes statuas
<pb n="1151A"/>
format, non est haec in arte varietas, sed tum
in artificis manu, quae integritatem artis assequi non
potest, tum in ipsa materia, quae efficientiae atque
formae non aequaliter cedit. Idem est in natura, servat
namque constantiam suam, cum hominem format
ex homine. Itaque similia in caeteris ex similibus
gignit: at cum monstrosum aliquid effertur, non naturae
vitio, sed materiae potius applicatur, ex qua id
quod efficere contendebat, non ita potuit natura explicare,
sed inter constantes causas habitus quoque
debuit adjungi; nam quod ex habitu cujusque fit, id
constans, nec mutabile esse solet; quandoquidem
idcirco habitus dicitur, quia diuturnitate habendi in
naturae similitudinem vertitur. Sed forsan Tullius
vidit quod natura atque ars, non tam in effectibus
<pb n="1151B"/>
constantes quam in propria ratione esse intelliguntur,
intantum ut quod ars ac natura delinquit, materiae
saepius imputetur, habitus vero ipse consuetudine
quadam collectus est, qui non ratione aliquid et propria
constantia, sed usu facit, atque idcirco forsitan
habitum, qui inter caetera praeter artem et naturam
videbatur esse constantior, a causis constantibus
segregavit. Ea vero quae non sunt constantia, in ea
dividit quae sunt perspicua, et in ea quae latent. Perspicua
sunt quae ab animi quolibet motu vel appetitione,
vel judicii ratione profecta sunt; latent vero
quae fortunae subjacent. Nam quia non ignorat animus
in quam partem declinet, qui tametsi boni aliquando
habet judicium, nunquam tamen ejus rei
quam efficit notionem relinquit, praeter eos qui funditus
<pb n="1151C"/>
mente capiuntur, et in quibus jam nulla voluntas
est, necesse est nota esse, quae ex voluntate
vel animi judicio fiunt. Fortuna vero atque casus
semper ignotus est. Cujus quidem natura aeque incerta
est, atque ea quae casibus ipsis fiunt. Sed M. Tullius
diffinit esse casum, eventum causis latentibus effectum;
quae non videtur integra diffinitio: quid enim,
si adhuc lateret quibus causis solis defectus lunaeve
contingeret, num idcirco casu atque fortuna fierent,
quae constantibus coeli motibus administratur? An casus
quidem putaretur ab his qui defectus rationem
reperire non possent, per se autem consideratus, nullo
quidem modo esset casus. Sed M. Tullius non quod
videretur esse casus, his qui ejus naturam minime
perspexissent, sed quid omnino fortunae eventus esset
diffinitionis rationem monstrabat. Eventum vero
<pb n="1151D"/>
latentibus causis Cicero casum esse ita concludit:
Cum omnia certis de causis fiant, quorum ratio
cognoscitur, eorum eventus casu fieri non posse
monstrantur, sed putantur aliqua fieri casu eorum
quorum causa nulla ratione cognoscitur. Ex quo
evenit ut fortunae sit eventus, qui latentibus causis
efficitur. Hic igitur in rebus quidem ipsis constantiam
ponit, casum vero non re, sed opinione metitur.
Quo fit ut si aliter effectae rei noverit causam, id
quod accidit fortunae non sit eventus; idem tamen
sit alteri fortunae eventus, si rationem alter ignoret.
Quod vero omnium rerum causas esse dicit, non
determinat quales, atque ideo nec de fortuna ipsa,
<pb n="1152A"/>
quorum eventum causa sit, monstrat. Nec me saevae
hominum mentes arrogantiae notent, quod velut affectata
auctoritate Tullianis sententiis pugnem, cum
adversus eas si quid videbitur non nostra, sed ab
antiquissimis tractata compensem. Quod si nostra
quoque diceremus, oporteret tamen eos non personarum
vetustatem, sed eorum quae opponuntur considerare
rationem, nec odisse potius quae adversus
magni nominis viros dicuntur, quam contraria, si
possent, argumentatione revincere. Nam si eis
M. Tullius in diffinitione rerum nimium placet, quaenam
est invidia nos quoque Aristotelicam rationem
probare? Quod si intemperanter molestissimi esse
pergunt, audiant M. Tullium secundo Tusculanarum
disputationum libro adhortantem potius, atque ad
<pb n="1152B"/>
certamen vocantem, hoc modo: Sed tamen tantum
abest ut scribi contra nos nolimus, ut id etiam
maxime optemus. Ipsa enim Graeciae philosophia
nunquam in honore tantum fuisset, nisi doctissimorum
contentionibus, dissensionibusque crevisset;
quamobrem hortor omnes, qui facere id possunt, ut
ejus quoque generis laudem jam languenti Graeciae
eripiant, et transferant in hanc urbem, sicut reliquas
omnes, quae quidem erant expetendae studio atque
industria sua majores nostri transtulere. Et rursus, nos
qui sequimur probabilia, nec ultra quam quod verisimile
occurrit, progredi possumus, et refelli sine pertinacia
et refellere sine iracundia parati sumus. Quocirca quae
malum ratio est ipsius M. Tullii voluntatem judiciumque
convellere, cum ejusdem contra nos sententiis atque
<pb n="1152C"/>
auctoritate nitantur? Sed si cui commentarios nostros
inspicere vacuum fuerit, sciat haec nos ex Aristotelis
secundo Physicorum volumine advertisse, quae tametsi
altioris philosophiae disputationes tangunt, non
est tamen studiis invidendum, si rhetoricis quoque
ac dialecticis disputationibus admisceamus, quae
sunt profundiora naturae, neque pigrescere ac dilassari
animos dignum est, quos intentiores ac vegetos
ipsa rerum ambiguitas et variarum cognitio speculationum
deberet efficere, cum praesertim ea librorum
natura sit, ut ad legendum studiosos teneat, nullum
cogat ignavum. Dicamus igitur quid eventus sit fortunae,
vel quarum rerum sors causa esse dicatur.
Omnia igitur fiunt vel immutabiliter ac semper, ut
quod sol oritur; vel saepius, ut quod equus quadrupes
<pb n="1152D"/>
nascitur; vel raro, ut si equus cum quinque vel
tribus pedibus procreetur; vel aeque, ut in quibus
faciendarum rerum nihil interest, quo potius voluntatem
vergamus. Atque illud quidem quod semper
fit, nihil habet oppositum, quod ullo modo aliter
fiat; id vero quod saepe contingit habet adversum,
id quod rarius evenit, neque enim saepius fieret, ac
non semper, nisi diversum raro quidem, sed aliquando
contingeret. Quod igitur ex fortuna fit, in
sempiternis non est; quis enim casu solem dicat
oriri? Ne in his quidem quae frequentius fiunt; nullus
enim casu equum dixerit esse quadrupedem. Nec
vero in his quae fieri aequaliter solent; nam quae voluntaria
sunt non videntur esse fortuita. Restat igitur
<pb n="1153A"/>
ut in his fortunae eventus sit, quae rarius fiunt.
Eorum vero quae fiunt, partim finem aliquem spectant,
partim minime. Quis enim finis esse potest, si
manum extendam, si genua complicem, atque aliquid
jacens humi tollam, quod nullis usibus applicem? At
vero ea quae aliquem finem spectant partim voluntatis
sunt, partim naturae. Voluntatis, ut si quis idcirco
domo egrediatur, ut videat amicum. Naturae, ut quod
est in animalibus. Omnia quae ab ea fiunt certam
animalis respiciunt utilitatem, atque ad ejus salutem
conservationemque omnium membrorum momenta
sunt constituta. Casum igitur ac fortuitos eventus
in his esse ponimus, quae cum rarius fiant, in his
tamen per accidens eveniunt, quae propter aliquid
fiunt: veluti si quis egressus domo ut amicum videret,
praeteriens cadente desuper lapide ictus est; id
<pb n="1153B"/>
igitur quod evenit, in rariore causa ponendum est;
accessit vero ei voluntati, quae certum respiciebat
finem. Ea vero fuit domo egrediendi causa, ut amicum
videret. Rursus, quoniam lapis naturaliter gravis
est, gravitas vero terram petit, casus quidem
lapidis propter aliquid naturaliter factus est; ad id
enim lapidis natura tendebat, ut in suum locum
pondus veniens conquiesceret. Sed huic naturali intentioni
accidit id quod rarius evenit, scilicet ut
percuteret caput; quo fit ut sit secundum Aristotelem
fortuna vel casus, causa per accidens rarius
evenientium in his rebus quae propter aliquid fiunt.
Quae cum ita sint, cumque diffinitio Aristotelica a
Tulliana plurimum discrepet, illud tamen in utrisque
constat, id quod fortunae subjectum est, incertis
<pb n="1153C"/>
casibus semper esse suppositum. Nam licet in his
rebus saepe fortuna suos experiatur actus, quae voluntate
sunt, et ad aliquem finem referuntur, extra
tamen accidit quod fortunae est, nec ab eo fine venit,
quem sibi animus ante perspexerat. Sed cum Cicero
divisisset causas in eas quae perspicuae sunt, et in
eas quae laterent, cumque eas quae perspicuae sint
diceret esse quae appetitionem animi judiciumque
tangerent, manifestum est eum vel artem, vel voluntatem,
vel perturbationem, vel habitum in his
causis ponere quae perspicuae sunt; voluntas quippe
atque animi perturbatio in appetitione ponitur, saepe
enim ex perturbatione aliquid appetimus, artem
vero vel habitum in judicio; arte namque judicamus,
habitus vero ad utrumque pertinet: nam et voluntates
<pb n="1153D"/>
consuetudo ministrat, et multo usu peritiaque
fit quaedam constantia judicandi. Casum in non perspicuis
posuit. De natura incertum est utrum inter
perspicuas an inter latentes ipsam collocet: nam
si inter latentes causas, ipsam naturam casum
videretur putare: cujus opinionis nulla ratio est.
Quod si inter perspicuas, quaenam appetitio animi
vel judicium in natura est? Neque enim appetendo
aliquid vel judicando facit natura, nisi forte quoniam
ex ipsa saepe habilitas quaedam mentis et corporis
existit, quae habilitas ad unamquamque rem adjuvat
voluntatem; id enim maxime volumus ad quod habiles
sumus. Sed natura inter perspicuas causas
<pb n="1154A"/>
ponitur, quae judicio quoque conjuncta est, ut si
naturaliter sano quisque judicio compositus est: appetitioni
etiam, ut si naturaliter aliquid animus petat.
His adjungit aliam causarum divisionem; ait enim
alias causas esse voluntarias, alias ignoratas: voluntarias,
eas quaecunque ex judicio veniunt animi; ignoratas
in quibus necessitas domina est, id est in
quibus aut omnino non volumus, aut ne si velimus
quidem aliter facere possumus, ut in natura atque
casu. Necessitate enim quadam naturae gravia deorsum
feruntur, necessitate item factum dicimus, ut
aliquis ignorans jacto trans parietem lapide praetereuntem
hominem peremerit. Eaque necessitas talis
est, non quod aliter fieri non potuisset, nisi ut lapide
jacto percuteret, sed quia voluntas defuit, et non
idcirco, quia voluit, fecit. Prior vero ne essitas jam
<pb n="1154B"/>
talis est, in qua nulla voluntas est, vel ea quae est,
ne id quod cupit efficiat, validiore necessitate constringitur.
Nam cum lapis deorsum propria gravitate
deponitur, nulla voluntas est, sed tantum naturae
necessitas; at si homo deorsum cadat, est quidem
non cadendi voluntas, sed ferri quo non vult, validior
naturae causa compellit. Voluntatem vero a
fortuitis eventibus uno eodemque aptissimo secrevit
exemplo, veluti si tetum manu jaciat, nolensque
feriat praetereuntem. Nam jecisse ex voluntatis principio
nascitur. Idcirco enim jecit, quia voluit. Ignoravit
vero quod percuteret; neque enim jecisset, si se
percussurum praevidere potuisset. Neque jecit, quia
voluit percutere. Si autem non ignorasset, non percutere
potuisset. Unde etiam machinamentum quoddam
<pb n="1154C"/>
atque defensio in jurisperitorum responsionibus invenitur,
hoc modo: Si telum manu fugit magis quam
jecit; nam si quis caedis accusetur, optima solet esse
defensio, si alia non suppetit, fugisse manu telum, magis
quam voluerit jecisse, ut non voluntati, quae condemnatur
in culpis, sed ignorantiae factum tribuatur.
De perturbationibus autem animorum paulo confusius
judicium est. Dubitari enim potest utrum ex voluntate,
an necessitate, an ex ignoratione venerit, quod
perturbatione peccatur: videntur enim voluntaria
esse peccata, quoniam qui perturbatus est appetit
aliquid, aut fugit. Sed in hoc perturbatio ejus apparet,
quod non fugienda vitat, et non appetenda nimis
exoptat. Porro autem quoniam in perturbationibus
sunt confusa judicia (neque enim aliter id quod
<pb n="1154D"/>
fugiendum est saepe appetunt perturbati, nisi obcaecato
obscuratoque judicio), quod vero fit animi
confusione, saepe tale est ut nollet admisisse qui fecit,
et evenit ut non inter voluntarias, sed inter ignoratas
vel necessarias causas animorum perturbatio
sit; intantum vero qui perturbatus est, a vera discretione
discedit, ut in eam possit recta bene consulentium
admonitione reduci. Quo fit ut animorum
perturbatio jure a causis voluntariis segregetur, et
aut in ignoratione, aut in necessitate ponatur. Nam
quod ait: Tamen habent tantos motus, ut ea quae voluntaria
sunt, aut necessaria interdum, aut certe
ignorata videantur, ita intelligendum est: quoniam
<pb n="1155A"/>
omnis animi passio judicium conturbat, confundit
vero rectam discretionem, si acrior fuerit quam ut
rationis retinaculis temperetur, et fit quaedam ex
perturbationibus veluti violenta necessitas, ut dubium
sit utrum is qui aliquid perturbatus animo facit,
ignorans faciat; veluti cum casu ignorans delinquit,
cum futurum non providet casum, an sciens faciat,
vel necessitate ducatur. Quod igitur dixit: Aut necessaria
esse, aut ignorata, et divisit a necessariis
ignorata, non pugnat contra id quod superius dixit,
ea quae ignorata sunt esse necessaria. Nam id quod
est ignoratum ita quodammodo dividit: ignoratorum
alia quadam necessitate fiunt, dum aut nulla voluntas
est, aut ea quae est, necessitati nequit obsistere;
alia casu, cum in his faciendis, quae ignorantur, nulla
<pb n="1155B"/>
voluntas est. Quod igitur dixit, perturbationes animi,
<pb n="1156A"/>
aut in necessariis causis poni, aut in ignoratis, id
sine dubio sensisse intelligitur, perturbationes animi,
aut in his esse ignoratis in quibus ea necessitas est,
ut voluntas obsistere non possit, aut in his in quibus
nulla voluntas est, sed sit delictum caecitate judicii,
velut in his qui immoderatius amoris cupiditati deserviunt:
aut enim confuso judicio ab honestate discedunt,
et dum quasi bonum appetunt, in malum
decidunt ignorantes, atque ita in casu quodam atque
errore ponitur amor immodicus; aut novit quidem
quod appetit esse vitandum, sed majoris actu cupiditatis
impellitur, atque ita inter ea necessaria ponitur,
quae aut non habent voluntatem, aut eam ita
infirmam ac debilem, ut nullo modo validioribus
passionibus obnitatur.</p>
</div1>

<div1>
        <head>LIBER SEXTUS.</head>

<pb n="1155"/>
<p>
          <pb n="1155B"/>Fore quosdam, Patrici rhetorum peritissime, non
dubitaverim, qui hunc in Topicis altiorem ex philosophia
tractatum varia obtrectatione reprehendant,
quia inter logicam disputationem physicam interposuit.
Hi vero sunt, vel quibus hoc totum philosophari
displiceat, vel qui in argumentorum locis naturales
admisceri causas oportuisse non existiment.
Sed contra priores quidem, et a M. Tullio, et ab ipsa
quodammodo humana ratione, quae in motu posita
aliquid semper inquirit, atque amore scientiae neque
<pb n="1155C"/>
decipi panitur, neque ullo modo a veritatis ratione
traduci, saepe multumque responsum est. His vero
qui sequestrandas ab oratoria facultate philosophiae
disciplinas putant, respondendum breviter existimo.
Ratione quidem reperiri quiddam potest, sed id melius
atque facilius artifex faciet, si in opere construendo
artis facultatem atque elegantiam comparet. In argumentis
quoque idem esse manifestum est, vi namque
naturalis ingenii argumenta promuntur. Sed ars
facultatem imitata naturae viam quamdam rationemque
reperit, qua id effici facilius ac melius possit. In
qua re illorum necesse est reprehendatur error, qui
rhetoricam facultatem naturalem esse dixerunt, quoniam
quilibet totius artis alienus et intendere in alterum
crimen, et sese purgare solet, et argumento
<pb n="1155D"/>
aliquid probare contendit. Reprehendendi etiam sunt
qui eamdem facultatem in sola arte positam esse dixerunt:
oportuit enim eos animadvertere, omnem
quidem artem sui materiam effectus ex natura suscipere,
sed in ea tamen ratione propriam facultatem
elegantiamque experiri. Haec itaque quae artium ratio
perficit, ab imperitis etiam fieri, utcunque contigerit,
possunt. Bene autem ac facile nemo efficit,
nisi artis ratione fuerit instructus. Cum igitur totius
operis haec sit intentio, ut argumenta quae confusa
et veluti clausa natura suppeditat, artificialiter vestigentur,
quid sit per quod efficere id quod promittit
ars valeat, sub exempli notatione demonstrat: ut
enim facilius argumenta reperiantur, illa res efficiet,
<pb n="1156B"/>
si demonstrentur loci in quibus argumenta sunt collocata.
Etenim ut si quis aliquid quaerat, facilius id
investigare possit atque invenire, si locus ei monstretur
ubi sit positum id quod inquirit; ita etiam
cum quis argumentum invenire conatur, si ei locus
ubi argumentum sit positum, declaretur, facilius argumentum
quod quaerit valebit invenire. Ita enim
Aristoteles, et ita Tullius appellat eas sedes in quibus
argumenta sunt collocata, id est locos, qui ab
Aristotele topica vocati sunt. Sed quoniam de sedibus
<pb n="1156C"/>
argumentorum loquimur, hi cujusmodi sint paulo
altius expediamus; locus enim non uno modo intelligitur.
Ac relinquamus quidem eos locos quos Victorimus
frustra atque inconvenienter interserit, velut
eos qui corpora concludunt, ac simpliciter intelligamus
eos locos argumentorum esse qui intra se continent
argumenta in quibus exponendis posterius quid
sit quod dicimus clarius apparebit. Nunc communiter
de tota locorum ratione, deque argumentatione,
ac de quaestionibus et propositionibus earumque terminis
videtur esse tractandum. Ac primum quoniam
locus qui tractatur in Topicis, non cujuslibet rei, sed
tantum locus est argumenti, exposito prius argumenti
intellectu, deinceps de loci ratione tractabimus.
Diffinit igitur Tullius argumentum hoc modo:
<pb n="1156D"/>
Argumentum est ratio quae rei dubiae faciat fidem.
Sumpsit igitur rationem ut genus. Omnes enim injuriosi
sunt qui orationis virtutem a sapientiae ratione
sejungunt, aliamque esse dicendi artem velint,
aliam intelligendi. Nam si nihil oratione aliud agimus,
nisi interius cogitata vulgamus, quae malum
ratio est, orationis elegantiam a sententiarum gravitate
seponere? Quae porro sententiarum gravitas esse
potest, sine earum rerum de quibus dicendum est
comprehensione? Quae vero alia disciplina naturam
proprietatemque rerum omnium docet, vel quae omnino
eorum quae intelligi possunt, scientiam profitetur,
nisi haec tantum ex qua nos pauca praesumpsimus
philosophia? quae longe aliter de his ipsis in
<pb n="1157A"/>
proprio sapientium tractatu disputare solet. Neque
ita cursim ut nos, quae, si ut in illorum libris solet,
prolixius disserenda sumpsissem, quis ferret insolentium
hominum temeritatem provectus suos culpare
volentium quibus provectibus proficerent, si
studiosi potius quam queruli esse mallent? Sed his
contentionibus neque antiqua caruit aetas, nec nos
ita delicati sumus, ut quibus patientia doctissimorum
hominum saepius obstitit, ferre nolimus, dum et
pluribus prodesse possumus, et sapientium judicia
consequamur. Ad quem finem hic noster labor et
totius operis summa contendit. Sed haec hactenus.
Nunc suceptae expositionis ordinem persequamur.</p>
<p> <hi>Toto igitur loco causarum explicato, ex earum differentia
in magnis quidem causis vel oratorum vel philosophorum
<pb n="1157B"/>
magna argumentorum suppetit copia, in
vestris autem si non uberior, at fortasse subtilior; privata
enim judicia maximarum quidem rerum in jurisconsultorum
mihi videntur esse prudentia. Nam et adsunt
multum, et adhibentur in consilia, et patronis diligentibus
ad eorum prudentiam confugientibus hastas
ministrant. In omnibus igitur judiciis in quibus ex fide
bona est additum, primus causarum usus est, ut inter
bonos bene agi oportet. In primisque in arbitrio rei
uxoriae, in quo est quid melius, aequius parati esse debent
Illi dolum malum, illi fidem bonam, illi aequum
bonum, illi quid socium socio. Quid eum qui negotia
aliena curasset, ei cujus ea negotia fuissent. Quid eum
aui mandasset, eumve cui mandatum esset, alterum alteri
praestare oporteret. Quid virum uxori, quid uxorem
viro tradiderunt. Licebit igitur, diligenter cognitis argumentorum
<pb n="1157C"/>
locis, non modo oratoribus et philosophis,
sed juris etiam peritis copiose de consultationibus suis
disputare.</hi> </p>
<p>Diviso causarum loco atque ordine suis partibus
distributo, de loci ejusdem facultate, quibusque uberius,
quibusque angustius accommodetur, uti saepe
Ciceroni mos est, disserit. Primum enim, inquit,
oratoribus ac philosophis, quorum in disputationibus
larga materia est, multa ex causarum loco argumentorum
suppetit copia. Communis quippe oratoribus
ac philosophis hic locus esse prospicitur qui
est a causis, his naturas rerum quod est philosophiae
proprium, illis quod oratoriae facultatis est, facta
probantibus. Nam et cum res quaelibet quaeritur,
ejus causae a philosophis vestigari solent. Quibus
<pb n="1157D"/>
praemissis, ut superius dictum est, comitatur statim
quod concludendum est, et oratores ad suspicionem
movendam detergendamve factorum causas requirunt.
Hoc quippe stabile in hominum mentibus manet,
quod neque factum, neque res ulla praeter illam
omnium principem naturam, sine propriis causis
possit existere. Quo fit ut uberrimus causarum usus
sit in rhetorum orationibus, philosophorumque tractatu.
Sed ut hunc libellum M. Tullius scribens, pleraque
omnia Trebatio dedisse videatur, hunc locum
juris quoque consultis attributum esse demonstrat,
dicens: Etsi non tam uberes opportunitates habeat
hic locus in jurisperitorum responsionibus subtilius
<pb n="1158A"/>
certe atque acutius pro ipsius artis natura tractari
potest, scilicet ubertatem quae deerat, subtilitate
quae poterat inesse compensans. Habent enim etiam
ipsi proprium campum in quo eorum virtus possit
enitere. Est enim jurisconsultorum prudentiae privatarum
quaestio causarum, maximeque in illis negotiis;
hic causarum locus examinabitur, in quibus
bonae fidei judicia nectuntur. In his enim qui fuerit
animus contrahentium quaeri solet, qui deprehendi
vix poterit, nisi praecedentibus causis intelligatur.
In his igitur judiciis in quibus additur ut ex bona fide
judicent, id est ubi ita judices dantur, ut non strictas
inter litigantes stipulationes, sed bonam fidem
quaerant, plurimus causarum usus est: additur ut
inter bonos bene agi oportet, considerantur mores,
inquiruntur consilia; statuitur quibus, quidque de
<pb n="1158B"/>
causis administratum sit. In primisque in judicio
uxoriae rei uberrimus causarum tractatus est. Est
autem judicium uxoriae rei, quoties post divortium
de dote contentio est. Dos enim licet matrimonio
constante in bonis viri sit, est tamen in uxoris jure,
et post divortium velut res uxoria peti potest. Quae
quidem dos interdum his conditionibus dari solebat,
ut si inter virum uxoremque divortium contigisset,
quod melius aequius esset, apud virum remaneret,
reliquum dotis restitueretur uxori, id est ut quod ex
dote judicatum fuisset melius aequius esse ut apud
virum maneret, id vir sibi retineret; quod vero non
esset melius aequius apud virum manere, id uxor post
divortium reciperet. In quo judicio non tantum boni
natura spectari solet, verum etiam comparatio bonorum
<pb n="1158C"/>
fit, ut non tam quod aequum, sed melius
aequiusque est id sequendum sit. Quae omnia ex praecedentibus
causis investigari solent. Nam si viri
culpa divortium factum est, aequius melius est nihil
apud virum manere. Si mulieris est culpa, aequius
melius est sextans retineri. In hisque omnibus peritissimi
jurisconsulti esse debent; quo fit ut Trebatium
quoque hortetur ad studium. Multa enim esse
dicit, quae eorum operam exspectant. Illi enim, inquit,
dolum malum, illi bonam fidem, illi aequum et
bonum, illi etiam quid socius socio praestare debeat,
quid is qui alienum in se gerendum sponte negotium
suscepisset, ei cujus id negotium fuerat, quid is qui
mandaverit ei cui mandaverit suorum negotiorum
actiones, quid vir uxori, quid uxor viro tradiderit;
<pb n="1158D"/>
quae omnia ad posteriora causae sunt, atque exinde
judicia sumuntur. Idcirco enim, verbi gratia, quodlibet
illud judex pronuntiare debet in uxoris ac viri
causa, quia virum hoc praestare oportet uxori; idcirco
etiam mandato rei cui mandaverit, obligatus esse judicandus
est, quia inter mandatorem susceptoremque
negotii illud est observandum, omnia quoque
quae quisque alteri praestare debet, ea in tractandis
judicandisque negotiis causae sunt. Quocirca recte
conclusit, diligenter cognitis argumentorum locis, et
oratoribus, et philosophis, et jurisconsultis argumentorum
copiam non defuturam.</p>
<p> <hi>Conjunctus huic causarum loco ille locus est qui efficitur
<pb n="1159A"/>
ex causis: ut enim causa quid sit effectum indicat,
sic quod effectum est, quae fuerit causa demonstrat.
Hic locus suppeditare solet oratoribus et poetis, saepe
etiam philosophis, sed his qui ornate et copiose loqui
possunt, mirabilem copiam dicendi, cum denuntiant
quid ex quaque re sit futurum. Causarum enim cognitio
cognitionem eventorum facit.</hi> </p>
<p>Omnia quae ad se referuntur recte dicuntur esse
conjuncta; ipsa enim relatio rerum efficit conjunctionem;
quod si causa alicujus causa est, non alterius,
nisi sui effectus est causa, itemque si est aliquis
effectus, ex causarum principiis venit; jure igitur
ab effectis locus, causarum loco debet esse conjunctus.
Quoniam vero semper quae ad se referuntur
aequantur, necesse est, quae ubertas sit causarum,
<pb n="1159B"/>
eadem quoque sit effectorum. Quoniam enim causa
praeter effectum esse non potest, cum sit causa super
effectum, necesse est ut ex eventibus quoque atque
effectibus, plurima suppetant argumenta, siquidem
ex causis etiam plurima contrahuntur. Nam
sicut cujuslibet effectus potest causa tractari, si ex
qualibet causa potest, qui sit eventus ostendi, recteque,
ait, causarum cognitio eventuum cognitionem facit;
ut enim in praedicamentis ostenditur, sciri relativum
aliquod non potest, praeter reliqui scientiam
relativi.</p>
<p> <hi>Reliquus est comparationis locus, cujus genus et
exemplum supra positum est, ut caeterorum, nunc explicanda
tractatio est. Comparantur igitur ea omnia quae
aut majora, aut minora, aut paria dicuntur: in quibus
<pb n="1159C"/>
spectantur haec, numerus, species, vis, quaedam
etiam ad res aliquas affectio. Numero sic comparabuntur,
ut plura bona paucioribus bonis anteponantur,
pauciora mala, malis pluribus; diuturniora bona brevioribus,
longe et late pervagata angustis, ex quibus
plura bona propagentur, quaeque plures imitentur et
faciant. Specie autem comparantur, ut anteponantur,
quae propter se expetenda sunt, his quae propter aliud,
et ut innata atque insita assumptis et adventitiis, integra
contaminatis, jocunda minus jocundis, honesta
ipsis etiam utilibus, proclavia laboriosis, necessaria non
necessariis, sua alienis, rara vulgaribus, desiderabilia
his quibus facile carere possis, perfecta inchoatis, tota
partibus, ratione vigentia rationis expertibus, voluntaria
necessariis, animata inanimatis, naturalia non naturalibus,
<pb n="1159D"/>
artificiosa non artificiosis. Vis autem in comparatione
sic cernitur: Efficiens causa gravior quam non efficiens;
quae se ipsis contenta sunt, meliora quam quae
egent aliis; quae in nostra, quam quae in aliorum potestate
sunt; stabilia incertis; quae eripi non possunt, his quae
possunt. Affectio autem ad res aliquas est hujusmodi:
Principum commoda majora quam reliquorum, itemque
quae jocundiora, quae pluribus probata, quae ab optimo
quoque laudata. Atque ut haec in comparatione meliora
sunt, sic deteriora quae his sunt contraria. Parum autem
comparatio nec elationem habet, nec submissionem;
est enim aequalis. Multa autem sunt quae aequalitate
ipsa comparentur, quae ita fere concluduntur: Si consilio
juvare cives et auxilio, aequa in laude ponendum
<pb n="1160A"/>
est, pari gloria debent esse hi qui consulunt et hi qui
defendunt; at quod primum est, quod sequitur igitur.</hi> </p>
<p>Omnis comparatio duplex est: aut enim aequalia
sibimet comparantur, aut inaequalia; sed in his quae
sunt aequalia semper eadem esse notatur aequalitas.
Inaequalia autem in gemina veluti membra dividuntur,
minoris scilicet atque majoris. Nam quod minus
est, non per se minus est, sed comparatione majoris.
Itemque quod majus est, minoris comparatione dicitur
majus. Quae cum ita sint, dividit atque ante
oculos ponit omnium comparationum modos, et
quod raro in superioribus locis fecit, ipsas maximas
propositiones ponit in comparationibus constitutas,
ut si quando loco sit nobis comparationis utendum,
habeamus quoddam, velut inventionis exemplar,
<pb n="1160B"/>
ad quod quaerentem animum possimus advertere.
Omnis igitur comparatio, aut in numero constat,
aut in specie, aut in vi, aut in aliqua locata extrinsecus
affectione. Nam quodcunque conferre contendimus,
aut numero comparamus, et secundum id
aliud majus, aliud minus esse decernimus; aut speciem
ipsam intuentes, eamque alii comparantes de
excellentia judicium damus; aut aliud consideramus,
quid res quaeque possit efficere, et in quantum ejus
progredi possit natura, aut ex aliorum quodammodo
continentia, et ex circumstantium affectione rem
quam alii conferimus intuemur. Numero igitur quae
comparantur, si ex eodem sint genere, plura paucioribus
anteponuntur, velut si bona omnia sint aequalia,
jure quisquam plura bona paucioribus anteponit.
<pb n="1160C"/>
Et est haec maxima propositio: Plura bona paucioribus
anteponuntur, et in caeteris quoque eadem ratio
perspicitur maximarum propositionum. At si omnia
in contrario sint genere, pluralitati paucitas praeferenda
est, ut pauca mala pluribus malis, mala vero
ipsa bonis nullo modo conferuntur. Quae enim ullo
modo compensantur, in eodem esse genere debent,
non in contrario. Nam cum adversum se contraria
e regione locata sunt, conferri compararique non
possunt, quod sibi intelliguntur esse inimica. Est
etiam secundum numerum comparatio in temporis
quoque ratione. Nam cum tempus certis quibusdam
spatiis dividatur, velut horae, diei, mensis, atque
anni, ex aequalibus bonis ea magis eligenda sunt,
quae diuturnius perseverant, quod in numero positum
<pb n="1160D"/>
esse nullus ignorat. Ipsa enim diuturnitas plurimos
esse vel dies, vel menses, vel annos fatetur,
quibus duret id quod eligitur. Longe etiam pervagata
bona, angustis et in unum minimum locum coarctatis
numeri comparatione praecedunt. Nam quae
longe lateque pervagata sunt, ea in plurimas gentes
regionesque diffusa sunt; pluralitas vero cujuslibet
rei numerum spectat. Jam vero ex quo plura propagantur
bona, quis non judicet esse meliora his
quorum est inops bonorum contractiorque fecunditas?
Quis etiam bonum quod plures imitentur ut faciant,
caeteris quae ita non sint, excellere non arbitretur,
quae in numero constare quis nesciat, quando
in numero pluralitas constat? Specie vero comparantur,
<pb n="1161A"/>
quae per seipsa considerata suae quodammodo
pulchritudinis merito caeteris anteferuntur.
Meliora enim sunt quae propter se, quam quae propter
aliud expetuntur, veluti salus quae propter se
expetitur, medicina propter salutem; quocirca melior
est salus quam medicina: atque haec non ad aliquem
numerum, nec postremo ad aliquam quantitatem,
sed ad ipsam speciem salutis ac medicinae considerationem
referentes, judicium promimus. Illa quoque
quae innata atque insita sunt, assumptis et adventitiis
meliora judicantur, unde innata moribus gravitas
longe amplius excellit eam quae per imitationem
affectatur. Integra etiam potius quam contaminata
melioris rei judicium ferunt. Nam quae integra sunt,
suam speciem servant, quae contaminata sunt atque
<pb n="1161B"/>
ex aliqua parte vitiata, si qua etiam inerat, speciei
pulchritudinem perdiderunt. Jocunda minus jocundis
meliora, communis omnium animalium natura
dijudicat. Honesta utilibus sapientes anteponunt;
proclivia laboriosis anteferri illa res monstrat, quod
nemo ad eumdem finem per laboriosam atque asperam
viam tendere cupiat, ad quem possit proclivi
facilique itinere pervenire. Labor quippe omnis injocundus
est, jocunda est facilitas. Necessaria etiam
non necessariis partim praeferri, partim etiam postponi
debent, quod M. Tullius tacuit: necessaria
quippe praeferuntur his non necessariis, quae non
boni ratione, sed voluptatis appetitione sunt constituta,
veluti luxu regio parata convivia nullus sapiens
judicet esse meliora his quae naturae expleant
<pb n="1161C"/>
indigentiam. Quaedam vero sunt quae ipsa specie
boni, cum non necessaria sint, meliora sunt necessariis.
Nam vivere necessarium est, et sine eo subsistere
animal nequit. Philosophari vero non est
necessarium, melius tamen longeque excellentius
est philosophum vivere quam tantum vivere: illud
enim raro paucisque etiam utentibus ratione concessum;
illud pecudibus commune nobiscum. Sua quoque
alienis jure meliora esse dicuntur, veluti hominibus
ratio potius quam voluptatis appetitio: illud enim
proprium est hominis, illud alienum; rara quoque
vulgaribus meliora sunt. Atque hic locus approbat id
quod superius dictum est, philosophantem vitam ipsa
vita esse meliorem: nam quae rara sunt, facile id
quod vulgare est antecedunt. Desiderabilia etiam his
<pb n="1161D"/>
quibus facile carere possis, illa res approbat esse
meliora, quod maxime desiderantur, et sine his
anxia vita est, veluti si quis capillis visum conferat.
Aegrius enim toleramus carere visu quam capillis;
ita ex hoc meliorem esse visum capillis judicamus,
quod his facile, illo aequo animo carere non possumus.
Perfecta etiam imperfectis naturaliter excellunt,
illa enim suam formam adepta sunt, illa minime.
Tota etiam partibus eodem modo excellentiora
esse arbitramur: nam quod totum est, habet
naturae propriam formam. Quod vero pars est et ad
totius nititur perfectionem, nondum suae pulchritudinis
speciem cepit, nisi ad totius integritatem referatur.
Jam vero ratione utentia rationis expertibus
<pb n="1162A"/>
nullus dubitat esse meliora. Voluntaria quoque necessariis
jure anteponuntur, namque voluntaria libera
sunt, quae necessaria quodam nos veluti dominio
necessitatis astringunt, atque ideo meliora esse
voluntaria necessariis existimamus; quanquam in
hoc etiam illud intelligi possit, quod a nobis superius
dictum est, non necessaria saepe necessariis
anteponi, quandoquidem ea quae voluntaria sunt non
fuerint necessaria; voluntaria vero meliora sunt
necessariis. Non necessaria igitur saepe necessariis
excellunt; animata quoque inanimatis, ipsius animae
negatione considerata, anteponenda esse ratio persuadet.
Naturalia etiam non naturalibus, et artificiosa
inartificiosis. Optimusque hic gradus est, ut
naturam arti, artem praeferas inertiae, ars quippe
<pb n="1162B"/>
imitatur naturam. Quo fit ut id quod in se retinet
pulchri, ex natura veniat, cujus imitari speciem
cupit. Longe vero postrema sunt quae cum artificio
carent, non a specie solum naturae, verum etiam
ab imitatione discedunt, atque haec quidem de specie
in comparationibus considerantur. Vis autem in
eo consistit in quo consideratur quid unaquaeque
res possit efficere, nam quod quaeque res potest,
ea vis ejus rectissime dicitur. Efficiens igitur
causa graviorem vim habet quam ea quae nihil
efficit: velut artifex melior quam materia, illa
quippe stolida est atque immota. Nec aliquid efficiens,
nisi formam ab artifice, id est ab efficiente
causa, susceperit. Item quae se ipsis contenta sunt,
meliora esse his videntur quae egent aliis: veluti
<pb n="1162C"/>
omnium Deus optimus est, quia nullo indiget, et
ipso cuncta sunt indiga. Item quae in nostra sunt
potestate magis eligenda sunt quam quae in aliena
manu posita facile labuntur. Quo fit ut sit virtus melior
quam divitiae; nam virtus est in nostra potestate,
divitiarum fortuna domina est. Jam vero stabilia
incertis, quae eripi non possunt, his quae possunt, si
tamen bona sunt, quis non intelligat esse meliora?
Quorum tamen locorum pars contraria contrarium
tenet: inspectis quippe his quae meliora sunt,
si horum adversa videamus, deteriora sunt. Restat
in affectione posita comparatio quae ita tractatur, ut
non per semetipsam res quae alii confertur, sed ex
alterius cujuslibet consideratione pensetur, velut in
tribus quibusdam rebus si duae ad se invicem comparentur,
<pb n="1162D"/>
eo quod ad tertiam plus minusve jungantur.
Sint enim duo quaedam humanis rebus accommodata,
quarum una principibus atque etiam
ipsi reipublicae accommodatior: hic igitur judicabimus
eam rem esse meliorem quae melioribus prodest,
id est ut reipublicae vel principibus non considerantes
ut sese res habeat, sed quantum reipublicae
vel principibus adjuncta sit. Haec igitur res
ex affectione est comparata, meliusque judicatur id
quod principibus commodum est, quam id quod
aliquibus privatis, quoniam principes reliquorum
etiam continent statum. Eodem modo sunt quae sequuntur,
ut quae jucundiora sunt pluribus, quae clariora
inter multos, quae pluribus comprobata sunt,
<pb n="1163A"/>
meliora ducantur. Nam etiamsi minus ipsa hujus
naturae sint, affectione tamen, ut dictum est, eorum
quibus vel jucundiora, vel inter quos clariora sunt,
aut a quibus probantur, meliora existimanda sunt.
Sed quanquam id quod a pluribus bonum ducitur,
superius in ea comparationis parte posuerit in qua
fiebat secundum numerum comparatio, nihil tamen
impedit eumdem locum secundum aliam atque aliam
considerationem diversis generibus subdi: velut ala
avis cum substantia sit, eadem tamen ad aliquid
esse intelligitur, si ad alatum consideretur. Illa quoque
ex affectione videntur es e meliora quae ab eo
laudata sunt, contra quem dialectica oratione vel
rhetorica facultate disseritur. Nam ut revincere adversarium
possis, sat est si eum tibi consensisse
<pb n="1163B"/>
monstraveris, atque id aliquando velut optimum
praedicasse, quod tu melius re proposita monstrare
contendas. Dictis igitur omnibus meliorum locis, his
oppositi quae deteriora sunt continebunt. Parium
vero nulla discretio est. Neque enim quod par est,
aut intentionem sumere, aut remissionem potest.
Quibus autem modis inter se majora minoraque
penduntur, iisdem inter se paria conferuntur. Nam
quae vel numero, vel specie, vel vi, vel affectione
fuerint, aeque paria esse dicuntur. Commune autem
cunctorum exemplum est, quod Cicero in qualitate
constituit, quae qualitas in cunctis paribus aequa
est, sed vel numero, vel specie, vel vi, vel affectione
paria sunt. Nam in eorum comparatione quae
majora vel minora sunt, una quaedam qualitas est,
<pb n="1163C"/>
sed horum accessione variantur. Nam quibus in eadem
qualitate major numerus, pulchrior species,
efficacior vis, ad pretiosiora conjunctior affectio, ea
meliora esse existimabuntur. Quae si aequa fuerint,
in eadem qualitate paria sunt. Exemplum vero quod
proposuit, ad blandiendum Trebatii animum valet,
cum propriam, id est oratoriam, facultatem cum jurisperitorum
laude conjungit hoc modo: Si consilio
juvare cives, quod jurisperitorum est, et auxilio,
quod oratorum est, aequa in laude ponendum est,
pari gloria debent esse qui consulunt, id est periti
juris, et hi qui defendunt, id est oratores. Atqui
primum est, id est consilio juvare cives, et auxilio,
aequa in laude ponendum est. Quod sequitur igitur,
id est ( <hi>Supple,</hi> pari gloria debent esse qui consulunt,
<pb n="1163D"/>
id est periti juris, et hi qui defendunt, id est oratores)
infertur. Ea vero conclusio est per quam dicimus:
hi igitur qui consulunt, et hi qui defendunt,
pari gloria esse debent. Hoc autem breviter dialecticorum
more protulit, qui sic enuntiant: si dies
est, lucet. At quod primum est, id autem tantumdem
est ac si dicatur, atqui dies est. In propositione
enim quae est, si dies est, lux est, prior est propositio,
dies est. Concludunt quod sequitur, igitur, id
est, esse lucem. Id enim in prima parte propositionis,
quae erat, si dies est, sequebatur. Igitur hic
quoque Cicero sic protulit: Atqui primum est, id
est, consilio et auxilio juvare cives aequa in laude
esse ponendum, id enim erat primum in ea propositione
<pb n="1164A"/>
quae dicebat: Si consilio et auxilio cives juvare
aequa in laude poneretur, pari gloria esse oratores
jurisque consultos. Quod sequitur igitur, id est,
pari gloria debent esse qui consulunt ac defendunt;
id enim erat consequens in ea propositione quae statuebat:
Si consilio et auxilio cives juvare par esset,
pares esse qui consulunt ac defendunt.</p>
<p> <hi>Perfecta est omnis argumentorum inveniendorum
praeceptio, ut cum profectus sis a definitione, a partitione,
a notatione, a conjugatis, a genere, a forma, a
similitudine, a differentia, a contrariis, ab adjunctis,
a consequentibus, ab antecedentibus, a repugnantibus,
a causis, ab affectis, a comparatione majorum, minorum,
parium, nulla praeterea sedes argumenti quaerenda
sit.</hi> </p>
<p>
          <pb n="1164B"/>Tametsi ex his quae dicta sunt intelligatur nullum
argumenti locum esse praeteritum, breviter tamen
Ciceronis conclusionem, qua se nihil omisisse commemorat,
ad ampliorem doctrinae fidem approbandam
reor, in his enim nihil omnino praetermittitur
quae certa ratione tractantur. Nulla vero certior ratio
divisione; quod enim quisque partitur a communibus
in particularia deducens, cum rectum iter insistat,
labi atque in errorem duci non potest. Locorum
igitur omnium prima divisio fuit in ea quae
in ipsis haererent, et ea quae assumerentur extrinsecus.
Cujus divisionis nihil medium reperiri potest:
aut enim in ipso est aliquid de quo quaeritur, aut
extrinsecus necesse est assumatur. Videamus igitur
nunc quemadmodum disputatio per nihil omittentem
<pb n="1164C"/>
divisionem feratur. Eorum igitur locorum, qui in
ipsis sunt de quibus agitur, nunc ex toto, nunc ex
partibus, nunc ex vocabulo, nunc ex affectis sumitur
argumentum. In his igitur quoniam nihil relictum
sit perspicue apparet; in eo enim quod conjunctum
est, duplex discretio est: una ex eo ipso
quod formatum est atque compositum, quod totum
est, in quo etiam definitiones adhibentur; alia in
ejus partibus inspiciendis, ex quibus compositi forma
conjuncta est. Sed quoniam natura hominum id quod
intelligit, voce saepius prodit, necesse est ut nomen
quoque quod ad intellectus declarationem adhibetur,
ostendat aliquam rei quam significat proprietatem,
intellectus quippe, qualitatem rei quam intelligit,
significat. Quocirca nomen quoque intellectus qualitatem
<pb n="1164D"/>
designat. Jure igitur dictum est proprietatem
quamdam rei vocabulo significari, atque ita ex
eo trahi argumentum potest, quod vocatur a nota.
Horum vero locorum alias partitiones dedit, quas
paulo post brevius colligemus. Affecta vero, quae,
ut superius dictum est, in relatione consistunt, ipsa
etiam rite divisa sunt. Nam quae referuntur ad aliquid,
aut substantialia sunt, aut accidentia. Substantialia,
ut conjugata, nam justo, in eo quod justus
est, justitia substantiam facit. Nec id dico,
quod homini esse ex justitia constituatur, sed justo,
qui justitia discedente corrumpitur. Similis et de eo
quod est juste adverbio, ratio est. Est etiam substantiale,
genus, species, differentia, causa, effectus.
<pb n="1165A"/>
Accidentia, ut contrarium, simile, adjunctum, paria,
majora, minora. Consequentia vero atque repugnantia,
quoniam, ut superius dictum est, in conditione
posita sunt, nunc substantialia reperiuntur,
nunc vero in accidentibus considerantur. Substantialia,
ut cum genus antecedit speciem; accidentia,
ut cum nigredo praecedentem sequitur corvum,
quanquam etiam in causis aliquae accidentes esse
possint. De quarum omnium proprietatibus Tullius
supra disseruit. Atque ut brevissima descriptione
tota locorum divisio colligatur, erit hoc modo:
Omne argumentum aut ex his locis ducitur qui in
ipso de quo quaeritur inhaerent, aut ex his quae extrinsecus
assumuntur. Is vero locus qui in ipsis de
quibus ambigitu positus est, dividitur in eum locum
<pb n="1165B"/>
qui est ex toto, et in eum qui est ex partibus, et in
eum qui est ex nota, et in eum qui est ab affectis. Is
autem qui a toto est, a definitione locus vocatur.
Definitionum vero aliae sunt propriae, aliae non propriae.
Non propriarum vero, aliae sunt quae singulis
nominibus denotantur, aliae quae oratione panduntur.
Earum vero quae singulis nominibus fiunt, aliae
sunt in quibus pro nomine redditur nomen, quae dicuntur <foreign xml:lang="greek">' </foreign>
; aliae quae exempli gratia nomen
subjiciunt, quae dicuntur <foreign xml:lang="greek"> .</foreign> Earum vero quae
oratione declarantur, aliae fiunt a partitione, aliae a
divisione, aliae a differentiis praeter genus, quae <foreign xml:lang="greek"></foreign>
 dicitur; aliae quae ex pluribus qualitatibus
fiunt, etiam singulis totum id significantibus, quod
omnis qualitatum collectio declarat, quae vocantur
<pb n="1165C"/> <foreign xml:lang="greek"></foreign>
; aliae quae ex accidentibus, non singulis, sed
cunctis unum aliquid efficientibus constant; aliae
quae ad differentiam dantur; aliae per translationem,
aliae quae ex privatione contrarii, aliae quae propriis
nominibus aptantur, quae etiam <foreign xml:lang="greek"></foreign> dicuntur;
aliae per indigentiam pleni, aliae per proportionem,
aliae per relationem, aliae per causam. Item alia definitionis
divisio secundum Tullium principalis, quod
aliae corporalium rerum sint, aliae incorporalium, et
definitionis quidem locus ita divisus est. A partibus
autem locus dividitur in partitionem et divisionem.
A nota vero locus simplex est. Ab affectis autem,
alii sunt a conjugatis, alii a genere, alii a forma, alii
a simili, alii a differentia, alii a contrariis, alii ab
adjunctis, alii a consequentibus, antecedentibus et
repugnantibus, alii a causa, alii ab effectis, alii a
<pb n="1165D"/>
comparatione parium, majorum vel minorum. Genus
vero dividitur in suprema genera, et in ea quae
etiam species esse possunt. Species quoque dividitur
in ultimas species et in ea quae etiam genera esse
possunt. Similium quoque alia in singulis considerantur,
et vocantur exempla, alia in pluribus, et
appellatur inductio; alia in conjunctis, et vocatur
proportio. Item differentiarum aliae sunt substantiales,
aliae, etsi non substantiales, inseparabiles tamen,
aliae neque substantiales neque inseparabiles.
Contrariorum alia dicuntur adversa, alia privantia,
alia negantia, alia relativa. Adjunctorum vero alia
sunt quae ante rem existunt, alia quae cum re, alia
<pb n="1166A"/>
vero post rem. Locus vero conditionalis dividitur in
antecedens, consequens et repugnans. Causarum
quoque multiplex locus est: aliae namque sunt quae
vi sua efficiunt, aliae sine quibus effici non potest.
Earum vero quae vi sua efficiunt, aliae sunt necessariae
nihilo indigentes ut efficiant, aliae vero indigentes
ut efficiant, aliae vero indigentes et non
necessariae. Earum vero sine quibus non efficitur,
aliae sunt mobiles, aliae immobiles. Item
causarum aliae sunt non spontaneae, aliae ex voluntate,
aliae ex perturbatione, aliae ex habitu, aliae
ex natura, aliae ex arte, aliae ex casu. Rursus
causarum aliae sunt constantes, aliae inconstantes.
Amplius, causarum aliae sunt voluntariae, aliae ignoratae.
Ignoratarum pars in casu, pars in necessitate
<pb n="1166B"/>
est constituta. Necessariarum pars in vi, pars in
scientia posita est. Effecta vero intantum dividi possunt,
inquantum ad superius dictas causas referuntur.
Locus vero a comparatione minorum, parium
atque majorum, dividitur in numerum, speciem, vim,
ad res alias affectionem. Quae cum ita sint, cumque
nihil sit in divisione praetermissum, recte M. Tullius
partitionem conclusit, dicens nullam argumenti sedem
esse praeteritam. Restat igitur locus qui extrinsecus
sumitur, quem, quoniam nihil jurisconsultis est
utilis, non Trebatii causa, sed ne quid perfecto operi
deesse videatur, adjungit.</p>
<p> <hi>Sed quoniam ita a principio divisimus, ut alios locos
diceremus in eo ipso de quo ambigitur, haerere, de
quibus satis est dictum; alios assumi extrinsecus, de
<pb n="1166C"/>
iis pauca dicamus, etsi ea nihil omnino ad vestras disputationes
pertinent; sed tamen totam rem perficiamus,
quandoquidem coepimus. Neque enim tu is es quem
nihil nisi jus civile delectet, et quoniam ad te haec ita
scribuntur, ut etiam in aliorum manus sint ventura, detur
opera, ut quamplurimum iis quos recta studia delectant,
prodesse possimus.</hi> </p>
<p>Ne locus nihil jurisperito profuturus negligentiam
sui faceret, Trebatium ut in prooemio magnus orator
reddit attentum; ait enim ita sese divisisse in principio,
ut alios locos in ipsis haerere diceret, de quibus
ageretur, alios extrinsecus assumi, et cum de superioribus
locis idonee disputatum sit, intractatam reliquam
partem non oportere praeteriri. Neque enim
hunc esse Trebatium, qui sua arte contentus, caeterorum
studia negligat, verum diligentia atque ingenio
<pb n="1166D"/>
plurimum valens, cuncta ad se pertinere ducat,
quae liberalibus studiis annumerentur; simul dandam
esse operam dicit, quoniam benevolo animo Ciceronis
opus Trebatius esset editurus, ut cum in multorum
manus venisset, prodesse iis integrum posset,
qui rectis studiis tenerentur, hoc quoque Trebatio
beneficii nomine concedens, quod ad eum scripta, et
per eum edita plurimis pro utura conscriberet.</p>
<p> <hi>Haec ergo argumentatio quae dici ur artis expers, in
testimonio posita est. Testimonium autem nunc dicimus
omne quod ab aliqua re externa sumitur, ad faciendam
fidem.</hi> </p>
<p>Extrinsecus positum argumenti locum, quem M.
<pb n="1167A"/>
Tullius vocat artis expertem, in testimonio positum
esse pronuntiat. Dubitari autem potest quid hic locus
a superioribus differat, quos in affectis locavit. Nam
uti affecta semper in relatione sunt constituta, ita
etiam testimonia ad ea quorum sunt testimonia referuntur.
Omne enim testimonium testatae rei testimonium
est. Quocirca, cur aut ea quae affecta dudum
vocata sunt, non extrinsecus collocentur, aut ea quae
nunc vocantur extrinsecus, non inter affecta ponantur,
quaeri potest, cum praesertim ea quae adjuncta
esse negotio superius diximus, veluti quoddam testimonium
saepe rebus afferant, cum ex eorum quae
praecesserunt, vel consecuta sunt signis, quod gestum
sit considerari solet. Quorum omnium communis
illa solutio est, quod ex affectis argumenta quae
<pb n="1167B"/>
fiunt, ab oratore inveniuntur, ejusque opera atque
industria nascuntur. Ea vero quae extrinsecus posita
sunt, rei tantum testimonium praebent, non enim inveniuntur
ab oratore, sed his orator utitur positis atque
ante constitutis. Nam quae a genere, vel a specie,
vel a caeteris affectis argumenta sunt, ab ipso quodam
modo oratore reperiuntur. Testimonia vero
sibi ipse non efficit, sed ad causam utitur ante praeparatis.
Quo fit ut argumenta ex affectis in causa
statim atque ex tempore nascantur; ea vero quae in
testimoniis posita sunt, ante rem praecurrentia confirmando
usum negotio posterius praestent, et in adjunctis
ab oratore conjectura colligitur, et auditorum
mentibus intimatur. Testimonia vero non in conjecturis,
aut in suspicionibus, sed in rei gestae narratione
consistunt. Ostendit autem vehementius quid
<pb n="1167C"/>
esset testimonium, cum dicit, id a se testimonium
vocari quod ab aliqua externa re sumitur. Omnia
quippe affecta, ab eis ad quae affecta sunt, non videntur
externa. Testis vero cum re testificata nulla
cognatione conjungitur, nisi sola notitia, quae nihil
ad rem quae gesta est attinet, cum si gestum negotium
nullus agnosceret, nihilominus tamen gesta res
esset; sed id poterit etiam ad similitudinem duci,
quid enim minus esset aliquid, si ei simile nihil reperiretur?
Sed quod simile est, ei cui simile est eadem
qualitate conjungitur, quae qualitas utrumque conformat.
Scientia vero quamvis efficiat testem, nulla
tamen qualitate conjungitur cum re cujus illa notitia
est. Neque enim scientis notitia, rei gestae qualitas
dici potest, cum si notitia, qualitas rei posset intelligi,
<pb n="1167D"/>
pereuntibus his qui rem norunt, res vel interiret, vel
mutaretur, quod neutrum evenire necesse est, quandoquidem,
absumptis scientibus, res ignorata poterit
permanere.</p>
<p> <hi>Persona autem non qualiscunque testimonii pondus
habet; ad faciendam enim fidem auctoritas quaeritur;
sed auctoritatem aut natura, aut tempus affert: naturae
auctoritas in virtute inest maxime; in tempore
autem multa sunt quae afferant auctoritatem, ingenium,
opes, aetas, fortuna, ars, usus, necessitas, concursio
etiam nonnunquam rerum fortuitarum. Nam et ingeniosos,
et opulentos, et aetatis spatio probatos, dignos
quibus credatur putant, non recte fortasse, sed vulgi
<pb n="1168A"/>
opinio mutari vix potest, ad eamque omnia dirigunt, et
qui judicant, et qui existimant. Qui enim his rebus
quas dixi, excellunt, ipsa virtute videntur excellere.
Sed reliquis quoque rebus quas modo enumeravi, quanquam
in iis nulla species virtutis est, tamen interdum
confirmatur fides, si aut ars quaedam adhibetur (magna
enim est vis ad persuadendum scientiae), aut usus. Plerumque
enim creditur iis qui experti sunt. Facit
etiam necessitas fidem, quae tum a corporibus, tum ab
animis nascitur. Nam et verberibus torti, et igni fatigati
quae dicunt, ea videtur veritas ipsa dicere, et quae
a perturbationibus animi sunt, dolore, cupiditate, iracundia,
metu, quia necessitatis vim habent, afferunt
auctoritatem et fidem. Cujus generis etiam illa sunt ex
quibus nonnunquam verum invenitur, pueritia, somnus,
<pb n="1168B"/>
imprudentia, vinolentia, insania. Nam et pueri saepe
indicaverunt aliquid ad quod pertineret ignari, et per
somnum, vinum, insaniam, multa saepe patefacta sunt.
Multi etiam in res odiosas imprudentes inciderunt, ut
Staterio nuper accidit, qui ea locutus est bonis viris
subauscultantibus pariete interposito, quibus patefactis,
in judiciumque prolatis, rei capitalis jure damnatus
est Huic simile quiddam de Lacedaemonio Pausania accepimus.
Concursio autem fortuitorum talis est, ut si
interventum est casu, cum aut ageretur aliquid quod
proferendum non esset, aut diceretur. In hoc genere
etiam illa est in Palamedem conjecta suspicionum proditionis
multitudo, quod genus refutare interdum veritas
vix potest.</hi> </p>
<p>Quoniam locum artis expertem in testimonio positum
esse dixit, in testimoniis vero personarum
<pb n="1168C"/>
fidem suam interponentium auctoritas quaeritur, necessarium
fuit, quibus rebus fieri soleat auctoritas,
expedire. Ac caetera quidem clarissime atque apertissime
dicta sunt. Sed quoniam auctoritatem in naturam
tempusque divisit, cumque in tempore, ingenium,
opes, aetatem, fortunam, artem, usum, necessitatem,
concursionem etiam nonnunquam rerum
fortuitarum locavit, quaeri potest: Quid enim attinet
ad tempus ingenium? quid ars? quid usus? Nam aetas
atque opes, fortuna et fortuitarum rerum concursio
subjecta sunt tempori, quoniam unumquodque
eorum variis temporum vicibus permutatur. Ingenium
vero naturae potius oportuit attribui, artem atque usum
tertium quiddam, quoniam neque tempori neque naturae
subjiciuntur. Quanquam virtus quoque ipsa,
<pb n="1168D"/>
quam M. Tullius in naturae ratione constituit, quibusdam
non naturalis, sed tum doctrina, tum recta
exercitatione vivendi videatur ascita. Sed haec ita
intelligenda divisio est, quod omnis auctoritas aut ex
magnis atque excellentibus rebus et per naturam optimis
venit, aut ab his quae inferiore loco sunt constituta,
fidem non ex naturae qualitate, sed ex vulgo
insitis opinionibus capit. Et maximas quidem excellentesque
res in natura constituit, quae semper, ut
ipse Tullius multis in locis defendit, boni est appetens.
At vero quae posteriora sunt, in tempore posuit,
idcirco quod omnia tempori subjecta, principalis
boni non retinent statum. Virtus quidem in deterius
<pb n="1169A"/>
flecti non potest. Ingenium vero atque opes,
fortuna et ars atque usus saepe non recta exercitatione
depravantur. Nam quidquid horum fuerit a
virtute sejunctum, dignitatem verae laudis amittit;
et de virtute quidem distulit dicere. Posteriorem
vero partem, id est in tempore positae auctoritatis,
divisit et evidentissimis patefecit exemplis. Nam et
ingeniis fides adest, atque ex ea praesto est auctoritas
plurima. Eos quippe sapientius loqui homines
credunt, quorum ingenium ad expedienda quae proposuerint,
sufficit. Opibus quoque praepollentes, dignos
fide judicant, fortuna quoque et dignitate praeclaris,
majestatem auctoritatis impertiunt, non recte
fortasse; sed et judicium in negotiis, et existimatio
vitae, opinione hominum maxime continetur, quae
<pb n="1169B"/>
quia mutari vix potest, ad eam cuncta diriget, eaque
sibi tractanda regendaque proponet orator. Ars
etiam atque usus plurimum valent. In utrisque enim
fidem notitia facit. Necessitas quoque, quasi id quod
latebat, extorquens, auctoritate subnixa est, quae tum
ab animo, tum a corporibus venit: a corporibus, cum
igni, ferro ac verberibus verum quod latet aperitur;
ab animo, cum mens quadam perturbationis vel
ignorantiae necessitate confunditur. Tunc enim quid
dici, quid taceri debeat, minime distinguens, verum
quod occultum erat, prodit atque effundit in lucem.
Nam iracundia saepe, et quaelibet animi perturbatio,
quod occultandum foret, haud continet, quae idcirco
habet auctoritatem ad fidem, quia simpliciter prodita
sunt, nec ulla calliditatis arte prolata. Quin etiam
<pb n="1169C"/>
ignorantia puerorum, vinolentia, somnus quaedam
saepe produxit in medium, in quibus si judicium
fuisset ullum, prolata non essent. Saepe etiam homines
praeter ullam animi perturbationem imprudentes
propria confessione obligati sunt, dum cuncta simpliciter
effundunt, quae sibi nocitura non existimant, ut
Staterio evenisse proposuit, qui interposito pariete testibus
audientibus ea confessus est, ignorans se ab insidiantibus
audiri, quibus vulgatis in judiciumque prolatis,
capitali sententia condemnatus est. Atque haec quidem
ignorantia in necessitate constituta est; nam
qui nescit id quod ignorat, ne si velit quidem poterit
evitare; quae autem necessitas extorquet, ipsa quodammodo
videtur veritas dicere, atque ideo eis veluti
auctoritate subnixis fides adhibetur. Concursio etiam
<pb n="1169D"/>
rerum fortuitarum facit fidem, quae cum aliquoties
falsa designet, tamen ita est vehemens, ut se ab ea
veritas explicare vix possit. Quale est quod de Palamede
narratur. Phryx exstinctus, qui quasi a Priamo
missus videretur, repertae Priami litterae Phrygia
manus imitata, quae concurrentia fidem facerent proditionis.
Hinc dicit Cicero: Talis etiam fortuitarum
rerum concursio est.</p>
<p> <hi>Hujus etiam generis est fama vulgi, quoddam multitudinis
testimonium. Quae autem virtute fidem faciunt,
ea bipartita sunt. Ex quibus alterum natura valet, alterum
industria. Deorum enim virtus natura excellit,
hominum autem industria. Divina haec fere sunt testimonia:
<pb n="1170A"/>
primum orationis, oracula enim ex eo ipso
appellata sunt, quod inest his deorum oratio; deinde
rerum quibus insunt quasi divina quaedam opera: primum
ipse mundus, ejusque omnis ordo et ornatus;
deinceps aerei volatus avium atque cantus; deinde ejusdem
aeris sonitus et ardores, multarumque rerum in
terra portenta, atque etiam per exta inventa praesensio.
A dormientibus quoque multa significata visis, quibus ex
locis sumi interdum solent ad fidem faciendam testimonia
deorum. In homine virtutis opinio valet plurimum.
Opinio autem est, non modo eos virtutem habere qui habeant,
sed eos etiam qui habere videantur. Itaque quos ingenio,
quos studio, quos doctrina praeditos vident, quorumque
viam constantem et probatam, ut Catonis, Laelii,
Scipionis aliorumque plurium, videntur eis esse
<pb n="1170B"/>
quales se ipsi velint. Nec solum eos censent tales esse qui
in honoribus populi reque publica versantur, sed et oratores,
et philosophos, et poetas, et historicos, ex quorum
et dictis et scriptis saepe auctoritas petitur ad faciendam
fidem. Expositis omnibus argumentandi locis,
illud primum intelligendum est, nec ullam esse disputationem,
in qua non aliquis locus incurrat, nec fere
omnes locos incidere in omnem quaestionem, et quibusdam
quaestionibus alios, quibusdam esse alios aptiores
locos. Quaestionum duo sunt genera, alterum infinitum,
definitum alterum. Definitum est quod</hi> <foreign xml:lang="greek"></foreign> <hi>Graeci, nos causam; infinitum, quod</hi> 
 <foreign xml:lang="greek"></foreign> <hi>illi appellant,
nos propositum possumus nominare. Causa
certis personis, locis, temporibus, actionibus, negotiis
cernitur, aut in omnibus aut in plerisque eorum. Propositum
<pb n="1170C"/>
autem in aliquo eorum aut in pluribus, nec
tamen in maximis. Itaque propositum pars causae est.
Sed omnis quaestio earum aliqua de re est quibus causae
continentur, aut una, aut pluribus, aut nonnunquam
omnibus. Quaestionum autem quacunque de re sint, duo
sunt genera, unum cognitionis, alterum actionis. Cognitionis
sunt hae quarum finis est scientia, ut si quaeratur:
A natura jus profectum sit, an ab aliqua quasi
conditione hominum et pactione? Actionis autem hujusmodi
exempla sunt: Sitne sapientis ad rempublicam
accedere? Cognitionis quaestiones tripartitae sunt, cum
an sit, aut quid sit, aut quale sit, quaeritur. Harum
primum conjectura, secundum definitione, tertium juris
et injuriae distinctione explicatur. Conjecturae ratio
in quatuor partes distributa est, quarum una est, cum
<pb n="1170D"/>
quaeritur, Sitne aliquid? altera, Unde ortum sit? tertia,
Quae id causa effecerit? quarta, in qua de mutatione rei
quaeritur: Sit necne sit? Ecquidnam honestum sit, ecquid
aequum revera, an haec tantum opinione sint? Unde autem
sit ortum, ut cum quaeritur natura an doctrina
possit effici virtus? Causa efficiens sic, ut cum quaeritur
quibus rebus eloquentia efficiatur? De commutatione sic,
Possitne eloquentia commutatione aliqua converti in
infantiam? Cum autem quid sit quaeritur, notio explicanda
est, et proprietas, et divisio, et partitio; haec
enim sunt definitioni attributa. Additur etiam descriptio,
quam Graeci</hi> <foreign xml:lang="greek"></foreign> <hi>vocant. Notio sic quaeritur,
Sitne id aequum quod ei qui plus potest utile est?
<pb n="1171A"/>
Proprietas sic, In hominemne solum cadat, an etiam
in belluas aegritudo? Divisio et eodem pacto partitio sic,
Triane genera bonorum sint? Descriptio, qualis sit
avarus, qualis assentator, caeteraque ejusdem generis,
in quibus et natura et vita describitur. Cum autem quaeritur
quale quid sit, aut simpliciter quaeritur, aut comparate:
simpliciter, Expetendane sit gloria? comparate,
Praeponendane sit divitiis gloria? Simplicium
tria genera sunt, expetendo fugiendoque, de aequo et
iniquo, de honesto et turpi. Comparationum autem duo,
unum de eodem et alio, alterum de majore et minore.
De expetendo et fugiendo hujusmodi: Si expetendae divitiae,
si fugienda paupertas. De aequo et iniquo:
Aequumne sit ulcisci a quocunque injuriam acceperis?
De honesto et turpi: Honestumne sit pro patria mori?
<pb n="1171B"/>
Ex altero autem genere quod erat bipartitum, unum est
de eodem et alio, ut si quaeratur quid intersit inter
amicum et assentatorem, regem et tyrannum. Alterum
de majore et minore, ut si quaeratur: Eloquentiane pluris
sit, an juris civilis scientia? De cognitionis quaestionibus
hactenus. Actionis reliquae sunt, quarum
duo sunt genera, unum ad officium, alterum ad motum
animi vel gignendum vel sedandum, planeve tollendum.
Ad officium sic, cum quaeritur: Suscipiendine sint liberi?
Ad movendos animos, cum fiunt cohortationes ad
defendendam rempublicam, ad gloriam et ad laudem.
Quo ex genere sunt querelae incitationes miserationesque
flebiles. Rursusque oratio, tum iracundiam restinguens,
tum metum eripiens, tum exsultantem laetitiam comprimens,
tum aegritudinem abstergens. Haec cum in
<pb n="1171C"/>
propositis quaestionibus genera sint, eadem in causas
transferuntur. Loci autem qui ad quasque quaestiones
accommodati sunt, deinceps est videndum. Omnes illi
quidem ad plerasque, sed alii ad alias, ut diximus,
aptiores. Ad conjecturam igitur maxime apta quae ex
causis, quae ex effectis, quae ex conjunctis sumi possunt.
Ad diffinitionem autem pertinet ratio et scientia
definiendi; atque huic generi finitimum est illud quod
appellari de eodem et altero diximus, quod genus forma
quaedam definitionis est. Si enim quaeratur idemne sit
pertinacia et perseverantia, definitionibus judicandum
est. Loci autem convenient in ejus generis quaestionem,
consequentes, antecedentes, repugnantes, adjunctis
etiam duobus iis qui sumuntur ex causis et
effectis. Nam si hanc rem illa sequitur, hanc non
<pb n="1171D"/>
sequitur; aut si huic rei illa antecedit, huic non
antecedit; aut si huic rei repugnat, illi non repugnat;
aut si huic rei haec, illius alia causa est; aut si
ex alio hoc, ex alio illud effectum est: ex quovis horum
id de quo quaeritur, idemne an aliud sit, inveniri
potest? Ad tertium genus quaestionis in quo quale sit
quaeritur, in comparationem ea cadunt, quae paulo ante
in comparationis loco enumerata sunt. In id autem
genus in quo de expetendo fugiendoque quaeritur, adhibentur
ea quae sunt aut animi, aut corporis, aut
externa, vel commoda, vel incommoda. Itemque cum
de honesto turpique quaeritur, ad animi bona vel mala
omnis dirigenda oratio est; cum autem de aequo et
iniquo disseritur, aequitatis loci colliguntur. Hi cernuntur
<pb n="1172A"/>
bipartito, et natura, et instituto. Natura partes
habet duas, tuitionem sui et ulciscendi jus. Institutio
autem aequitatis tripartita est: una pars legitima est,
altera conveniens, tertia moris vetustate confirmata.
Atque etiam rursus aequitas tripartita dicitur esse:
una ad superos deos, altera ad manes, tertia ad homines
pertinere. Prima pietas, secunda sanctitas, tertia
justitia atque aequitas nominantur. De proposito satis
multa; deinceps de causa pauciora dicenda sunt, pleraque
enim sunt ei cum proposito communia. Tria sunt
genera causarum, judicii, deliberationis, laudationis;
quarum fines ipsi declarant quibus utendum locis sit:
nam judicii finis jus est, ex quo etiam nomen. Juris
autem partes tum expositae, cum aequitatis. Deliberandi
finis utilitas, cujus hae partes, quae modo expositae rerum
<pb n="1172B"/>
expetendarum. Laudationis finis honestas, de qua item
est ante dictum. Sed definitae quaestiones a suis quaeque
locis quasi propriis instituuntur, in accusationem,
defensionemque partitae. In quibus existunt haec genera,
ut accusator personam arguat facti, defensor aliquid
opponat de tribus, aut non esse factum, aut si sit factum,
aliud ejus facti nomen esse, aut jure esse factum. Itaque
aut inficialis aut conjecturalis prima appelletur, definitiva
altera; tertia, quamvis molestum nomen hoc sit, juridicialis
vocetur. Harum causarum propria argumenta ex
his sumpta locis quos exposuimus in praeceptis oratoriis
explicata sunt. Refutatio autem accusationis in qua est
depulsio criminis, quoniam graece</hi> <foreign xml:lang="greek"></foreign> <hi>dicitur, latine
appelletur status, in quo primum insistit quasi ad repugnandum
congressa defensio. Atque etiam in deliberationibus
<pb n="1172C"/>
et laudationibus iidem existunt status. Nam
et negantur saepe ea futura quae ab aliquo in sententia
dicta sunt fore, si aut omnino fieri non possunt, aut
sine summa difficultate non possunt. In qua argumentatione
status conjecturalis existit. At cum aliquid de
ut litate, honestate, aequitate disseritur, deque his rebus
quae his sunt contrariae, incurrunt status aut juris, aut
nominis; quod idem contingit in laudationibus: nam aut
negari potest id factum esse quod laudatur, aut non eo
nomine afficiendum quo laudator affecerit, aut omnino
non esse laudabile quod non recte, non jure factum
sit. Quibus omnibus generibus usus est nimis impudenter
Caesar contra Catonem meum. Sed quae ex statu
contentio efficitur, eam Graeci</hi> <foreign xml:lang="greek"></foreign> <hi>vocant, mihi
placet id, quoniam quidem ad te scribo, qua de re
<pb n="1172D"/>
agitur, vocari. Quibus autem hoc qua de re agitur,
continetur, haec continentia vocentur quasi firmamenta
defensionis, quibus sublatis defensio nulla sit. Sed
quoniam lege firmius in controversiis disceptandis esse
nihil debet, danda est opera, ut legem adjutricem et
testem adhibeamus. In qua re alii quasi status existunt
novi, qui appellantur legitimae disceptationes. Tum
enim defenditur non id lege dici quod adversarius velit,
sed aliud. Id autem contingit cum scriptum ambiguum
est, et duae differentes sententiae accipi possunt. Tum
opponitur scripto voluntas scriptoris, ut quaeratur verbane
plus an sententia valere debeat. Tum legi lex contraria
affertur: ita sunt tria genera quae controversiam
in omni scripto facere possunt, ambiguum, discrepantia
<pb n="1173A"/>
scripti et voluntatis, scriptura contraria. In hoc
perspicuum est, non magis in legibus quam in testamentis,
in stipulationibus, in reliquis quae ex scripto
aguntur, posse controversias easdem existere. Horum
tractationes in aliis libris explicantur. Nec solum perpetuae
actiones, sed etiam partes orationis iisdem locis
adjuvantur, partim propriis, partim communibus, ut
in principiis, quibus ut benevoli, ut dociles, ut attenti
sint qui audiant, efficiendum est propriis locis. Itemque
narrationes ut ad suos fines spectent, ut planae sint, ut
breves, ut evidentes, ut credibiles, ut moderatae, ut cum
dignitate. Quae quanquam in tota oratione esse debent,
magis tamen sunt propria narrandi. Quae autem sequitur
narrationem fides, ea persuadendo quoniam efficitur,
qui ad persuadendum loci maxime valeant, dictum est
in his in quibus de omni ratione dicendi diximus.
Peroratio autem et alia quaedam habet, et maxime amplificationem,
<pb n="1174A"/>
cujus effectus hic debet esse, ut aut perturbentur
animi aut tranquillentur, et si ita jam affecti
ante sint, aut augeat eorum motus, aut sedet oratio.
Huic generi in quo et misericordia, et iracundia, et
odium, et invidia, et caeterae animi affectiones perturbantur,
praecepta suppeditantur aliis libris, quos poteris
mecum legere, cum voles. Ad id autem quod te velle
senseram, cumulate satisfactum esse debet voluntati tuae.
Nam ne praeterirem aliquid quod ad argumentum in
omni ratione reperiendum pertineret, plura quam a te
desiderata erant, sum complexus, fecique quod saepe
liberales venditores solent, ut cum aedes, fundumve
vendiderint, rutis cesis receptis, concedant tamen
aliquid emptori, quod ornandi causa apte et loco positum
esse videatur. Sic ubi nos ad id quod quasi mancipi
dare debuimus, ornamenta quaedam voluimus non debita
accedere.</hi> 

</p>
      </div1>
</body>
  </text>
</TEI>