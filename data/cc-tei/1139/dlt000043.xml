<?xml version="1.0" encoding="UTF-8"?>
<?oxygen RNGSchema="file:teilite.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
 
            <titleStmt>
<title>Philosophiae consolatio</title>
                <author ref="http://viaf.org/viaf/100218964">Boetius<date>480-525</date></author>
</titleStmt>
<editionStmt>
                <respStmt>
                    
                <editor><a href="http://digiliblt.lett.unipmn.it/opera.php?gruppo=opere&amp;iniziale=all&amp;id=DLT000043" target="_blank">Source with summary and bibliography</a></editor>
                </respStmt>
                <respStmt>
                    <editor>Codifica XML: Simona Musso</editor>
                </respStmt>
            
<edition>based on critical edition, no apparatus, online edition</edition>
<editor>Correzione linguistica: Giancarlo Bessi</editor>
</editionStmt>
            <publicationStmt>
                <publisher>digilibLT</publisher>
                <pubPlace>Vercelli</pubPlace>
                <date>2011</date>
                <availability>
                    <p><ref target="http://creativecommons.org/licenses/by-nc-sa/3.0/it/"/></p>
                </availability>
                <idno>dlt000043</idno>
            <editor>Anicii Manlii Seuerini Boethii, Philosophiae consolatio, iteratis curis edidit L. Bieler, Turnholti 1984 (I ed. 1957) (Corpus Christianorum series latina, 94)</editor>
</publicationStmt>
<seriesStmt>
<title>digilibLT</title>
<idno>Boetiu.DeCoPh2</idno>
</seriesStmt>

            
                            
<sourceDesc>
<p></p>
</sourceDesc>
        </fileDesc>
        <encodingDesc>
            <projectDesc>
                <p>digilibLT. Biblioteca digitale di testi latini tardoantichi.</p>
                <p>Progetto diretto da Raffaella Tabacco (responsabile della ricerca) e Maurizio Lana</p>
            <p>This digilibLT file's TEI xml encoding was adapted for the University of Zurich's <hi>Corpus Corporum</hi> project (www.mlat.uzh.ch) by Ph. Roelli in 2015: a hierarchical div-structure was added and author names and dates were changed.</p>
</projectDesc>
            <editorialDecl>
                <p><emph>Modifiche apportate al testo dell'edizione di riferimento </emph></p>
                <p>Giancarlo Bessi ha corretto un errore di stampa: III 4,12 "desisitit" corretto in
                    "desistit"</p>
                
                               
                <p><emph>Note di trascrizione e codifica del progetto digilibLT </emph></p>
                <p>Abbiamo riportato solo il testo stabilito dall'edizione di riferimento non seguendone
                    l'impaginazione. Sono stati invece esclusi dalla digitalizzazione apparati, introduzioni, note
                    e commenti e ogni altro contenuto redatto da editori moderni. </p>
                <p> I testi sono stati sottoposti a doppia rilettura integrale per garantire la massima
                    correttezza di trascrizione</p>
                <p>Abbiamo normalizzato le U maiuscole in V seguendo invece l'edizione di riferimento per la
                    distinzione u/v minuscole.</p>
                <p> Non è stato normalizzato l'uso delle virgolette e dei trattini.</p>
                <p> Non è stata normalizzata la formattazione nell'intero <hi>corpus</hi>:
                    grassetto, corsivo, spaziatura espansa.</p>
                <p>Sono stati normalizzati e marcati nel modo seguente i diacritici. <lb/> espunzioni:
                    <![CDATA[<del>[testo]</del>]]> si visualizza [testo]  <lb/> integrazioni: <![CDATA[‹testo› si visualizza <testo>]]> <lb/>
                    <hi>loci desperati</hi>: <![CDATA[ <unclear>testo</unclear> o <unclear/> testo]]>
                    si visualizzano †testo† e †testo <lb/> lacuna materiale: <![CDATA[[…]]]> si visualizza
                    [...] <lb/> lacuna integrata dagli editori:
                    <![CDATA[‹[…]› si visualizza <...>]]>
                </p>
                <p>Sono stati marcati i termini in lingua greca
                    <![CDATA[<foreign xml:lang="grc">αγβ</foreign>]]>
                </p>
                <p>Ulteriori informazioni sulle norme di trascrizione e codifica su <ref target="http://digiliblt.lett.unipmn.it/upload/docs/note_di_trascrizione_e_di_codifica.pdf">
                    
                    Note di trascrizione e codifica di testi latini tardoantichi
                    [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
            <normalization>Classical Latin orthography, without v</normalization>
          </editorialDecl>
      </encodingDesc>
 	  <profileDesc>
		<creation>
 		<date></date>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item></item>
		  <item></item>
	  	 </list>
  		</keywords>
  		<keywords scheme='genre'>
  		 <list>
   			<item></item>
  		</list>
  		</keywords>
  		<keywords scheme='period'>
 		 <list>
   			<item></item>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>
            
<div1 n="1" type="lib"><head>LIBER I.</head>
                
<div2 id="I (met.)"><head>[carmen I]</head>
                    <lg>
                        <l>Carmina qui quondam studio florente peregi,</l>
                        <l> flebilis, heu, maestos cogor inire modos. </l>
                        <l> Ecce mihi lacerae dictant scribenda Camenae</l>
                        <l> et ueris elegi fletibus ora rigant. </l>
                        <l> Has saltem nullus potuit peruincere terror</l>
                        <l> ne nostrum comites prosequerentur iter. </l>
                        <l> Gloria felicis olim uiridisque iuuentae, </l>
                        <l> solantur maesti nunc mea fata senis. </l>
                        <l> Venit enim properata malis inopina senectus</l>
                        <l> et dolor aetatem iussit inesse suam. </l>
                        <l> Intempestiui funduntur uertice cani</l>
                        <l> et tremit effeto corpore laxa cutis. </l>
                        <l> Mors hominum felix quae se nec dulcibus annis</l>
                        <l> inserit et maestis saepe uocata uenit. </l>
                        <l> Eheu, quam surda miseros auertitur aure</l>
                        <l> et flentes oculos claudere saeua negat! </l>
                        <l> Dum leuibus male fida bonis fortuna faueret</l>
                        <l> paene caput tristis merserat hora meum; </l>
                        <l> nunc quia fallacem mutauit nubila uultum</l>
                        <l> protrahit ingratas impia uita moras. </l>
                        <l> Quid me felicem totiens iactastis, amici? </l>
                        <l> Qui cecidit, stabili non erat ille gradu.</l>
                    </lg>
                </div2>
                
<div2 n="1"><head>[cap. 1]</head>

                    <p><milestone n="1" unit="section"/> Haec dum mecum tacitus ipse reputarem
                        querimoniamque lacrimabilem stili officio signarem astitisse mihi supra
                        uerticem uisa est mulier reuerendi admodum uultus, oculis ardentibus et
                        ultra communem hominum ualentiam perspicacibus, colore uiuido atque
                        inexhausti uigoris, quamuis ita aeui plena foret ut nullo modo nostrae
                        crederetur aetatis, statura discretionis ambiguae. <milestone n="2" unit="section"/>
                             Nam nunc quidem ad communem sese hominum mensuram cohibebat,
                        nunc uero pulsare caelum summi uerticis cacumine uidebatur; quae cum altius
                        caput extulisset ipsum etiam caelum penetrabat respicientiumque hominum
                        frustrabatur intuitum. <milestone n="3" unit="section"/> Vestes erant
                        tenuissimis filis subtili artificio indissolubili materia perfectae, quas,
                        uti post eadem prodente cognoui, suis manibus ipsa texuerat; quarum speciem,
                        ueluti fumosas imagines solet, caligo quaedam neglectae uetustatis
                        obduxerat. <milestone n="4" unit="section"/> Harum in extremo margine <foreign xml:lang="grc">
                            Π</foreign> Graecum, in supremo uero <foreign xml:lang="grc">
                            Θ</foreign> legebatur intextum atque inter utrasque
                        litteras in scalarum modum gradus quidam insigniti uidebantur, quibus ab
                        inferiore ad superius elementum esset ascensus. <milestone n="5" unit="section"/>
                         Eandem tamen uestem uiolentorum quorundam sciderant manus et particulas
                        quas quisque potuit abstulerant. <milestone n="6" unit="section"/> Et dextra
                        quidem eius libellos, sceptrum uero sinistra gestabat. </p>
                    <p>
                        <milestone n="7" unit="section"/> Quae ubi poeticas Musas uidit nostro
                        assistentes toro fletibusque meis uerba dictantes, commota paulisper ac
                        toruis inflammata luminibus: <milestone n="8" unit="section"/> Quis, inquit, has
                        scenicas meretriculas ad hunc aegrum permisit accedere, quae dolores eius
                        non modo nullis remediis fouerent, uerum dulcibus insuper alerent uenenis?
                            <milestone n="9" unit="section"/> Hae sunt enim quae infructuosis affectuum
                        spinis uberem fructibus rationis segetem necant hominumque mentes
                        assuefaciunt morbo, non liberant. <milestone n="10" unit="section"/> At si quem
                        profanum, uti uulgo solitum uobis, blanditiae uestrae detraherent, minus
                        moleste ferendum putarem, nihil quippe in eo nostrae operae laederentur;
                        hunc uero Eleaticis atque Academicis studiis innutritum – <milestone n="11" unit="section"/>
                             Sed abite potius, Sirenes usque in exitium dulces,
                        meisque eum Musis curandum sanandumque relinquite. </p>
                    <p>
                        <milestone n="12" unit="section"/> His ille chorus increpitus deiecit humi
                        maestior uultum confessusque rubore uerecundiam limen tristis excessit.
                            <milestone n="13" unit="section"/> At ego, cuius acies lacrimis mersa
                        caligaret nec dinoscere possem quaenam haec esset mulier tam imperiosae
                        auctoritatis, obstupui uisuque in terram defixo quidnam deinceps esset
                        actura exspectare tacitus coepi. <milestone n="14" unit="section"/> Tum illa
                        propius accedens in extrema lectuli mei parte consedit meumque intuens
                        uultum luctu grauem atque in humum maerore deiectum his uersibus de nostrae
                        mentis perturbatione conquesta est: </p>
                </div2>
                
<div2 id="II (met.)"><head>[carmen II]</head>
                    <lg>
                        <l>Heu, quam praecipiti mersa profundo</l>
                        <l> mens hebet et propria luce relicta</l>
                        <l> tendit in externas ire tenebras</l>
                        <l> terrenis quotiens flatibus aucta</l>
                        <l> crescit in immensum noxia cura! </l>
                        <l> Hic quondam caelo liber aperto</l>
                        <l> suetus in aetherios ire meatus</l>
                        <l> cernebat rosei lumina solis, </l>
                        <l> uisebat gelidae sidera lunae</l>
                        <l> et quaecumque uagos stella recursus</l>
                        <l> exercet uarios flexa per orbes</l>
                        <l> comprensam numeris uictor habebat; </l>
                        <l> quin etiam causas unde sonora</l>
                        <l> flamina sollicitent aequora ponti, </l>
                        <l> quis uolat stabilem spiritus orbem</l>
                        <l> uel cur Hesperias sidus in undas</l>
                        <l> casurum rutilo surgat ab ortu, </l>
                        <l> quid ueris placidas temperet horas</l>
                        <l> ut terram roseis floribus ornet, </l>
                        <l> quis dedit ut pleno fertilis anno</l>
                        <l> autumnus grauidis influat uuis</l>
                        <l> rimari solitus atque latentis</l>
                        <l> naturae uarias reddere causas: </l>
                        <l> nunc iacet effeto lumine mentis</l>
                        <l> et pressus grauibus colla catenis</l>
                        <l> decliuemque gerens pondere uultum</l>
                        <l> cogitur, heu, stolidam cernere terram. </l>
                    </lg>
                </div2>
                
<div2 n="2"><head>[cap. 2]</head>

                    <p>
                        <milestone n="1" unit="section"/> Sed medicinae, inquit, tempus est quam
                        querelae. <milestone n="2" unit="section"/> Tum uero totis in me intenta
                        luminibus: Tune ille es, ait, qui nostro quondam lacte nutritus, nostris
                        educatus alimentis in uirilis animi robur euaseras? <milestone n="3" unit="section"/>
                             Atqui talia contuleramus arma quae nisi prior abiecisses inuicta
                        te firmitate tuerentur. <milestone n="4" unit="section"/> Agnoscisne me? Quid
                        taces? Pudore an stupore siluisti? Mallem pudore, sed te, ut uideo, stupor
                        oppressit. <milestone n="5" unit="section"/> Cumque me non modo tacitum sed
                        elinguem prorsus mutumque uidisset, ammouit pectori meo leniter manum et:
                        Nihil, inquit, pericli est, lethargum patitur, communem illusarum mentium
                        morbum. <milestone n="6" unit="section"/> Sui paulisper oblitus est.
                        Recordabitur facile, si quidem nos ante cognouerit; quod ut possit,
                        paulisper lumina eius mortalium rerum nube caligantia tergamus. <milestone n="7" unit="section"/>
                             Haec dixit oculosque meos fletibus undantes contracta
                        in rugam ueste siccauit. </p>
                </div2>
                
<div2 id="III (met.)"><head>[carmen III]</head>
                    <lg>
                        <l>Tunc me discussa liquerunt nocte tenebrae</l>
                        <l> luminibusque prior rediit uigor, </l>
                        <l> ut cum praecipiti glomerantur sidera Coro</l>
                        <l> nimbosisque polus stetit imbribus</l>
                        <l> sol latet ac nondum caelo uenientibus astris</l>
                        <l> desuper in terram nox funditur; </l>
                        <l> hanc si Threicio Boreas emissus ab antro</l>
                        <l> uerberet et clausum reseret diem</l>
                        <l> emicat et subito uibratus lumine Phoebus</l>
                        <l> mirantes oculos radiis ferit. </l>
                    </lg>
                </div2>
                
<div2 n="3"><head>[cap. 3]</head>

                    <p>
                        <milestone n="1" unit="section"/> Haud aliter tristitiae nebulis dissolutis
                        hausi caelum et ad cognoscendam medicantis faciem mentem recepi. <milestone n="2" unit="section"/>
                             Itaque ubi in eam deduxi oculos intuitumque defixi,
                        respicio nutricem meam, cuius ab adulescentia laribus obuersatus fueram,
                        Philosophiam. <milestone n="3" unit="section"/> Et quid, inquam, tu in has
                        exsilii nostri solitudines, o omnium magistra uirtutum, supero cardine
                        delapsa uenisti? An ut tu quoque mecum rea falsis criminationibus agiteris?
                        – <milestone n="4" unit="section"/> An, inquit illa, te, alumne, desererem nec
                        sarcinam quam mei nominis inuidia sustulisti communicato tecum labore
                        partirer? <milestone n="5" unit="section"/> Atqui Philosophiae fas non erat
                        incomitatum relinquere iter innocentis. Meam scilicet criminationem uererer
                        et quasi nouum aliquid accideret perhorrescerem? <milestone n="6" unit="section"/>
                         Nunc enim primum censes apud improbos mores lacessitam periculis esse
                        sapientiam? Nonne apud ueteres quoque ante nostri Platonis aetatem magnum
                        saepe certamen cum stultitiae temeritate certauimus eodemque superstite
                        praeceptor eius Socrates iniustae uictoriam mortis me astante promeruit?
                            <milestone n="7" unit="section"/> Cuius hereditatem cum deinceps Epicureum
                        uulgus ac Stoicum ceterique pro sua quisque parte raptum ire molirentur
                        meque reclamantem renitentemque uelut in partem praedae traherent, uestem
                        quam meis texueram manibus disciderunt abreptisque ab ea panniculis totam me
                        sibi cessisse credentes abiere. <milestone n="8" unit="section"/> In quibus
                        quoniam quaedam nostri habitus uestigia uidebantur, meos esse familiares
                        imprudentia rata nonnullos eorum profanae multitudinis errore peruertit.
                            <milestone n="9" unit="section"/> Quodsi nec Anaxagorae fugam nec Socratis
                        uenenum nec Zenonis tormenta, quoniam sunt peregrina, nouisti, at Canios, at
                        Senecas, at Soranos, quorum nec peruetusta nec incelebris memoria est, scire
                        potuisti. <milestone n="10" unit="section"/> Quos nihil aliud in cladem detraxit
                        nisi quod nostris moribus instituti studiis improborum dissimillimi
                        uidebantur. <milestone n="11" unit="section"/> Itaque nihil est quod ammirere si
                        in hoc uitae salo circumflantibus agitemur procellis, quibus hoc maxime
                        propositum est, pessimis displicere. <milestone n="12" unit="section"/> Quorum
                        quidem tametsi est numerosus exercitus spernendus tamen est, quoniam nullo
                        duce regitur sed errore tantum temere ac passim lymphante raptatur.
                            <milestone n="13" unit="section"/> Qui si quando contra nos aciem struens
                        ualentior incubuerit, nostra quidem dux copias suas in arcem contrahit, illi
                        uero circa diripiendas inutiles sarcinulas occupantur. <milestone n="14" unit="section"/>
                             At nos desuper irridemus uilissima rerum quaeque rapientes
                        securi totius furiosi tumultus eoque uallo muniti quo grassanti stultitiae
                        aspirare fas non sit. </p>
                </div2>
                
<div2 id="IV (met.)"><head>[carmen IV]</head>
                    <lg>
                        <l>Quisquis composito serenus aeuo</l>
                        <l> fatum sub pedibus egit superbum</l>
                        <l> fortunamque tuens utramque rectus</l>
                        <l> inuictum potuit tenere uultum, </l>
                        <l> non illum rabies minaeque ponti</l>
                        <l> uersum funditus exagitantis aestum</l>
                        <l> nec ruptis quotiens uagus caminis</l>
                        <l> torquet fumificos Vesaeuus ignes</l>
                        <l> aut celsas soliti ferire turres</l>
                        <l> ardentis uia fulminis mouebit. </l>
                        <l> Quid tantum miseri saeuos tyrannos</l>
                        <l> mirantur sine uiribus furentes? </l>
                        <l> Nec speres aliquid nec extimescas, </l>
                        <l> exarmaueris impotentis iram; </l>
                        <l> at quisquis trepidus pauet uel optat, </l>
                        <l> quod non sit stabilis suique iuris, </l>
                        <l> abiecit clipeum locoque motus</l>
                        <l> nectit qua ualeat trahi catenam. </l>
                    </lg>
                </div2>
                
<div2 n="4"><head>[cap. 4]</head>

                    <p>
                        <milestone n="1" unit="section"/> Sentisne, inquit, haec atque animo illabuntur
                        tuo an <foreign xml:lang="grc">ὄνος λύρας</foreign>? Quid fles, quid
                        lacrimis manas? <foreign xml:lang="grc">Ἐξαύδα, μὴ κεῦθε νόῳ</foreign>. Si
                        operam medicantis exspectas, oportet uulnus detegas. –</p>
                    <p>
                        <milestone n="2" unit="section"/> Tum ego collecto in uires animo: Anne adhuc
                        eget ammonitione nec per se satis eminet fortunae in nos saeuientis
                        asperitas? Nihilne te ipsa loci facies mouet? <milestone n="3" unit="section"/>
                        Haecine est bibliotheca, quam certissimam tibi sedem nostris in laribus ipsa
                        delegeras, in qua mecum saepe residens de humanarum diuinarumque rerum
                        scientia disserebas? <milestone n="4" unit="section"/> Talis habitus talisque
                        uultus erat, cum tecum naturae secreta rimarer, cum mihi siderum uias radio
                        describeres, cum mores nostros totiusque uitae rationem ad caelestis ordinis
                        exempla formares? Haecine praemia referimus tibi obsequentes? </p>
                    <p>
                        <milestone n="5" unit="section"/> Atqui tu hanc sententiam Platonis ore sanxisti
                        beatas fore res publicas si eas uel studiosi sapientiae regerent uel earum
                        rectores studere sapientiae contigisset. <milestone n="6" unit="section"/> Tu
                        eiusdem uiri ore hanc sapientibus capessendae rei publicae necessariam
                        causam esse monuisti, ne improbis flagitiosisque ciuibus urbium relicta
                        gubernacula pestem bonis ac perniciem ferrent. <milestone n="7" unit="section"/>
                        Hanc igitur auctoritatem secutus quod a te inter secreta otia didiceram
                        transferre in actum publicae amministrationis optaui. <milestone n="8" unit="section"/>
                             Tu mihi et qui te sapientium mentibus inseruit deus conscii
                        nullum me ad magistratum nisi commune bonorum omnium studium detulisse.
                            <milestone n="9" unit="section"/> Inde cum improbis graues inexorabilesque
                        discordiae et, quod conscientiae libertas habet, pro tuendo iure spreta
                        potentiorum semper offensio. </p>
                    <p>
                        <milestone n="10" unit="section"/> Quotiens ego Conigastum in imbecilli cuiusque
                        fortunas impetum facientem obuius excepi, quotiens Trigguillam regiae
                        praepositum domus ab incepta, perpetrata iam prorsus iniuria deieci,
                        quotiens miseros quos infinitis calumniis impunita barbarorum semper
                        auaritia uexabat obiecta periculis auctoritate protexi! Numquam me ab iure
                        quis ad iniurium quicquam detraxit. <milestone n="11" unit="section"/>
                        Prouincialium fortunas tum priuatis rapinis tum publicis uectigalibus
                        pessumdari non aliter quam qui patiebantur indolui. <milestone n="12" unit="section"/>
                             Cum acerbae famis tempore grauis atque inexplicabilis indicta
                        coemptio profligatura inopia Campaniam prouinciam uideretur, certamen
                        aduersum praefectum praetorii communis commodi ratione suscepi, rege
                        cognoscente contendi et ne coemptio exigeretur euici. <milestone n="13" unit="section"/>
                             Paulinum consularem uirum, cuius opes Palatinae canes iam spe
                        atque ambitione deuorassent, ab ipsis hiantium faucibus traxi. <milestone n="14" unit="section"/>
                             Ne Albinum consularem uirum praeiudicatae
                        accusationis poena corriperet, odiis me Cypriani delatoris opposui.
                            <milestone n="15" unit="section"/> Satisne in me magnas uideor exacerbasse
                        discordias? Sed esse apud ceteros tutior debui, qui mihi amore iustitiae
                        nihil apud aulicos quo magis essem tutior reseruaui. </p>
                    <p> Quibus autem deferentibus perculsi sumus? <milestone n="16" unit="section"/>
                        Quorum Basilius olim regio ministerio depulsus in delationem nostri nominis
                        alieni aeris necessitate compulsus est. <milestone n="17" unit="section"/>
                        Opilionem uero atque Gaudentium cum ob innumeras multiplicesque fraudes ire
                        in exsilium regia censura decreuisset cumque illi parere nolentes sacrarum
                        sese aedium defensione tuerentur compertumque id regi foret, edixit uti ni
                        intra praescriptum diem Rauenna urbe decederent notas insigniti frontibus
                        pellerentur. <milestone n="18" unit="section"/> Quid huic seueritati posse
                        astrui uidetur? Atquin eo die deferentibus eisdem nominis nostri delatio
                        suscepta est. <milestone n="19" unit="section"/> Quid igitur? Nostraene artes
                        ita meruerunt an illos accusatores iustos fecit praemissa damnatio? Itane
                        nihil fortunam puduit si minus accusatae innocentiae at accusantium uilitas? </p>
                    <p>
                        <milestone n="20" unit="section"/> At cuius criminis arguimur summam quaeres.
                        Senatum dicimur saluum esse uoluisse. <milestone n="21" unit="section"/> Modum
                        desideras? Delatorem, ne documenta deferret quibus senatum maiestatis reum
                        faceret, impedisse criminamur. <milestone n="22" unit="section"/> Quid igitur, o
                        magistra, censes? Infitiabimur crimen, ne tibi pudor simus? At uolui nec
                        umquam uelle desistam. Fatebimur? Sed impediendi delatoris opera cessauit.
                            <milestone n="23" unit="section"/> An optasse illius ordinis salutem nefas
                        uocabo? Ille quidem suis de me decretis uti hoc nefas esset effecerat.
                            <milestone n="24" unit="section"/> Sed sibi semper mentiens imprudentia
                        rerum merita non potest immutare nec mihi Socratico decreto fas esse
                        arbitror uel occuluisse ueritatem uel concessisse mendacium. <milestone n="25" unit="section"/>
                             Verum id quoquo modo sit, tuo sapientiumque iudicio
                        aestimandum relinquo. Cuius rei seriem atque ueritatem, ne latere posteros
                        queat, stilo etiam memoriaeque mandaui. <milestone n="26" unit="section"/> Nam
                        de compositis falso litteris, quibus libertatem arguor sperasse Romanam,
                        quid attinet dicere? Quarum fraus aperta patuisset si nobis ipsorum
                        confessione delatorum, quod in omnibus negotiis maximas uires habet, uti
                        licuisset. <milestone n="27" unit="section"/> Nam quae sperari reliqua libertas
                        potest? Atque utinam posset ulla! Respondissem Canii uerbo, qui cum a Gaio
                        Caesare Germanici filio conscius contra se factae coniurationis fuisse
                        diceretur: “Si ego”, inquit, “scissem, tu nescisses”. </p>
                    <p>
                        <milestone n="28" unit="section"/> Qua in re non ita sensus nostros maeror
                        hebetauit ut impios scelerata contra uirtutem querar molitos, sed quae
                        sperauerint effecisse uehementer ammiror. <milestone n="29" unit="section"/> Nam
                        deteriora uelle nostri fuerit fortasse defectus, posse contra innocentiam
                        quae sceleratus quisque conceperit inspectante deo monstri simile est.
                            <milestone n="30" unit="section"/> Vnde haud iniuria tuorum quidam
                        familiarium quaesiuit: “Si quidem deus”, inquit, “est, unde mala? Bona uero
                        unde, si non est?” <milestone n="31" unit="section"/> Sed fas fuerit nefarios
                        homines, qui bonorum omnium totiusque senatus sanguinem petunt, nos etiam,
                        quos propugnare bonis senatuique uiderant, perditum ire uoluisse. <milestone n="32" unit="section"/>
                             Sed num idem de patribus quoque merebamur?
                        Meministi, ut opinor, quoniam me dicturum quid facturumue praesens semper
                        ipsa dirigebas, meministi, inquam, Veronae cum rex auidus exitii communis
                        maiestatis crimen in Albinum delatae ad cunctum senatus ordinem transferre
                        moliretur, uniuersi innocentiam senatus quanta mei periculi securitate
                        defenderim. <milestone n="33" unit="section"/> Scis me haec et uera proferre et
                        in nulla umquam mei laude iactasse; minuit enim quodam modo se probantis
                        conscientiae secretum, quotiens ostentando quis factum recipit famae
                        pretium. <milestone n="34" unit="section"/> Sed innocentiam nostram quis
                        exceperit euentus uides; pro uerae uirtutis praemiis falsi sceleris poenas
                        subimus. <milestone n="35" unit="section"/> Eccuius umquam facinoris manifesta
                        confessio ita iudices habuit in seueritate concordes ut non aliquos uel ipse
                        ingenii error humani uel fortunae condicio cunctis mortalibus incerta
                        summitteret? <milestone n="36" unit="section"/> Si inflammare sacras aedes
                        uoluisse, si sacerdotes impio iugulare gladio, si bonis omnibus necem
                        struxisse diceremur, praesentem tamen sententia, confessum tamen conuictumue
                        punisset; nunc quingentis fere passuum milibus procul muti atque indefensi
                        ob studium propensius in senatum morti proscriptionique damnamur. O meritos
                        de simili crimine neminem posse conuinci! </p>
                    <p>
                        <milestone n="37" unit="section"/> Cuius dignitatem reatus ipsi etiam qui
                        detulere uiderunt; quam uti alicuius sceleris ammixtione fuscarent, ob
                        ambitum dignitatis sacrilegio me conscientiam polluisse mentiti sunt.
                        <milestone n="38" unit="section"/> Atqui et tu insita nobis omnem rerum mortalium
                        cupidinem de nostri animi sede pellebas et sub tuis oculis sacrilegio locum
                        esse fas non erat. Instillabas enim auribus cogitationibusque cotidie meis
                        Pythagoricum illud <foreign xml:lang="grc">ἕπου θεῷ</foreign>. <milestone n="39" unit="section"/>
                             Nec conueniebat uilissimorum me spirituum praesidia
                        captare, quem tu in hanc excellentiam componebas ut consimilem deo faceres.
                            <milestone n="40" unit="section"/> Praeterea penetral innocens domus,
                        honestissimorum coetus amicorum, socer etiam sanctus et aeque ac tu ipsa
                        reuerendus ab omni nos huius criminis suspicione defendunt. <milestone n="41" unit="section"/>
                             Sed - O nefas! Illi uero de te tanti criminis fidem
                        capiunt atque hoc ipso uidebimur affines fuisse maleficio quod tuis imbuti
                        disciplinis, tuis instituti moribus sumus. <milestone n="42" unit="section"/>
                        Ita non est satis nihil mihi tuam profuisse reuerentiam nisi ultro tu mea
                        potius offensione lacereris. <milestone n="43" unit="section"/> At uero hic
                        etiam nostris malis cumulus accedit quod existimatio plurimorum non rerum
                        merita sed fortunae spectat euentum eaque tantum iudicat esse prouisa quae
                        felicitas commendauerit; quo fit ut existimatio bona prima omnium deserat
                        infelices. <milestone n="44" unit="section"/> Qui nunc populi rumores, quam
                        dissonae multiplicesque sententiae, piget reminisci; hoc tantum dixerim
                        ultimam esse aduersae fortunae sarcinam quod, dum miseris aliquod crimen
                        affingitur, quae perferunt meruisse creduntur. <milestone n="45" unit="section"/>
                         Et ego quidem bonis omnibus pulsus, dignitatibus exutus, existimatione
                        foedatus ob beneficium supplicium tuli. <milestone n="46" unit="section"/>
                        Videre autem uideor nefarias sceleratorum officinas gaudio laetitiaque
                        fluitantes, perditissimum quemque nouis delationum fraudibus imminentem,
                        iacere bonos nostri discriminis terrore prostratos, flagitiosum quemque ad
                        audendum quidem facinus impunitate, ad efficiendum uero praemiis incitari,
                        insontes autem non modo securitate uerum ipsa etiam defensione priuatos.
                        Itaque libet exclamare: </p>
                </div2>
                
<div2 id="V (met.)"><head>[carmen V]</head>
                    <lg>
                        <l> O stelliferi conditor orbis,</l>
                        <l> qui perpetuo nixus solio</l>
                        <l> rapido caelum turbine uersas</l>
                        <l> legemque pati sidera cogis, </l>
                        <l> ut nunc pleno lucida cornu</l>
                        <l> totis fratris obuia flammis</l>
                        <l> condat stellas luna minores, </l>
                        <l> nunc obscuro pallida cornu</l>
                        <l> Phoebo propior lumina perdat</l>
                        <l> et qui primae tempore noctis</l>
                        <l> agit algentes Hesperos ortus</l>
                        <l> solitas iterum mutet habenas</l>
                        <l> Phoebi pallens Lucifer ortu: </l>
                        <l> tu frondifluae frigore brumae</l>
                        <l> stringis lucem breuiore mora, </l>
                        <l> tu cum feruida uenerit aestas</l>
                        <l> agiles nocti diuidis horas. </l>
                        <l> Tua uis uarium temperat annum, </l>
                        <l> ut quas Boreae spiritus aufert</l>
                        <l> reuehat mites Zephyrus frondes, </l>
                        <l> quaeque Arcturus semina uidit</l>
                        <l> Sirius altas urat segetes: </l>
                        <l> nihil antiqua lege solutum</l>
                        <l> linquit propriae stationis opus. </l>
                        <l> Omnia certo fine gubernans</l>
                        <l> hominum solos respuis actus</l>
                        <l> merito rector cohibere modo. </l>
                        <l> Nam cur tantas lubrica uersat</l>
                        <l> Fortuna uices? Premit insontes</l>
                        <l> debita sceleri noxia poena, </l>
                        <l> at peruersi resident celso</l>
                        <l> mores solio sanctaque calcant</l>
                        <l> iniusta uice colla nocentes. </l>
                        <l> Latet obscuris condita uirtus</l>
                        <l> clara tenebris iustusque tulit</l>
                        <l> crimen iniqui. </l>
                        <l> Nil periuria, nil nocet ipsis</l>
                        <l> fraus mendaci compta colore. </l>
                        <l> Sed cum libuit uiribus uti, </l>
                        <l> quos innumeri metuunt populi</l>
                        <l> summos gaudent subdere reges. </l>
                        <l> O iam miseras respice terras, </l>
                        <l> quisquis rerum foedera nectis! </l>
                        <l> Operis tanti pars non uilis</l>
                        <l> homines quatimur fortunae salo. </l>
                        <l> Rapidos, rector, comprime fluctus</l>
                        <l> et quo caelum regis immensum</l>
                        <l> firma stabiles foedere terras. </l>
                    </lg>
                </div2>
                
<div2 n="5"><head>[cap. 5]</head>

                    <p><milestone n="1" unit="section"/> Haec ubi continuato dolore delatraui, illa
                        uultu placido nihilque meis questibus mota: <milestone n="2" unit="section"/>
                        Cum te, inquit, maestum lacrimantemque uidissem ilico miserum exsulemque
                        cognoui; sed quam id longinquum esset exsilium, nisi tua prodidisset oratio,
                        nesciebam. <milestone n="3" unit="section"/> Sed tu quam procul a patria non
                        quidem pulsus es sed aberrasti ac, si te pulsum existimari mauis, te potius
                        ipse pepulisti; nam id quidem de te numquam cuiquam fas fuisset. <milestone n="4" unit="section"/>
                             Si enim cuius oriundo sis patriae reminiscare, non
                        uti Atheniensium quondam multitudinis imperio regitur, sed <foreign xml:lang="grc">
                            εἷς κοίρανός ἐστιν, εἷς βασιλεύς</foreign> qui frequentia
                        ciuium non depulsione laetetur, cuius agi frenis atque obtemperare iustitiae
                        libertas est. <milestone n="5" unit="section"/> An ignoras illam tuae ciuitatis
                        antiquissimam legem qua sanctum est ei ius exsulare non esse quisquis in ea
                        sedem fundare maluerit? Nam qui uallo eius ac munimine continetur, nullus
                        metus est ne exsul esse mereatur; at quisquis inhabitare eam uelle desierit
                        pariter desinit etiam mereri. <milestone n="6" unit="section"/> Itaque non tam
                        me loci huius quam tua facies mouet nec bibliothecae potius comptos ebore ac
                        uitro parietes quam tuae mentis sedem requiro, in qua non libros sed id quod
                        libris pretium facit, librorum quondam meorum sententias collocaui.
                            <milestone n="7" unit="section"/> Et tu quidem de tuis in commune bonum
                        meritis uera quidem, sed pro multitudine gestorum tibi pauca dixisti.
                            <milestone n="8" unit="section"/> De obiectorum tibi uel honestate uel
                        falsitate cunctis nota memorasti. De sceleribus fraudibusque delatorum recte
                        tu quidem strictim attingendum putasti, quod ea melius uberiusque
                        recognoscentis omnia uulgi ore celebrentur. <milestone n="9" unit="section"/>
                        Increpuisti etiam uehementer iniusti factum senatus. De nostra etiam
                        criminatione doluisti, laesae quoque opinionis damna fleuisti. <milestone n="10" unit="section"/>
                             Postremus aduersum fortunam dolor incanduit
                        conquestusque non aequa meritis praemia pensari in extremo musae saeuientis,
                        uti quae caelum terras quoque pax regeret, uota posuisti. <milestone n="11" unit="section"/>
                             Sed quoniam plurimus tibi affectuum tumultus
                        incubuit diuersumque te dolor ira maeror distrahunt, uti nunc mentis es,
                        nondum te ualidiora remedia contingunt. <milestone n="12" unit="section"/>
                        Itaque lenioribus paulisper utemur, ut quae in tumorem perturbationibus
                        influentibus induruerunt ad acrioris uim medicaminis recipiendam tactu
                        blandiore mollescant. </p>
                </div2>
                
<div2 id="VI (met.)"><head>[carmen VI]</head>
                    <lg>
                        <l> Cum Phoebi radiis graue</l>
                        <l> Cancri sidus inaestuat, </l>
                        <l> tum qui larga negantibus</l>
                        <l> sulcis semina credidit</l>
                        <l> elusus Cereris fide</l>
                        <l> quernas pergat ad arbores. </l>
                        <l> Numquam purpureum nemus</l>
                        <l> lecturus uiolas petas</l>
                        <l> cum saeuis Aquilonibus</l>
                        <l> stridens campus inhorruit; </l>
                        <l> nec quaeras auida manu</l>
                        <l> uernos stringere palmites</l>
                        <l> uuis si libeat frui; </l>
                        <l> autumno potius sua</l>
                        <l> Bacchus munera contulit. </l>
                        <l> Signat tempora propriis</l>
                        <l> aptans officiis deus</l>
                        <l> nec quas ipse cohercuit</l>
                        <l> misceri patitur uices. </l>
                        <l> Sic quod praecipiti uia</l>
                        <l> certum deserit ordinem</l>
                        <l> laetos non habet exitus. </l>
                    </lg>
                </div2>
                
<div2 n="6"><head>[cap. 6]</head>

                    <p>
                        <milestone n="1" unit="section"/> Primum igitur paterisne me pauculis
                        rogationibus statum tuae mentis attingere atque temptare, ut qui modus sit
                        tuae curationis intellegam? – <milestone n="2" unit="section"/> Tu uero
                        arbitratu, inquam, tuo quae uoles ut responsurum rogato. – <milestone n="3" unit="section"/>
                             Tum illa: Huncine, inquit, mundum temerariis agi
                        fortuitisque casibus putas an ullum credis ei regimen inesse rationis? –
                            <milestone n="4" unit="section"/> Atqui, inquam, nullo existimauerim modo ut
                        fortuita temeritate tam certa moueantur, uerum operi suo conditorem
                        praesidere deum scio nec umquam fuerit dies qui me ab hac sententiae
                        ueritate depellat. – <milestone n="5" unit="section"/> Ita est, inquit; nam id
                        etiam paulo ante cecinisti hominesque tantum diuinae exsortes curae esse
                        deplorasti; nam de ceteris quin ratione regerentur nihil mouebare.
                            <milestone n="6" unit="section"/> Papae autem, uehementer ammiror cur in tam
                        salubri sententia locatus aegrotes. Verum altius perscrutemur; nescio quid
                        abesse coniecto. <milestone n="7" unit="section"/> Sed dic mihi, quoniam deo
                        mundum regi non ambigis, quibus etiam gubernaculis regatur aduertis? –
                            <milestone n="8" unit="section"/> Vix, inquam, rogationis tuae sententiam
                        nosco, nedum ad inquisita respondere queam. – <milestone n="9" unit="section"/>
                        Num me, inquit, fefellit abesse aliquid, per quod uelut hiante ualli robore
                        in animum tuum perturbationum morbus inrepserit? <milestone n="10" unit="section"/>
                             Sed dic mihi, meministine quis sit rerum finis quoue totius
                        naturae tendat intentio? – Audieram, inquam, sed memoriam maeror hebetauit.
                            –<milestone n="11" unit="section"/> Atqui scis unde cuncta processerint. –
                        Noui, inquam, deumque esse respondi. –<milestone n="12" unit="section"/> Et qui
                        fieri potest ut principio cognito quis sit rerum finis ignores? <milestone n="13" unit="section"/>
                             Verum hi perturbationum mores, ea ualentia est, ut
                        mouere quidem loco hominem possint, conuellere autem sibique totum
                        exstirpare non possint. <milestone n="14" unit="section"/> Sed hoc quoque
                        respondeas uelim: hominemne te esse meministi? – Quidni, inquam, meminerim?
                            –<milestone n="15" unit="section"/> Quid igitur homo sit poterisne proferre?
                        – Hocine interrogas, an esse me sciam rationale animal atque mortale? Scio,
                        et id me esse confiteor. –<milestone n="16" unit="section"/> Et illa: Nihilne
                        aliud te esse nouisti? – Nihil. –<milestone n="17" unit="section"/> Iam scio,
                        inquit, morbi tui aliam uel maximam causam; quid ipse sis nosse desisti.
                        Quare plenissime uel aegritudinis tuae rationem uel aditum reconciliandae
                        sospitatis inueni. <milestone n="18" unit="section"/> Nam quoniam tui obliuione
                        confunderis, et exsulem te et exspoliatum propriis bonis esse doluisti;
                            <milestone n="19" unit="section"/> quoniam uero quis sit rerum finis
                        ignoras, nequam homines atque nefarios potentes felicesque arbitraris;
                        quoniam uero quibus gubernaculis mundus regatur oblitus es, has fortunarum
                        uices aestimas sine rectore fluitare: magnae non ad morbum modo, uerum ad
                        interitum quoque causae. Sed sospitatis auctori grates quod te nondum totum
                        natura destituit. <milestone n="20" unit="section"/> Habemus maximum tuae
                        fomitem salutis ueram de mundi gubernatione sententiam, quod eam non casuum
                        temeritati sed diuinae rationi subditam credis; nihil igitur pertimescas,
                        iam tibi ex hac minima scintillula uitalis calor illuxerit. <milestone n="21" unit="section"/>
                             Sed quoniam firmioribus remediis nondum tempus est,
                        et eam mentium constat esse naturam ut quotiens abiecerint ueras, falsis
                        opinionibus induantur, ex quibus orta perturbationum caligo uerum illum
                        confundit intuitum, hanc paulisper lenibus mediocribusque fomentis attenuare
                        temptabo, ut dimotis fallacium affectionum tenebris splendorem uerae lucis
                        possis agnoscere. </p>
                </div2>
                
<div2 id="VII (met.)"><head>[carmen VII]</head>
                    <lg>
                        <l> Nubibus atris</l>
                        <l> condita nullum</l>
                        <l> fundere possunt</l>
                        <l> sidera lumen. </l>
                        <l> Si mare uoluens</l>
                        <l> turbidus Auster</l>
                        <l> misceat aestum, </l>
                        <l> uitrea dudum</l>
                        <l> parque serenis</l>
                        <l> unda diebus</l>
                        <l> mox resoluto</l>
                        <l> sordida caeno</l>
                        <l> uisibus obstat, </l>
                        <l> quique uagatur</l>
                        <l> montibus altis</l>
                        <l> defluus amnis</l>
                        <l> saepe resistit</l>
                        <l> rupe soluti</l>
                        <l> obice saxi. </l>
                        <l> Tu quoque si uis</l>
                        <l> lumine claro</l>
                        <l> cernere uerum, </l>
                        <l> tramite recto</l>
                        <l> carpere callem: </l>
                        <l> gaudia pelle, </l>
                        <l> pelle timorem </l>
                        <l> spemque fugato</l>
                        <l> nec dolor adsit. </l>
                        <l> Nubila mens est</l>
                        <l> uinctaque frenis</l>
                        <l> haec ubi regnant. </l>
                    </lg>
                </div2>
            </div1>
            
<div1 id="II" type="lib"><head>LIBER II.</head>
                
<div2 n="1"><head>[cap. 1]</head>

                    <p>
                        <milestone n="1" unit="section"/> Post haec paulisper obticuit atque ubi
                        attentionem meam modesta taciturnitate collegit sic exorsa est: <milestone n="2" unit="section"/>
                             Si penitus aegritudinis tuae causas habitumque
                        cognoui, fortunae prioris affectu desiderioque tabescis; ea tantum animi tui
                        sicuti tu tibi fingis mutata peruertit. <milestone n="3" unit="section"/>
                        Intellego multiformes illius prodigii fucos et eo usque cum his quos eludere
                        nititur blandissimam familiaritatem, dum intolerabili dolore confundat quos
                        insperata reliquerit. <milestone n="4" unit="section"/> Cuius si naturam, mores
                        ac meritum reminiscare, nec habuisse te in ea pulchrum aliquid nec amisisse
                        cognosces; sed, ut arbitror, haud multum tibi haec in memoriam reuocare
                        laborauerim. <milestone n="5" unit="section"/> Solebas enim praesentem quoque,
                        blandientem quoque uirilibus incessere uerbis eamque de nostro adyto
                        prolatis insectabare sententiis. <milestone n="6" unit="section"/> Verum omnis
                        subita mutatio rerum non sine quodam quasi fluctu contingit animorum; sic
                        factum est ut tu quoque paulisper a tua tranquillitate descisceres.
                            <milestone n="7" unit="section"/> Sed tempus est haurire te aliquid ac
                        degustare molle atque iucundum, quod ad interiora transmissum ualidioribus
                        haustibus uiam fecerit. <milestone n="8" unit="section"/> Adsit igitur
                        rhetoricae suadela dulcedinis, quae tum tantum recta calle procedit cum
                        nostra instituta non deserit cumque hac musica laris nostri uernacula nunc
                        leuiores nunc grauiores modos succinat. <milestone n="9" unit="section"/> Quid
                        est igitur, o homo, quod te in maestitiam luctumque deiecit? Nouum, credo,
                        aliquid inusitatumque uidisti. Tu fortunam putas erga te esse mutatam:
                        erras. <milestone n="10" unit="section"/> Hi semper eius mores sunt, ista
                        natura. Seruauit circa te propriam potius in ipsa sui mutabilitate
                        constantiam; talis erat cum blandiebatur, cum tibi falsae illecebris
                        felicitatis alluderet. <milestone n="11" unit="section"/> Deprehendisti caeci
                        numinis ambiguos uultus. Quae sese adhuc uelat aliis, tota tibi prorsus
                        innotuit. <milestone n="12" unit="section"/> Si probas, utere moribus, ne
                        queraris. Si perfidiam perhorrescis, sperne atque abice perniciosa ludentem;
                        nam quae nunc tibi est tanti causa maeroris, haec eadem tranquillitatis esse
                        debuisset. Reliquit enim te quam non relicturam nemo umquam poterit esse
                        securus. <milestone n="13" unit="section"/> An uero tu pretiosam aestimas
                        abituram felicitatem et cara tibi est fortuna nec praessens manendi fida et
                        cum discesserit allatura maerorem? <milestone n="14" unit="section"/> Quodsi nec
                        ex arbitrio retineri potest et calamitosos fugiens facit, quid est aliud
                            <del>[fugax]</del> quam futurae quoddam calamitatis indicium? <milestone n="15" unit="section"/>
                             Neque enim quod ante oculos situm est suffecerit
                        intueri, rerum exitus prudentia metitur; eademque in alterutro mutabilitas
                        nec formidandas fortunae minas nec exoptandas facit esse blanditias.
                            <milestone n="16" unit="section"/> Postremo aequo animo toleres oportet
                        quicquid intra fortunae aream geritur cum semel iugo eius colla summiseris.
                            <milestone n="17" unit="section"/> Quodsi manendi abeundique scribere legem
                        uelis ei quam tu tibi dominam sponte legisti, nonne iniurius fueris et
                        impatientia sortem exacerbes quam permutare non possis? <milestone n="18" unit="section"/>
                             Si uentis uela committeres, non quo uoluntas peteret
                        sed quo flatus impellerent promoueres; si aruis semina crederes, feraces
                        inter se annos sterilesque pensares. Fortunae te regendum dedisti, dominae
                        moribus oportet obtemperes. <milestone n="19" unit="section"/> Tu uero uoluentis
                        rotae impetum retinere conaris? At, omnium mortalium stolidissime, si manere
                        incipit fors esse desistit. </p>
                </div2>
                
<div2 id="I (met.)"><head>[carmen I]</head>
                    <lg>
                        <l> Haec cum superba uerterit uices dextra</l>
                        <l> et aestuantis more fertur Euripi, </l>
                        <l> dudum tremendos saeua proterit reges</l>
                        <l> humilemque uicti subleuat fallax uultum. </l>
                        <l> Non illa miseros audit aut curat fletus</l>
                        <l> ultroque gemitus, dura quos fecit, ridet. </l>
                        <l> Sic illa ludit, sic suas probat uires</l>
                        <l> magnumque subitis monstrat ostentum, si quis</l>
                        <l> uisatur una stratus ac felix hora. </l>
                    </lg>
                </div2>
                
<div2 n="2"><head>[cap. 2]</head>

                    <p>
                        <milestone n="1" unit="section"/> Vellem autem pauca tecum Fortunae ipsius
                        uerbis agitare; tu igitur an ius postulet animaduerte. <milestone n="2" unit="section"/>
                             “Quid tu, homo, ream me cotidianis agis querelis? Quam tibi
                        fecimus iniuriam? Quae tibi tua detraximus bona? <milestone n="3" unit="section"/>
                         Quouis iudice de opum dignitatumque mecum possessione contende, et si
                        cuiusquam mortalium proprium quid horum esse monstraueris ego iam tua fuisse
                        quae repetis sponte concedam. <milestone n="4" unit="section"/> Cum te matris
                        utero natura produxit, nudum rebus omnibus inopemque suscepi, meis opibus
                        foui et, quod te nunc impatientem nostri facit, fauore prona indulgentius
                        educaui, omnium quae mei iuris sunt affluentia et splendore circumdedi.
                            <milestone n="5" unit="section"/> Nunc mihi retrahere manum libet: habes
                        gratiam uelut usus alienis, non habes ius querelae tamquam prorsus tua
                        perdideris. <milestone n="6" unit="section"/> Quid igitur ingemescis? Nulla tibi
                        a nobis est allata uiolentia. Opes, honores ceteraque talium mei sunt iuris.
                        Dominam famulae cognoscunt: mecum ueniunt, me abeunte discedunt. <milestone n="7" unit="section"/>
                             Audacter adfirmem, si tua forent quae amissa
                        conquereris, nullo modo perdidisses. </p>
                    <p>
                        <milestone n="8" unit="section"/> An ego sola meum ius exercere prohibebor?
                        Licet caelo proferre lucidos dies eosdemque tenebrosis noctibus condere,
                        licet anno terrae uultum nunc floribus frugibusque redimire nunc nimbis
                        frigoribusque confundere, ius est mari nunc strato aequore blandiri nunc
                        procellis ac fluctibus inhorrescere: nos ad constantiam nostris moribus
                        alienam inexpleta hominum cupiditas alligabit? <milestone n="9" unit="section"/>
                        Haec nostra uis est, hunc continuum ludum ludimus: rotam uolubili orbe
                        uersamus, infima summis, summa infimis mutare gaudemus. <milestone n="10" unit="section"/>
                             Ascende si placet, sed ea lege, ne uti cum ludicri
                        mei ratio poscet descendere iniuriam putes. <milestone n="11" unit="section"/>
                        An tu mores ignorabas meos? Nesciebas Croesum regem Lydorum Cyro paulo ante
                        formidabilem mox deinde miserandum rogi flammis traditum misso caelitus
                        imbre defensum? <milestone n="12" unit="section"/> Num te praeterit Paulum Persi
                        regis a se capti calamitatibus pias impendisse lacrimas? Quid tragoediarum
                        clamor aliud deflet nisi indiscreto ictu fortunam felicia regna uertentem?
                            <milestone n="13" unit="section"/> Nonne adulescentulus <foreign xml:lang="grc">
                            δύο πίθους, τὸν μὲν ἕνα κακῶν, τὸν δὲ ἕτερων
                            ἐάων</foreign> in Iouis limine iacere didicisti? <milestone n="14" unit="section"/>
                             Quid si uberius de bonorum parte sumpsisti, quid si a te non
                        tota discessi, quid si haec ipsa mei mutabilitas iusta tibi causa est
                        sperandi meliora, tamenne animo contabescas et intra commune omnibus regnum
                        locatus proprio uiuere iure desideres?” </p>
                </div2>
                
<div2 id="II (met.)"><head>[carmen II]</head>
                    <lg>
                        <l> Si quantas rapidis flatibus incitus</l>
                        <l> pontus uersat harenas</l>
                        <l> aut quot stelliferis edita noctibus</l>
                        <l> caelo sidera fulgent</l>
                        <l> tantas fundat opes nec retrahat manum</l>
                        <l> pleno Copia cornu, </l>
                        <l> humanum miseras haud ideo genus</l>
                        <l> cesset flere querelas. </l>
                        <l> Quamuis uota libens excipiat deus</l>
                        <l> multi prodigus auri</l>
                        <l> et claris auidos ornet honoribus, </l>
                        <l> nil iam parta uidentur, </l>
                        <l> sed quaesita uorans saeua rapacitas</l>
                        <l> alios pandit hiatus. </l>
                        <l> Quae iam praecipitem frena cupidinem</l>
                        <l> certo fine retentent, </l>
                        <l> largis cum potius muneribus fluens</l>
                        <l> sitis ardescit habendi? </l>
                        <l> Numquam diues agit qui trepidus gemens</l>
                        <l> sese credit egentem. </l>
                    </lg>
                </div2>
                
<div2 n="3"><head>[cap. 3]</head>

                    <p>
                        <milestone n="1" unit="section"/> His igitur si pro se tecum Fortuna loqueretur,
                        quid profecto contra hisceres non haberes; aut si quid est quo querelam tuam
                        iure tuearis, proferas oportet, dabimus dicendi locum. – <milestone n="2" unit="section"/>
                             Tum ego: Speciosa quidem ista sunt, inquam, oblitaque
                        rhetoricae ac musicae melle dulcedinis tum tantum cum audiuntur oblectant,
                        sed miseris malorum altior sensus est; itaque cum haec auribus insonare
                        desierint insitus animum maeror praegrauat. – <milestone n="3" unit="section"/>
                        Et illa: Ita est, inquit; haec enim nondum morbi tui remedia, sed adhuc
                        contumacis aduersum curationem doloris fomenta quaedam sunt; <milestone n="4" unit="section"/>
                             nam quae in profundum sese penetrent cum tempestiuum
                        fuerit ammouebo. Verumtamen ne te existimari miserum uelis; an numerum
                        modumque tuae felicitatis oblitus es? <milestone n="5" unit="section"/> Taceo
                        quod desolatum parente summorum te uirorum cura suscepit delectusque in
                        affinitatem principum ciuitatis, quod pretiosissimum propinquitatis genus
                        est, prius carus quam proximus esse coepisti. <milestone n="6" unit="section"/>
                        Quis non te felicissimum cum tanto splendore socerorum cum coniugis pudore
                        tum masculae quoque prolis oportunitate praedicauit? <milestone n="7" unit="section"/>
                             Praetereo - libet enim praeterire communia - sumptas in
                        adulescentia negatas senibus dignitates; ad singularem felicitatis tuae
                        cumulum uenire delectat. <milestone n="8" unit="section"/> Si quis rerum
                        mortalium fructus ullum beatitudinis pondus habet, poteritne illius memoria
                        lucis quantalibet ingruentium malorum mole deleri cum duos pariter consules
                        liberos tuos domo prouehi sub frequentia patrum sub plebis alacritate
                        uidisti, cum eisdem in curia curules insidentibus tu regiae laudis orator
                        ingenii gloriam facundiaeque meruisti, cum in circo duorum medius consulum
                        circumfusae multitudinis exspectationem triumphali largitione satiasti?
                            <milestone n="9" unit="section"/> Dedisti, ut opinor, uerba Fortunae dum te
                        illa demulcet, dum te ut delicias suas fouet. Munus quod nulli umquam
                        priuato commodauerat abstulisti. Visne igitur cum Fortuna calculum ponere?
                            <milestone n="10" unit="section"/> Nunc te primum liuenti oculo
                        praestrinxit. Si numerum modumque laetorum tristiumue consideres, adhuc te
                        felicem negare non possis. <milestone n="11" unit="section"/> Quodsi idcirco te
                        fortunatum esse non aestimas, quoniam quae tunc laeta uidebantur abierunt,
                        non est quod te miserum putes, quoniam quae nunc creduntur maesta
                        praetereunt. <milestone n="12" unit="section"/> An tu in hanc uitae scenam nunc
                        primum subitus hospesque uenisti? Vllamne humanis rebus inesse constantiam
                        reris, cum ipsum saepe hominem uelox hora dissoluat? <milestone n="13" unit="section"/>
                             Nam etsi rara est fortuitis manendi fides, ultimus tamen uitae
                        dies mors quaedam fortunae est etiam manentis. <milestone n="14" unit="section"/>
                         Quid igitur referre putas tune illam moriendo deseras an te illa
                        fugiendo? </p>
                </div2>
                
<div2 id="III (met.)"><head>[carmen III]</head>
                    <lg>
                        <l> Cum polo Phoebus roseis quadrigis</l>
                        <l> lucem spargere coeperit, </l>
                        <l> pallet albentes hebetata uultus</l>
                        <l> flammis stella prementibus. </l>
                        <l> Cum nemus flatu Zephyri tepentis</l>
                        <l> uernis inrubuit rosis, </l>
                        <l> spiret insanum nebulosus Auster, </l>
                        <l> iam spinis abeat decus. </l>
                        <l> Saepe tranquillo radiat sereno</l>
                        <l> immotis mare fluctibus, </l>
                        <l> saepe feruentes Aquilo procellas</l>
                        <l> uerso concitat aequore. </l>
                        <l> Rara si constat sua forma mundo, </l>
                        <l> si tantas uariat uices, </l>
                        <l> crede fortunis hominum caducis, </l>
                        <l> bonis crede fugacibus! </l>
                        <l> Constat aeterna positumque lege est</l>
                        <l> ut constet genitum nihil. –</l>
                    </lg>
                </div2>
                
<div2 n="4"><head>[cap. 4]</head>

                    <p>
                        <milestone n="1" unit="section"/> Tum ego: Vera, inquam, commemoras, o uirtutum
                        omnium nutrix, nec infitiari possum prosperitatis meae uelocissimum cursum.
                            <milestone n="2" unit="section"/> Sed hoc est quod recolentem uehementius
                        coquit; nam in omni aduersitate fortunae infelicissimum est genus infortunii
                        fuisse felicem. – <milestone n="3" unit="section"/> Sed quod tu, inquit, falsae
                        opinionis supplicium luas, id rebus iure imputare non possis. Nam si te hoc
                        inane nomen fortuitae felicitatis mouet, quam pluribus maximisque abundes
                        mecum reputes licet. <milestone n="4" unit="section"/> Igitur si quod in omni
                        fortunae tuae censu pretiosissimum possidebas id tibi diuinitus inlaesum
                        adhuc inuiolatumque seruatur, poterisne meliora quaeque retinens de
                        infortunio iure causari? <milestone n="5" unit="section"/> Atqui uiget incolumis
                        illud pretiosissimum generis humani decus Symmachus socer et, quod uitae
                        pretio non segnis emeres, uir totus ex sapientia uirtutibusque factus:
                        suarum securus tuis ingemescit iniuriis. <milestone n="6" unit="section"/> Viuit
                        uxor ingenio modesta, pudicitia pudore praecellens et, ut omnes eius dotes
                        breuiter includam, patri similis; uiuit, inquam, tibique tantum uitae huius
                        exosa spiritum seruat, quoque uno felicitatem minui tuam uel ipsa
                        concesserim, tui desiderio lacrimis ac dolore tabescit. <milestone n="7" unit="section"/>
                             Quid dicam liberos consulares, quorum iam ut in id
                        aetatis pueris uel paterni uel auiti specimen elucet ingenii? <milestone n="8" unit="section"/>
                             Cum igitur praecipua sit mortalibus uitae cura
                        retinendae, o te, si tua bona cognoscas, felicem, cui suppetunt etiam nunc
                        quae uita nemo dubitat esse cariora. <milestone n="9" unit="section"/> Quare
                        sicca iam lacrimas; nondum est ad unum omnes exosa fortuna nec tibi nimium
                        ualida tempestas incubuit quando tenaces haerent ancorae quae nec praesentis
                        solamen nec futuri spem temporis abesse patiantur. – </p>
                    <p>
                        <milestone n="10" unit="section"/> Et haereant, inquam, precor; illis namque
                        manentibus, utcumque se res habeant, enatabimus. Sed quantum ornamentis
                        nostris decesserit uides. –<milestone n="11" unit="section"/> Et illa:
                        Promouimus, inquit, aliquantum si te non iam totius tuae sortis piget. Sed
                        delicias tuas ferre non possum, qui abesse aliquid tuae beatitudini tam
                        luctuosus atque anxius conqueraris. <milestone n="12" unit="section"/> Quis est
                        enim tam compositae felicitatis ut non aliqua ex parte cum status sui
                        qualitate rixetur? Anxia enim res est humanorum condicio bonorum et quae uel
                        numquam tota proueniat uel numquam perpetua subsistat. <milestone n="13" unit="section"/>
                             Huic census exuberat, sed est pudori degener sanguis; hunc
                        nobilitas notum facit, sed angustia rei familiaris inclusus esse mallet
                        ignotus. <milestone n="14" unit="section"/> Ille utroque circumfluus uitam
                        caelibem deflet; ille nuptiis felix orbus liberis alieno censum nutrit
                        heredi; alius prole laetatus filii filiaeue delictis maestus illacrimat.
                            <milestone n="15" unit="section"/> Idcirco nemo facile cum fortunae suae
                        condicione concordat; inest enim singulis quod inexpertus ignoret, expertus
                        exhorreat. <milestone n="16" unit="section"/> Adde quod felicissimi cuiusque
                        delicatissimus sensus est, et nisi ad nutum cuncta suppetant omnis
                        aduersitatis insolens minimis quibusque prosternitur: adeo perexigua sunt
                        quae fortunatissimis beatitudinis summam detrahunt. <milestone n="17" unit="section"/>
                             Quam multos esse coniectas qui sese caelo proximos arbitrentur
                        si de fortunae tuae reliquiis pars eis minima contingat? Hic ipse locus,
                        quem tu exsilium uocas, incolentibus patria est. <milestone n="18" unit="section"/>
                             Adeo nihil est miserum nisi cum putes, contraque beata sors
                        omnis est aequanimitate tolerantis. <milestone n="19" unit="section"/> Quis est
                        ille tam felix, qui cum dederit impatientiae manus statum suum mutare non
                        optet? <milestone n="20" unit="section"/> Quam multis amaritudinibus humanae
                        felicitatis dulcedo respersa est! Quae si etiam fruenti iucunda esse
                        uideatur, tamen quominus cum uelit abeat retineri non possit. <milestone n="21" unit="section"/>
                             Liquet igitur quam sit mortalium rerum misera
                        beatitudo, quae nec apud aequanimos perpetua perdurat nec anxios tota
                        delectat. </p>
                    <p>
                        <milestone n="22" unit="section"/> Quid igitur, o mortales, extra petitis intra
                        uos positam felicitatem? Error uos inscitiaque confundit. <milestone n="23" unit="section"/>
                             Ostendam breuiter tibi summae cardinem felicitatis.
                        Estne aliquid tibi te ipso pretiosius? Nihil, inquies. Igitur si tui compos
                        fueris, possidebis quod nec tu amittere umquam uelis nec fortuna possit
                        auferre. <milestone n="24" unit="section"/> Atque ut agnoscas in his fortuitis
                        rebus beatitudinem constare non posse, sic collige. <milestone n="25" unit="section"/>
                             Si beatitudo est summum naturae bonum ratione degentis nec est
                        summum bonum quod eripi ullo modo potest, quoniam praecellit id quod nequeat
                        auferri, manifestum est quin ad beatitudinem percipiendam fortunae
                        instabilitas aspirare non possit. <milestone n="26" unit="section"/> Ad haec,
                        quem caduca ista felicitas uehit uel scit eam uel nescit esse mutabilem. Si
                        nescit, quaenam beata sors esse potest ignorantiae caecitate? Si scit,
                        metuat necesse est ne amittat quod amitti posse non dubitat; quare continuus
                        timor non sinit esse felicem. An uel si amiserit neglegendum putat?
                            <milestone n="27" unit="section"/> Sic quoque perexile bonum est quod aequo
                        animo feratur amissum. <milestone n="28" unit="section"/> Et quoniam tu idem es
                        cui persuasum atque insitum permultis demonstrationibus scio mentes hominum
                        nullo modo esse mortales, cumque clarum sit fortuitam felicitatem corporis
                        morte finiri, dubitari nequit, si haec afferre beatitudinem potest, quin
                        omne mortalium genus in miseriam mortis fine labatur. <milestone n="29" unit="section"/>
                             Quodsi multos scimus beatitudinis fructum non morte solum uerum
                        etiam doloribus suppliciisque quaesisse, quonam modo praesens facere beatos
                        potest quae miseros transacta non efficit? </p>
                </div2>
                
<div2 id="IV (met.)"><head>[carmen IV]</head>
                    <lg>
                        <l> Quisquis uolet perennem</l>
                        <l> cautus ponere sedem</l>
                        <l> stabilisque nec sonori</l>
                        <l> sterni flatibus Euri</l>
                        <l> et fluctibus minantem</l>
                        <l> curat spernere pontum, </l>
                        <l> montis cacumen alti, </l>
                        <l> bibulas uitet harenas; </l>
                        <l> illud proteruus Auster</l>
                        <l> totis uiribus urguet, </l>
                        <l> hae pendulum solutae</l>
                        <l> pondus ferre recusant. </l>
                        <l> Fugiens periculosam</l>
                        <l> sortem sedis amoenae</l>
                        <l> humili domum memento</l>
                        <l> certus figere saxo. </l>
                        <l> Quamuis tonet ruinis</l>
                        <l> miscens aequora uentus, </l>
                        <l> tu conditus quieti</l>
                        <l> felix robore ualli</l>
                        <l> duces serenus aeuum</l>
                        <l> ridens aetheris iras. </l>
                    </lg>
                </div2>
                
<div2 n="5"><head>[cap. 5]</head>

                    <p>
                        <milestone n="1" unit="section"/> Sed quoniam rationum iam in te mearum fomenta
                        descendunt, paulo ualidioribus utendum puto. <milestone n="2" unit="section"/>
                        Age enim, si iam caduca et momentaria fortunae dona non essent, quid in eis
                        est quod aut uestrum umquam fieri queat aut non perspectum consideratumque
                        uilescat? </p>
                    <p>
                        <milestone n="3" unit="section"/> Diuitiaene uel uestrae uel sui natura
                        pretiosae sunt? Quid earum potius? <milestone n="4" unit="section"/> Aurumne ac
                        uis congesta pecuniae? Atqui haec effundendo magis quam coacervando melius
                        nitent, si quidem auaritia semper odiosos, claros largitas facit. <milestone n="5" unit="section"/>
                             Quodsi manere apud quemque non potest quod
                        transfertur in alterum, tunc est pretiosa pecunia cum translata in alios
                        largiendi usu desinit possideri. <milestone n="6" unit="section"/> At eadem, si
                        apud unum quanta est ubique gentium congeratur, ceteros sui inopes fecerit.
                        Et uox quidem tota pariter multorum replet auditum, uestrae uero diuitiae
                        nisi comminutae in plures transire non possunt; quod cum factum est,
                        pauperes necesse est faciant quos relinquunt. <milestone n="7" unit="section"/>
                        O igitur angustas inopesque diuitias, quas nec habere totas pluribus licet
                        et ad quemlibet sine ceterorum paupertate non ueniunt. – <milestone n="8" unit="section"/>
                             An gemmarum fulgor oculos trahit? Sed si quid est in
                        hoc splendore praecipui, gemmarum est lux illa, non hominum; quas quidem
                        mirari homines uehementer ammiror. <milestone n="9" unit="section"/> Quid est
                        enim carens animae motu atque compage quod animatae rationabilique naturae
                        pulchrum esse iure uideatur? <milestone n="10" unit="section"/> Quae tametsi
                        conditoris opera suique distinctione postremae aliquid pulchritudinis
                        trahunt, infra uestram tamen excellentiam collocatae ammirationem uestram
                        nullo modo mereantur. –<milestone n="11" unit="section"/> An uos agrorum
                        pulchritudo delectat? Quidni? Est enim pulcherrimi operis pulchra portio.
                            <milestone n="12" unit="section"/> Sic quondam sereni maris facie gaudemus,
                        sic caelum, sidera, lunam solemque miramur. Num te horum aliquid attingit,
                        num audes alicuius talium splendore gloriari? <milestone n="13" unit="section"/>
                        An uernis floribus ipse distingueris aut tua in aestiuos fructus intumescit
                        ubertas? <milestone n="14" unit="section"/> Quid inanibus gaudiis raperis, quid
                        externa bona pro tuis amplexaris? Numquam tua faciet esse fortuna quae a te
                        natura rerum fecit aliena. <milestone n="15" unit="section"/> Terrarum quidem
                        fructus animantium procul dubio debentur alimentis; sed si, quod naturae
                        satis est, replere indigentiam uelis, nihil est quod fortunae affluentiam
                        petas. <milestone n="16" unit="section"/> Paucis enim minimisque natura contenta
                        est; cuius satietatem si superfluis urguere uelis, aut iniucundum quod
                        infuderis fiet aut noxium. –<milestone n="17" unit="section"/> Iam uero pulchrum
                        uariis fulgere uestibus putas. Quarum si grata intuitu species est, aut
                        materiae naturam aut ingenium mirabor artificis. –<milestone n="18" unit="section"/>
                             An uero te longus ordo famulorum facit esse felicem? Qui si
                        uitiosi moribus sint, perniciosa domus sarcina et ipsi domino uehementer
                        inimica; sin uero probi, quonam modo in tuis opibus aliena probitas
                        numerabitur? <milestone n="19" unit="section"/> Ex quibus omnibus nihil horum
                        quae tu in tuis computas bonis tuum esse bonum liquido monstratur. Quibus si
                        nihil inest appetendae pulchritudinis, quid est quod uel amissis doleas uel
                        laeteris retentis? <milestone n="20" unit="section"/> Quodsi natura pulchra
                        sunt, quid id tua refert? Nam haec per se a tuis quoque opibus sequestrata
                        placuissent. <milestone n="21" unit="section"/> Neque enim idcirco sunt pretiosa
                        quod in tuas uenere diuitias, sed quoniam pretiosa uidebantur tuis ea
                        diuitiis annumerare maluisti. </p>
                    <p>
                        <milestone n="22" unit="section"/> Quid autem tanto fortunae strepitu
                        desideratis? Fugare, credo, indigentiam copia quaeritis. <milestone n="23" unit="section"/>
                             Atqui hoc uobis in contrarium cedit; pluribus quippe
                        amminiculis opus est ad tuendam pretiosae supellectilis uarietatem, uerumque
                        illud est permultis eos indigere qui permulta possideant, contraque minimum
                        qui abundantiam suam naturae necessitate non ambitus superfluitate
                        metiantur. </p>
                    <p>
                        <milestone n="24" unit="section"/> Itane autem nullum est proprium uobis atque
                        insitum bonum ut in externis ac sepositis rebus bona uestra quaeratis?
                            <milestone n="25" unit="section"/> Sic rerum uersa condicio est ut diuinum
                        merito rationis animal non aliter sibi splendere nisi inanimatae
                        supellectilis possessione uideatur? <milestone n="26" unit="section"/> Et alia
                        quidem suis contenta sunt, uos autem deo mente consimiles ab rebus infimis
                        excellentis naturae ornamenta captatis nec intellegitis quantam conditori
                        uestro faciatis iniuriam. <milestone n="27" unit="section"/> Ille genus humanum
                        terrenis omnibus praestare uoluit, uos dignitatem uestram infra infima
                        quaeque detruditis. <milestone n="28" unit="section"/> Nam si omne cuiusque
                        bonum eo cuius est constat esse pretiosius, cum uilissima rerum uestra bona
                        esse iudicatis eisdem uosmet ipsos uestra existimatione summittitis.
                            <milestone n="29" unit="section"/> Quod quidem haud immerito cadit. Humanae
                        quippe naturae ista condicio est ut tum tantum ceteris rebus cum se
                        cognoscit excellat, eadem tamen infra bestias redigatur si se nosse
                        desierit; nam ceteris animantibus sese ignorare naturae est, hominibus uitio
                        uenit. </p>
                    <p>
                        <milestone n="30" unit="section"/> Quam uero late patet uester hic error, qui
                        ornari posse aliquid ornamentis existimatis alienis! <milestone n="31" unit="section"/>
                             At id fieri nequit; nam si quid ex appositis luceat, ipsa
                        quidem quae sunt apposita laudantur, illud uero his tectum atque uelatum in
                        sua nihilo minus foeditate perdurat. <milestone n="32" unit="section"/> Ego uero
                        nego ullum esse bonum quod noceat habenti. Num id mentior? Minime, inquis.
                            <milestone n="33" unit="section"/> Atqui diuitiae possidentibus persaepe
                        nocuerunt, cum pessimus quisque eoque alieni magis auidus quicquid usquam
                        auri gemmarumque est se solum qui habeat dignissimum putat. <milestone n="34" unit="section"/>
                             Tu igitur, qui nunc contum gladiumque sollicitus
                        pertimescis, si uitae huius callem uacuus uiator intrasses coram latrone
                        cantares. <milestone n="35" unit="section"/> O praeclara opum mortalium
                        beatitudo, quam cum adeptus fueris securus esse desistis! </p>
                </div2>
                
<div2 id="V (met.)"><head>[carmen V]</head>
                    <lg>
                        <l> Felix nimium prior aetas</l>
                        <l> contenta fidelibus aruis</l>
                        <l> nec inerti perdita luxu, </l>
                        <l> facili quae sera solebat</l>
                        <l> ieiunia soluere glande. </l>
                        <l> Non Bacchica munera norant</l>
                        <l> liquido confundere melle</l>
                        <l> nec lucida uellera Serum</l>
                        <l> Tyrio miscere ueneno. </l>
                        <l> Somnos dabat herba salubres, </l>
                        <l> potum quoque lubricus amnis, </l>
                        <l> umbras altissima pinus. </l>
                        <l> Nondum maris alta secabat</l>
                        <l> nec mercibus undique lectis</l>
                        <l> noua litora uiderat hospes. </l>
                        <l> Tunc classica saeua tacebant</l>
                        <l> odiis neque fusus acerbis</l>
                        <l> cruor horrida tinxerat arua. </l>
                        <l> Quid enim furor hosticus ulla</l>
                        <l> uellet prior arma mouere, </l>
                        <l> cum uulnera saeua uiderent</l>
                        <l> nec praemia sanguinis ulla? </l>
                        <l> Vtinam modo nostra redirent</l>
                        <l> in mores tempora priscos! </l>
                        <l> Sed saeuior ignibus Aetnae</l>
                        <l> feruens amor ardet habendi. </l>
                        <l> Heu, primus quis fuit ille</l>
                        <l> auri qui pondera tecti</l>
                        <l> gemmasque latere uolentes</l>
                        <l> pretiosa pericula fodit? </l>
                    </lg>
                </div2>
                
<div2 n="6"><head>[cap. 6]</head>

                    <p><milestone n="1" unit="section"/> Quid autem de dignitatibus potentiaque
                        disseram, qua uos uerae dignitatis ac potestatis inscii caelo exaequatis?
                        Quae si in improbissimum quemque ceciderunt, quae flammis Aetnae
                        eructantibus, quod diluuium tantas strages dederint? <milestone n="2" unit="section"/>
                             Certe, uti meminisse te arbitror, consulare imperium, quod
                        libertatis principium fuerat, ob superbiam consulum uestri ueteres abolere
                        cupiuerunt, qui ob eandem superbiam prius regium de ciuitate nomen
                        abstulerant. <milestone n="3" unit="section"/> At si quando, quod perrarum est,
                        probis deferantur, quid in eis aliud quam probitas utentium placet? Ita fit
                        ut non uirtutibus ex dignitate sed ex uirtute dignitatibus honor accedat. </p>
                    <p>
                        <milestone n="4" unit="section"/> Quae uero est ista uestra expetibilis ac
                        praeclara potentia? Nonne, o terrena animalia, consideratis quibus qui
                        praesidere uideamini? Nunc si inter mures uideres unum aliquem ius sibi ac
                        potestatem prae ceteris uindicantem, quanto mouereris cachinno! <milestone n="5" unit="section"/>
                             Quid uero, si corpus spectes, imbecillius homine
                        repperire queas, quos saepe muscularum quoque uel morsus uel in secreta
                        quaeque reptantium necat introitus? <milestone n="6" unit="section"/> Quo uero
                        quisquam ius aliquod in quempiam nisi in solum corpus et quod infra corpus
                        est - fortunam loquor - possit exserere? <milestone n="7" unit="section"/> Num
                        quicquam libero imperabis animo? Num mentem firma sibi ratione cohaerentem
                        de statu propriae quietis amouebis? <milestone n="8" unit="section"/> Cum
                        liberum quendam uirum suppliciis se tyrannus adacturum putaret ut aduersum
                        se factae coniurationis conscios proderet, linguam ille momordit atque
                        abscidit et in os tyranni saeuientis abiecit; ita cruciatus, quos putabat
                        tyrannus materiam crudelitatis, uir sapiens fecit esse uirtutis. </p>
                    <p>
                        <milestone n="9" unit="section"/> Quid autem est quod in alium facere quisque
                        possit, quod sustinere ab alio ipse non possit? <milestone n="10" unit="section"/>
                         Busiridem accepimus necare hospites solitum ab Hercule hospite fuisse
                        mactatum. <milestone n="11" unit="section"/> Regulus plures Poenorum bello
                        captos in uincla coniecerat, sed mox ipse uictorum catenis manus praebuit.
                            <milestone n="12" unit="section"/> Vllamne igitur eius hominis potentiam
                        putas qui quod ipse in alio potest ne id in se alter ualeat efficere non
                        possit? </p>
                    <p>
                        <milestone n="13" unit="section"/> Ad haec, si ipsis dignitatibus ac
                        potestatibus inesset aliquid naturalis ac proprii boni, numquam pessimis
                        prouenirent. Neque enim sibi solent aduersa sociari; natura respuit ut
                        contraria quaeque iungantur. <milestone n="14" unit="section"/> Ita cum pessimos
                        plerumque dignitatibus fungi dubium non sit, illud etiam liquet natura sui
                        bona non esse quae se pessimis haerere patiantur. <milestone n="15" unit="section"/>
                             Quod quidem de cunctis fortunae muneribus dignius existimari
                        potest, quae ad improbissimum quemque uberiora perueniunt. </p>
                    <p>
                        <milestone n="16" unit="section"/> De quibus illud etiam considerandum puto quod
                        nemo dubitat esse fortem cui fortitudinem inesse conspexerit et cuicumque
                        uelocitas adest manifestum est esse uelocem; <milestone n="17" unit="section"/>
                        sic musica quidem musicos, medicina medicos, rhetorica rhetores facit: agit
                        enim cuiusque rei natura quod proprium est nec contrariarum rerum miscetur
                        effectibus et ultro quae sunt aduersa depellit. <milestone n="18" unit="section"/>
                         Atqui nec opes inexpletam restinguere auaritiam queunt, nec potestas sui
                        compotem fecerit quem uitiosae libidines insolubilibus adstrictum retinent
                        catenis, et collata improbis dignitas non modo non effecit dignos sed prodit
                        potius et ostentat indignos. <milestone n="19" unit="section"/> Cur ita
                        prouenit? Gaudetis enim res sese aliter habentes falsis compellare
                        nominibus, quae facile ipsarum rerum redarguuntur effectu; itaque nec illae
                        diuitiae nec illa potentia nec haec dignitas iure appellari potest.
                            <milestone n="20" unit="section"/> Postremo idem de tota concludere fortuna
                        licet, in qua nihil expetendum, nihil natiuae bonitatis inesse manifestum
                        est, quae nec se bonis semper adiungit et bonos quibus fuerit adiuncta non
                        efficit. </p>
                </div2>
                
<div2 id="VI (met.)"><head>[carmen VI]</head>
                    <lg>
                        <l> Nouimus quantas dederit ruinas</l>
                        <l> urbe flammata patribusque caesis</l>
                        <l> fratre qui quondam ferus interempto</l>
                        <l> matris effuso maduit cruore</l>
                        <l> corpus et uisu gelidum pererrans</l>
                        <l> ora non tinxit lacrimis, sed esse</l>
                        <l> censor exstincti potuit decoris. </l>
                        <l> Hic tamen sceptro populos regebat</l>
                        <l> quos uidet condens radios sub undas</l>
                        <l> Phoebus, extremo ueniens ab ortu, </l>
                        <l> quos premunt septem gelidi triones, </l>
                        <l> quos Notus sicco uiolentus aestu</l>
                        <l> torret ardentes recoquens harenas. </l>
                        <l> Celsa num tandem ualuit potestas</l>
                        <l> uertere praui rabiem Neronis? </l>
                        <l> Heu grauem sortem, quotiens iniquus</l>
                        <l> additur saeuo gladius ueneno! – </l>
                    </lg>
                </div2>
                
<div2 n="7"><head>[cap. 7]</head>

                    <p>
                        <milestone n="1" unit="section"/> Tum ego: Scis, inquam, ipsa minimum nobis
                        ambitionem mortalium rerum fuisse dominatam; sed materiam gerendis rebus
                        optauimus, quo ne uirtus tacita consenesceret. – <milestone n="2" unit="section"/>
                         Et illa: Atqui hoc unum est quod praestantes quidem natura mentes sed
                        nondum ad extremam manum uirtutum perfectione perductas allicere possit,
                        gloriae scilicet cupido et optimorum in rem publicam fama meritorum.
                            <milestone n="3" unit="section"/> Quae quam sit exilis et totius uacua
                        ponderis sic considera. Omnem terrae ambitum, sicuti astrologicis
                        demonstrationibus accepisti, ad caeli spatium puncti constat obtinere
                        rationem, id est, ut, si ad caelestis globi magnitudinem conferatur, nihil
                        spatii prorsus habere iudicetur. <milestone n="4" unit="section"/> Huius igitur
                        tam exiguae in mundo regionis quarta fere portio est, sicut Ptolomaeo
                        probante didicisti, quae nobis cognitis animantibus incolatur. <milestone n="5" unit="section"/>
                             Huic quartae si quantum maria paludesque premunt
                        quantumque siti uasta regio distenditur cogitatione subtraxeris, uix
                        angustissima inhabitandi hominibus area relinquetur. <milestone n="6" unit="section"/>
                             In hoc igitur minimo puncti quodam puncto circumsaepti atque
                        conclusi de peruulganda fama, de proferendo nomine cogitatis, ut quid habeat
                        amplum magnificumque gloria tam angustis exiguisque limitibus artata?
                            <milestone n="7" unit="section"/> Adde quod hoc ipsum breuis habitaculi
                        saeptum plures incolunt nationes lingua, moribus, totius uitae distantes, ad
                        quas tum difficultate itinerum tum loquendi diuersitate tum commercii
                        insolentia non modo fama hominum singulorum sed ne urbium quidem peruenire
                        queat. <milestone n="8" unit="section"/> Aetate denique M. Tullii, sicut ipse
                        quodam loco significat, nondum Caucasum montem Romanae rei publicae fama
                        transcenderat et erat tunc adulta Parthis etiam ceterisque id locorum
                        gentibus formidolosa. <milestone n="9" unit="section"/> Videsne igitur quam sit
                        angusta, quam compressa gloria, quam dilatare ac propagare laboratis? An ubi
                        Romani nominis transire fama nequit Romani hominis gloria progredietur?
                            <milestone n="10" unit="section"/> Quid quod diuersarum gentium mores inter
                        se atque instituta discordant, ut quod apud alios laude apud alios supplicio
                        dignum iudicetur? <milestone n="11" unit="section"/> Quo fit ut si quem famae
                        praedicatio delectat huic in plurimos populos nomen proferre nullo modo
                        conducat. <milestone n="12" unit="section"/> Erit igitur peruagata inter suos
                        gloria quisque contentus et intra unius gentis terminos praeclara illa famae
                        immortalitas coartabitur. </p>
                    <p>
                        <milestone n="13" unit="section"/> Sed quam multos clarissimos suis temporibus
                        uiros scriptorum inops deleuit obliuio! Quamquam quid ipsa scripta
                        proficiant, quae cum suis auctoribus premit longior atque obscura uetustas?
                            <milestone n="14" unit="section"/> Vos uero immortalitatem uobis propagare
                        uidemini cum futuri famam temporis cogitatis. <milestone n="15" unit="section"/>
                        Quod si ad aeternitatis infinita spatia pertractes, quid habes quod de
                        nominis tui diuturnitate laeteris? <milestone n="16" unit="section"/> Vnius
                        etenim mora momenti si decem milibus conferatur annis, quoniam utrumque
                        spatium definitum est, minimam licet habet tamen aliquam portionem; at hic
                        ipse numerus annorum eiusque quamlibet multiplex ad interminabilem
                        diuturnitatem ne comparari quidem potest. <milestone n="17" unit="section"/>
                        Etenim finitis ad se inuicem fuerit quaedam, infiniti uero atque finiti
                        nulla umquam poterit esse collatio. <milestone n="18" unit="section"/> Ita fit
                        ut quamlibet prolixi temporis fama, si cum inexhausta aeternitate cogitetur,
                        non parua sed plane nulla esse uideatur. </p>
                    <p>
                        <milestone n="19" unit="section"/> Vos autem nisi ad populares auras inanesque
                        rumores recte facere nescitis et relicta conscientiae uirtutisque
                        praestantia de alienis praemia sermunculis postulatis. <milestone n="20" unit="section"/>
                             Accipe in huius modi arrogantiae leuitate quam festiue aliquis
                        illuserit. Nam cum quidam adortus esset hominem contumeliis, qui non ad
                        uerae uirtutis usum sed ad superbam gloriam falsum sibi philosophi nomen
                        induerat, adiecissetque iam se sciturum an ille philosophus esset si quidem
                        inlatas iniurias leniter patienterque tolerasset, ille patientiam paulisper
                        assumpsit acceptaque contumelia uelut insultans: “Iam tandem,” inquit,
                        “intellegis me esse philosophum?” Tum ille nimium mordaciter:
                        “Intellexeram”, inquit, “si tacuisses”. </p>
                    <p>
                        <milestone n="21" unit="section"/> Quid autem est quod ad praecipuos uiros - de
                        his enim sermo est - , qui uirtute gloriam petunt, quid, inquam, est quod ad
                        hos de fama post resolutum morte suprema corpus attineat? <milestone n="22" unit="section"/>
                             Nam si, quod nostrae rationes credi uetant, toti
                        moriuntur homines, nulla est omnino gloria, cum is cuius ea esse dicitur non
                        exstet omnino. <milestone n="23" unit="section"/> Sin uero bene sibi mens
                        conscia terreno carcere resoluta caelum libera petit, nonne omne terrenum
                        negotium spernat, quae se caelo fruens terrenis gaudet exemptam? </p>
                </div2>
                
<div2 id="VII (met.)"><head>[carmen VII]</head>
                    <lg>
                        <l> Quicumque solam mente praecipiti petit</l>
                        <l> summumque credit gloriam, </l>
                        <l> late patentes aetheris cernat plagas</l>
                        <l> artumque terrarum situm; </l>
                        <l> breuem replere non ualentis ambitum</l>
                        <l> pudebit aucti nominis. </l>
                        <l> Quid, o superbi, colla mortali iugo</l>
                        <l> frustra leuari gestiunt? </l>
                        <l> Licet remotos fama per populos means</l>
                        <l> diffusa linguas explicet</l>
                        <l> et magna titulis fulgeat claris domus, </l>
                        <l> mors spernit altam gloriam, </l>
                        <l> inuoluit humile pariter et celsum caput</l>
                        <l> aequatque summis infima. </l>
                        <l> Vbi nunc fidelis ossa Fabricii manent, </l>
                        <l> quid Brutus aut rigidus Cato? </l>
                        <l> Signat superstes fama tenuis pauculis</l>
                        <l> inane nomen litteris. </l>
                        <l> Sed quod decora nouimus uocabula</l>
                        <l> num scire consumptos datur? </l>
                        <l> Iacetis ergo prorsus ignorabiles</l>
                        <l> nec fama notos efficit. </l>
                        <l> Quodsi putatis longius uitam trahi</l>
                        <l> mortalis aura nominis, </l>
                        <l> cum sera uobis rapiet hoc etiam dies</l>
                        <l> iam uos secunda mors manet. </l>
                    </lg>
                </div2>
                
<div2 n="8"><head>[cap. 8]</head>

                    <p>
                        <milestone n="1" unit="section"/> Sed ne me inexorabile contra fortunam gerere
                        bellum putes: est aliquando cum de hominibus fallax illa nihil bene
                        mereatur, tum scilicet cum se aperit, cum frontem detegit moresque
                        profitetur. <milestone n="2" unit="section"/> Nondum forte quid loquar
                        intellegis; mirum est quod dicere gestio, eoque sententiam uerbis explicare
                        uix queo. <milestone n="3" unit="section"/> Etenim plus hominibus reor aduersam
                        quam prosperam prodesse fortunam; illa enim semper specie felicitatis, cum
                        uidetur blanda, mentitur, haec semper uera est, cum se instabilem mutatione
                        demonstrat. <milestone n="4" unit="section"/> Illa fallit, haec instruit; illa
                        mendacium specie bonorum mentes fruentium ligat, haec cognitione fragilis
                        felicitatis absoluit; itaque illam uideas uentosam fluentem suique semper
                        ignaram, hanc sobriam succinctamque et ipsius aduersitatis exercitatione
                        prudentem. <milestone n="5" unit="section"/> Postremo felix a uero bono deuios
                        blanditiis trahit, aduersa plerumque ad uera bona reduces unco retrahit.
                            <milestone n="6" unit="section"/> An hoc inter minima aestimandum putas quod
                        amicorum tibi fidelium mentes haec aspera, haec horribilis fortuna detexit?
                        Haec tibi certos sodalium uultus ambiguosque secreuit, discedens suos
                        abstulit, tuos reliquit. <milestone n="7" unit="section"/> Quanti hoc integer
                        et, ut uidebaris tibi, fortunatus emisses? Nunc amissas opes querere: quod
                        pretiosissimum diuitiarum genus est, amicos inuenisti. </p>
                </div2>
                
<div2 id="VIII (met.)"><head>[carmen VIII]</head>
                    <lg>
                        <l> Quod mundus stabili fide</l>
                        <l> concordes uariat uices, </l>
                        <l> quod pugnantia semina</l>
                        <l> foedus perpetuum tenent, </l>
                        <l> quod Phoebus roseum diem</l>
                        <l> curru prouehit aureo, </l>
                        <l> ut quas duxerit Hesperos</l>
                        <l> Phoebe noctibus imperet, </l>
                        <l> ut fluctus auidum mare</l>
                        <l> certo fine coherceat, </l>
                        <l> ne terris liceat uagis</l>
                        <l> latos tendere terminos, </l>
                        <l> hanc rerum seriem ligat</l>
                        <l> terras ac pelagus regens</l>
                        <l> et caelo imperitans amor. </l>
                        <l> Hic si frena remiserit, </l>
                        <l> quicquid nunc amat inuicem</l>
                        <l> bellum continuo geret</l>
                        <l> et quam nunc socia fide</l>
                        <l> pulchris motibus incitant</l>
                        <l> certent soluere machinam. </l>
                        <l> Hic sancto populos quoque</l>
                        <l> iunctos foedere continet, </l>
                        <l> hic et coniugii sacrum</l>
                        <l> castis nectit amoribus, </l>
                        <l> hic fidis etiam sua</l>
                        <l> dictat iura sodalibus. </l>
                        <l> O felix hominum genus, </l>
                        <l> si uestros animos amor</l>
                        <l> quo caelum regitur regat! </l>
                    </lg>
                </div2>
            </div1>
            
<div1 id="III" type="lib"><head>LIBER III.</head>
                
<div2 n="1"><head>[cap. 1]</head>

                    <p><milestone n="1" unit="section"/> Iam cantum illa finiuerat, cum me audiendi
                        auidum stupentemque arrectis adhuc auribus carminis mulcedo defixerat.
                            <milestone n="2" unit="section"/> Itaque paulo post: O, inquam, summum
                        lassorum solamen animorum, quam tu me uel sententiarum pondere uel canendi
                        etiam iucunditate refouisti, adeo ut iam me posthac imparem fortunae ictibus
                        esse non arbitrer! Itaque remedia quae paulo acriora esse dicebas non modo
                        non perhorresco, sed audiendi auidus uehementer efflagito. – <milestone n="3" unit="section"/>
                             Tum illa: Sensi, inquit, cum uerba nostra tacitus
                        attentusque rapiebas, eumque tuae mentis habitum uel exspectaui uel, quod
                        est uerius, ipsa perfeci; talia sunt quippe quae restant ut degustata quidem
                        mordeant, interius autem recepta dulcescant. <milestone n="4" unit="section"/>
                        Sed quod tu te audiendi cupidum dicis, quanto ardore flagrares si quonam te
                        ducere aggrediamur agnosceres! – Quonam? inquam. – <milestone n="5" unit="section"/>
                             Ad ueram, inquit, felicitatem, quam tuus quoque somniat animus,
                        sed occupato ad imagines uisu ipsam illam non potest intueri. – <milestone n="6" unit="section"/>
                             Tum ego: Fac, obsecro, et quae illa uera sit sine
                        cunctatione demonstra. – <milestone n="7" unit="section"/> Faciam, inquit illa,
                        tui causa libenter; sed quae tibi <del>[causa]</del> notior est, eam prius
                        designare uerbis atque informare conabor, ut ea perspecta cum in contrariam
                        partem flexeris oculos uerae specimen beatitudinis possis agnoscere. </p>
                </div2>
                
<div2 id="I (met.)"><head>[carmen I]</head>
                    <lg>
                        <l> Qui serere ingenuum uolet agrum</l>
                        <l> liberat arua prius fruticibus, </l>
                        <l> falce rubos filicemque resecat, </l>
                        <l> ut noua fruge grauis Ceres eat. </l>
                        <l> Dulcior est apium mage labor</l>
                        <l> si malus ora prius sapor edat. </l>
                        <l> Gratius astra nitent ubi Notus</l>
                        <l> desinit imbriferos dare sonos. </l>
                        <l> Lucifer ut tenebras pepulerit</l>
                        <l> pulchra dies roseos agit equos. </l>
                        <l> Tu quoque falsa tuens bona prius</l>
                        <l> incipe colla iugo retrahere: </l>
                        <l> uera dehinc animum subierint. </l>
                    </lg>
                </div2>
                
<div2 n="2"><head>[cap. 2]</head>

                    <p>
                        <milestone n="1" unit="section"/> Tum defixo paululum uisu et uelut in augustam
                        suae mentis sedem recepta sic coepit: <milestone n="2" unit="section"/> Omnis
                        mortalium cura quam multiplicium studiorum labor exercet diuerso quidem
                        calle procedit, sed ad unum tamen beatitudinis finem nititur peruenire. Id
                        autem est bonum quo quis adepto nihil ulterius desiderare queat. <milestone n="3" unit="section"/>
                             Quod quidem est omnium summum bonorum cunctaque intra
                        se bona continens; cui si quid aforet summum esse non posset, quoniam
                        relinqueretur extrinsecus quod posset optari. Liquet igitur esse
                        beatitudinem statum bonorum omnium congregatione perfectum. <milestone n="4" unit="section"/>
                             Hunc, uti diximus, diuerso tramite mortales omnes
                        conantur adipisci: est enim mentibus hominum ueri boni naturaliter inserta
                        cupiditas, sed ad falsa deuius error abducit. <milestone n="5" unit="section"/>
                        Quorum quidem alii summum bonum esse nihilo indigere credentes, ut diuitiis
                        affluant elaborant, alii uero bonum quod sit dignissimum ueneratione
                        iudicantes adeptis honoribus reuerendi ciuibus suis esse nituntur.
                            <milestone n="6" unit="section"/> Sunt qui summum bonum in summa potentia
                        esse constituant; hi uel regnare ipsi uolunt uel regnantibus adhaerere
                        conantur. At quibus optimum quiddam claritas uidetur, hi uel belli uel pacis
                        artibus gloriosum nomen propagare festinant. <milestone n="7" unit="section"/>
                        Plurimi uero boni fructum gaudio laetitiaque metiuntur; hi felicissimum
                        putant uoluptate diffluere. <milestone n="8" unit="section"/> Sunt etiam qui
                        horum fines causasque alterutro permutent, ut qui diuitias ob potentiam
                        uoluptatesque desiderant uel qui potentiam seu pecuniae causa seu proferendi
                        nominis petunt. <milestone n="9" unit="section"/> In his igitur ceterisque
                        talibus humanorum actuum uotorumque uersatur intentio ueluti nobilitas
                        fauorque popularis, quae uidentur quandam claritudinem comparare, uxor ac
                        liberi, quae iucunditatis gratia petuntur; amicorum uero quod sanctissimum
                        quidem genus est non in fortuna sed in uirtute numeratur, reliquum uero uel
                        potentiae causa uel delectationis assumitur. <milestone n="10" unit="section"/>
                        Iam uero corporis bona promptum est ut ad superiora referantur; robur enim
                        magnitudoque uidetur praestare ualentiam, pulchritudo atque uelocitas
                        celebritatem, salubritas uoluptatem. <milestone n="11" unit="section"/> Quibus
                        omnibus solam beatitudinem desiderari liquet; nam quod quisque prae ceteris
                        petit id summum esse iudicat bonum. Sed summum bonum beatitudinem esse
                        definiuimus; quare beatum esse iudicat statum quem prae ceteris quisque
                        desiderat. </p>
                    <p>
                        <milestone n="12" unit="section"/> Habes igitur ante oculos propositam fere
                        formam felicitatis humanae: opes, honores, potentiam, gloriam, uoluptates.
                        Quae quidem sola considerans Epicurus consequenter sibi summum bonum
                        uoluptatem esse constituit, quod cetera omnia iucunditatem animo uideantur
                        afferre. <milestone n="13" unit="section"/> Sed ad hominum studia reuertor,
                        quorum animus etsi caligante memoria tamen bonum suum repetit, sed uelut
                        ebrius domum quo tramite reuertatur ignorat. <milestone n="14" unit="section"/>
                        Num enim uidentur errare hi qui nihilo indigere nituntur? Atqui non est
                        aliud quod aeque perficere beatitudinem possit quam copiosus bonorum omnium
                        status nec alieni egens sed sibi ipse sufficiens. <milestone n="15" unit="section"/>
                             Num uero labuntur hi qui quod sit optimum id etiam reuerentiae
                        cultu dignissimum putent? Minime; neque enim uile quiddam contemnendumque
                        est quod adipisci omnium fere mortalium laborat intentio. <milestone n="16" unit="section"/>
                             An in bonis non est numeranda potentia? Quid igitur,
                        num imbecillum ac sine uiribus aestimandum est quod omnibus rebus constat
                        esse praestantius? <milestone n="17" unit="section"/> An claritudo nihili
                        pendenda est? Sed sequestrari nequit quin omne quod excellentissimum sit id
                        etiam uideatur esse clarissimum. <milestone n="18" unit="section"/> Nam non esse
                        anxiam tristemque beatitudinem nec doloribus molestiisque subiectam quid
                        attinet dicere, quando in minimis quoque rebus id appetitur quod habere
                        fruique delectet? <milestone n="19" unit="section"/> Atqui haec sunt quae
                        adipisci homines uolunt eaque de causa diuitias, dignitates, regna, gloriam
                        uoluptatesque desiderant quod per haec sibi sufficientiam, reuerentiam,
                        potentiam, celebritatem, laetitiam credunt esse uenturam. <milestone n="20" unit="section"/>
                             Bonum est igitur quod tam diuersis studiis homines
                        petunt; in quo quanta sit naturae uis facile monstratur, cum licet uariae
                        dissidentesque sententiae tamen in diligendo boni fine consentiunt. </p>
                </div2>
                
<div2 id="II (met.)"><head>[carmen II]</head>
                    <lg>
                        <l> Quantas rerum flectat habenas</l>
                        <l> natura potens, quibus immensum</l>
                        <l> legibus orbem prouida seruet</l>
                        <l> stringatque ligans inresoluto</l>
                        <l> singula nexu, placet arguto</l>
                        <l> fidibus lentis promere cantu. </l>
                        <l> Quamuis Poeni pulchra leones</l>
                        <l> uincula gestent manibusque datas</l>
                        <l> captent escas metuantque trucem</l>
                        <l> soliti uerbera ferre magistrum, </l>
                        <l> si cruor horrida tinxerit ora, </l>
                        <l> resides olim redeunt animi</l>
                        <l> fremituque graui meminere sui, </l>
                        <l> laxant nodis colla solutis</l>
                        <l> primusque lacer dente cruento</l>
                        <l> domitor rabidas imbuit iras. </l>
                        <l> Quae canit altis garrula ramis</l>
                        <l> ales caueae clauditur antro; </l>
                        <l> huic licet inlita pocula melle</l>
                        <l> largasque dapes dulci studio</l>
                        <l> ludens hominum cura ministret, </l>
                        <l> si tamen arto saliens texto</l>
                        <l> nemorum gratas uiderit umbras, </l>
                        <l> sparsas pedibus proterit escas, </l>
                        <l> siluas tantum maesta requirit, </l>
                        <l> siluas dulci uoce susurrat. </l>
                        <l> Validis quondam uiribus acta</l>
                        <l> pronum flectit uirga cacumen; </l>
                        <l> hanc si curuans dextra remisit, </l>
                        <l> recto spectat uertice caelum. </l>
                        <l> Cadit Hesperias Phoebus in undas, </l>
                        <l> sed secreto tramite rursus</l>
                        <l> currum solitos uertit ad ortus. </l>
                        <l> Repetunt proprios quaeque recursus</l>
                        <l> redituque suo singula gaudent</l>
                        <l> nec manet ulli traditus ordo</l>
                        <l> nisi quod fini iunxerit ortum</l>
                        <l> stabilemque sui fecerit orbem. </l>
                    </lg>
                </div2>
                
<div2 n="3"><head>[cap. 3]</head>

                    <p>
                        <milestone n="1" unit="section"/> Vos quoque, o terrena animalia, tenui licet
                        imagine uestrum tamen principium somniatis uerumque illum beatitudinis finem
                        licet minime perspicaci qualicumque tamen cogitatione prospicitis, eoque uos
                        et ad uerum bonum naturalis ducit intentio et ab eodem multiplex error
                        abducit. <milestone n="2" unit="section"/> Considera namque an per ea quibus se
                        homines adepturos beatitudinem putant ad destinatum finem ualeant peruenire.
                            <milestone n="3" unit="section"/> Si enim uel pecunia uel honores ceteraque
                        tale quid afferunt cui nihil bonorum abesse uideatur, nos quoque fateamur
                        fieri aliquos horum adeptione felices. <milestone n="4" unit="section"/> Quodsi
                        neque id ualent efficere quod promittunt bonisque pluribus carent, nonne
                        liquido falsa in eis beatitudinis species deprehenditur? </p>
                    <p>
                        <milestone n="5" unit="section"/> Primum igitur te ipsum, qui paulo ante
                        diuitiis affluebas, interrogo: inter illas abundantissimas opes numquamne
                        animum tuum concepta ex qualibet iniuria confudit anxietas? – <milestone n="6" unit="section"/>
                             Atqui, inquam, libero me fuisse animo quin aliquid
                        semper angerer reminisci non queo. – <milestone n="7" unit="section"/> Nonne
                        quia uel aberat quod abesse non uelles uel aderat quod adesse noluisses? –
                        Ita est, inquam. – <milestone n="8" unit="section"/> Illius igitur praesentiam,
                        huius absentiam desiderabas? – Confiteor, inquam. – <milestone n="9" unit="section"/>
                             Eget uero, inquit, eo quod quisque desiderat? – Eget, inquam. –
                        Qui uero eget aliquo non est usquequaque sibi ipse sufficiens. – Minime,
                        inquam. – <milestone n="10" unit="section"/> Tu itaque hanc insufficientiam
                        plenus, inquit, opibus sustinebas? – Quidni? inquam. – <milestone n="11" unit="section"/>
                             Opes igitur nihilo indigentem sufficientemque sibi facere
                        nequeunt, et hoc erat quod promittere uidebantur. –<milestone n="12" unit="section"/>
                             Atqui hoc quoque maxime considerandum puto quod nihil habeat
                        suapte natura pecunia ut his quibus possidetur inuitis nequeat auferri. –
                        Fateor, inquam. – <milestone n="13" unit="section"/> Quidni fateare, cum eam
                        cotidie ualentior aliquis eripiat inuito? Vnde enim forenses querimoniae,
                        nisi quod uel ui uel fraude nolentibus pecuniae repetuntur ereptae? – Ita
                        est, inquam. – <milestone n="14" unit="section"/> Egebit igitur, inquit,
                        extrinsecus petito praesidio quo suam pecuniam quisque tueatur. – Quis id,
                        inquam, neget? – <milestone n="15" unit="section"/> Atqui non egeret eo nisi
                        possideret pecuniam, quam possit amittere. – Dubitari, inquam, nequit. –
                            <milestone n="16" unit="section"/> In contrarium igitur relapsa res est; nam
                        quae sufficientes sibi facere putabantur opes alieno potius praesidio
                        faciunt indigentes. <milestone n="17" unit="section"/> Quis autem modus est quo
                        pellatur diuitiis indigentia? Num enim diuites esurire nequeunt, num sitire
                        non possunt, num frigus hibernum pecuniosorum membra non sentiunt?
                            <milestone n="18" unit="section"/> Sed adest, inquies, opulentis quo famem
                        satient, quo sitim frigusque depellant. Sed hoc modo consolari quidem
                        diuitiis indigentia potest, auferri penitus non potest; nam si haec hians
                        semper atque aliquid poscens opibus expletur, maneat necesse est quae possit
                        expleri. <milestone n="19" unit="section"/> Taceo, quod naturae minimum, quod
                        auaritiae nihil satis est. Quare si opes nec summouere indigentiam possunt
                        et ipsae suam faciunt, quid est quod eas sufficientiam praestare credatis?
                    </p>
                </div2>
                
<div2 id="III (met.)"><head>[carmen III]</head>
                    <lg>
                        <l> Quamuis fluente diues auri gurgite</l>
                        <l> non expleturas cogat auarus opes</l>
                        <l> oneretque bacis colla rubri litoris</l>
                        <l> ruraque centeno scindat opima boue, </l>
                        <l> nec cura mordax desserit superstitem</l>
                        <l> defunctumque leues non comitantur opes. </l>
                    </lg>
                </div2>
                
<div2 n="4"><head>[cap. 4]</head>

                    <p>
                        <milestone n="1" unit="section"/> Sed dignitates honorabilem reuerendumque cui
                        prouenerint reddunt. Num uis ea est magistratibus ut utentium mentibus
                        uirtutes inserant, uitia depellant? <milestone n="2" unit="section"/> Atqui non
                        fugare, sed inlustrare potius nequitiam solent. Quo fit ut indignemur eas
                        saepe nequissimis hominibus contigisse; unde Catullus licet in curuli Nonium
                        sedentem strumam tamen appellat. <milestone n="3" unit="section"/> Videsne
                        quantum malis dedecus adiciant dignitates? Atqui minus eorum patebit
                        indignitas si nullis honoribus inclarescant. <milestone n="4" unit="section"/>
                        Tu quoque num tandem tot periculis adduci potuisti ut cum Decorato gerere
                        magistratum putares, cum in eo mentem nequissimi scurrae delatorisque
                        respiceres? <milestone n="5" unit="section"/> Non enim possumus ob honores
                        reuerentia dignos iudicare quos ipsis honoribus iudicamus indignos.
                            <milestone n="6" unit="section"/> At si quem sapientia praeditum uideres,
                        num posses eum uel reuerentia uel ea qua est praeditus sapientia non dignum
                        putare? – Minime. – <milestone n="7" unit="section"/> Inest enim dignitas
                        propria uirtuti, quam protinus in eos quibus fuerit adiuncta transfundit.
                            <milestone n="8" unit="section"/> Quod quia populares facere nequeunt
                        honores, liquet eos propriam dignitatis pulchritudinem non habere.
                            <milestone n="9" unit="section"/> In quo illud est animaduertendum magis:
                        nam si eo abiectior est quo magis a pluribus quisque contemnitur, cum
                        reuerendos facere nequeat quos pluribus ostentat, despectiores potius
                        improbos dignitas facit. <milestone n="10" unit="section"/> Verum non impune;
                        reddunt namque improbi parem dignitatibus uicem, quas sua contagione
                        commaculant. </p>
                    <p>
                        <milestone n="11" unit="section"/> Atque ut agnoscas ueram illam reuerentiam per
                        has umbratiles dignitates non posse contingere: si qui multiplici consulatu
                        functus in barbaras nationes forte deuenerit, uenerandumne barbaris honor
                        faciet? <milestone n="12" unit="section"/> Atqui si hoc naturale munus
                        dignitatibus foret, ab officio suo quoquo gentium nullo modo cessarent,
                        sicut ignis ubique terrarum numquam tamen calere desistit. <milestone n="13" unit="section"/>
                             Sed quoniam id eis non propria uis sed hominum
                        fallax adnectit opinio, uanescunt ilico cum ad eos uenerint qui dignitates
                        eas esse non aestimant. </p>
                    <p>
                        <milestone n="14" unit="section"/> Sed hoc apud exteras nationes: inter eos uero
                        apud quos ortae sunt num perpetuo perdurant? <milestone n="15" unit="section"/>
                        Atqui praetura magna olim potestas, nunc inane nomen et senatorii census
                        grauis sarcina; si quis quondam populi curasset annonam magnus habebatur,
                        nunc ea praefectura quid abiectius? <milestone n="16" unit="section"/> Vt enim
                        paulo ante diximus, quod nihil habet proprii decoris, opinione utentium nunc
                        splendorem accipit, nunc amittit. </p>
                    <p>
                        <milestone n="17" unit="section"/> Si igitur reuerendos facere nequeunt
                        dignitates, si ultro improborum contagione sordescunt, si mutatione temporum
                        splendere desinunt, si gentium aestimatione uilescunt, quid est quod in se
                        expetendae pulchritudinis habeant, nedum aliis praestent? </p>
                </div2>
                
<div2 id="IV (met.)"><head>[carmen IV]</head>
                    <lg>
                        <l> Quamuis se Tyrio superbus ostro</l>
                        <l> comeret et niueis lapillis, </l>
                        <l> inuisus tamen omnibus uigebat</l>
                        <l> luxuriae Nero saeuientis; </l>
                        <l> sed quondam dabat improbus uerendis</l>
                        <l> patribus indecores curules. </l>
                        <l> Quis illos igitur putet beatos</l>
                        <l> quos miseri tribuunt honores? </l>
                    </lg>
                </div2>
                
<div2 n="5"><head>[cap. 5]</head>

                    <p>
                        <milestone n="1" unit="section"/> An uero regna regumque familiaritas efficere
                        potentem ualet? Quidni, quando eorum felicitas perpetuo perdurat? <milestone n="2" unit="section"/>
                             Atqui plena est exemplorum uetustas, plena etiam
                        praesens aetas, qui reges felicitatem calamitate mutauerint. O praeclara
                        potentia, quae ne ad conseruationem quidem sui satis efficax inuenitur! </p>
                    <p>
                        <milestone n="3" unit="section"/> Quodsi haec regnorum potestas beatitudinis
                        auctor est, nonne, si qua parte defuerit, felicitatem minuat, miseriam
                        importet? <milestone n="4" unit="section"/> Sed quamuis late humana tendantur
                        imperia, plures necesse est gentes relinqui quibus regum quisque non
                        imperet. <milestone n="5" unit="section"/> Qua uero parte beatos faciens desinit
                        potestas hac impotentia subintrat, quae miseros facit; hoc igitur modo
                        maiorem regibus inesse necesse est miseriae portionem. </p>
                    <p>
                        <milestone n="6" unit="section"/> Expertus sortis suae periculorum tyrannus
                        regni metus pendentis supra uerticem gladii terrore simulauit. <milestone n="7" unit="section"/>
                             Quae est igitur haec potestas, quae sollicitudinum
                        morsus expellere, quae formidinum aculeos uitare nequit? Atqui uellent ipsi
                        uixisse securi, sed nequeunt; dehinc de potestate gloriantur. <milestone n="8" unit="section"/>
                             An tu potentem censes quem uideas uelle quod non
                        possit efficere, potentem censes qui satellite latus ambit, qui quos terret
                        ipse plus metuit, qui ut potens esse uideatur in seruientium manu situm est?
                            <milestone n="9" unit="section"/> Nam quid ego de regum familiaribus
                        disseram, cum regna ipsa tantae imbecillitatis plena demonstrem? Quos quidem
                        regia potestas saepe incolumis, saepe autem lapsa prosternit. <milestone n="10" unit="section"/>
                             Nero Senecam familiarem praeceptoremque suum ad
                        eligendae mortis coegit arbitrium, Papinianum diu inter aulicos potentem
                        militum gladiis Antoninus obiecit. <milestone n="11" unit="section"/> Atqui
                        uterque potentiae suae renuntiare uoluerunt, quorum Seneca opes etiam suas
                        tradere Neroni seque in otium conferre conatus est; sed dum ruituros moles
                        ipsa trahit, neuter quod uoluit effecit. <milestone n="12" unit="section"/> Quae
                        est igitur ista potentia, quam pertimescunt habentes, quam nec cum habere
                        uelis tutus sis et cum deponere cupias uitare non possis? </p>
                    <p>
                        <milestone n="13" unit="section"/> An praesidio sunt amici quos non uirtus sed
                        fortuna conciliat? Sed quem felicitas amicum fecit infortunium faciet
                        inimicum. <milestone n="14" unit="section"/> Quae uero pestis efficacior ad
                        nocendum quam familiaris inimicus? </p>
                </div2>
                
<div2 id="V (met.)"><head>[carmen V]</head>
                    <lg>
                        <l> Qui se uolet esse potentem, </l>
                        <l> animos domet ille feroces</l>
                        <l> nec uicta libidine colla</l>
                        <l> foedis summittat habenis; </l>
                        <l> etenim licet Indica longe</l>
                        <l> tellus tua iura tremescat</l>
                        <l> et seruiat ultima Thyle, </l>
                        <l> tamen atras pellere curas</l>
                        <l> miserasque fugare querelas</l>
                        <l> non posse potentia non est. </l>
                    </lg>
                </div2>
                
<div2 n="6"><head>[cap. 6]</head>

                    <p>
                        <milestone n="1" unit="section"/> Gloria uero quam fallax saepe, quam turpis
                        est! Vnde non iniuria tragicus exclamat: </p>
                    <lg>
                        <l><foreign xml:lang="grc">ὦ δόξα, δόξα, μυρίοισι δὴ βροτῶν</foreign></l>
                        <l>
                            <foreign xml:lang="grc">οὐδὲν γεγῶσι βίοτον ὤγκωσας μέγαν.
                            </foreign></l>
                    </lg>
                    <p>
                        <milestone n="2" unit="section"/> Plures enim magnum saepe nomen falsis uulgi
                        opinionibus abstulerunt. Quo quid turpius excogitari potest? Nam qui falso
                        praedicantur suis ipsi necesse est laudibus erubescant. <milestone n="3" unit="section"/>
                             Quae si etiam meritis conquisitae sint, quid tamen
                        sapientis adiecerint conscientiae, qui bonum suum non populari rumore sed
                        conscientiae ueritate metitur? <milestone n="4" unit="section"/> Quodsi hoc
                        ipsum propagasse nomen pulchrum uidetur, consequens est ut foedum non
                        extendisse iudicetur. <milestone n="5" unit="section"/> Sed cum, uti paulo ante
                        disserui, plures gentes esse necesse sit ad quas unius fama hominis nequeat
                        peruenire, fit ut quem tu aestimas esse gloriosum proxima parte terrarum
                        uideatur inglorius. <milestone n="6" unit="section"/> Inter haec uero popularem
                        gratiam ne commemoratione quidem dignam puto, quae nec iudicio prouenit nec
                        umquam firma perdurat. </p>
                    <p>
                        <milestone n="7" unit="section"/> Iam uero quam sit inane, quam futtile
                        nobilitatis nomen, quis non uideat? Quae si ad claritudinem refertur, aliena
                        est; uidetur namque esse nobilitas quaedam de meritis ueniens laus parentum.
                            <milestone n="8" unit="section"/> Quodsi claritudinem praedicatio facit,
                        illi sint clari necesse est qui praedicantur; quare splendidum te, si tuam
                        non habes, aliena claritudo non efficit. <milestone n="9" unit="section"/>
                        Quodsi quid est in nobilitate bonum, id esse arbitror solum, ut imposita
                        nobilibus necessitudo uideatur ne a maiorum uirtute degeneret. </p>
                </div2>
                
<div2 id="VI (met.)"><head>[carmen VI]</head>
                    <lg>
                        <l> Omne hominum genus in terris simili surgit ab ortu. </l>
                        <l> Vnus enim rerum pater est, unus cuncta ministrat. </l>
                        <l> Ille dedit Phoebo radios, dedit et cornua lunae, </l>
                        <l> ille homines etiam terris dedit ut sidera caelo; </l>
                        <l> hic clausit membris animos celsa sede petitos; </l>
                        <l> mortales igitur cunctos edit nobile germen. </l>
                        <l> Quid genus et proauos strepitis? Si primordia uestra</l>
                        <l> auctoremque deum spectes, nullus degener exstat</l>
                        <l> ni uitiis peiora fouens proprium deserat ortum. </l>
                    </lg>
                </div2>
                
<div2 n="7"><head>[cap. 7]</head>

                    <p>
                        <milestone n="1" unit="section"/> Quid autem de corporis uoluptatibus loquar,
                        quarum appetentia quidem plena est anxietatis, satietas uero paenitentiae?
                            <milestone n="2" unit="section"/> Quantos illae morbos, quam intolerabiles
                        dolores quasi quendam fructum nequitiae fruentium solent referre corporibus!
                            <milestone n="3" unit="section"/> Quarum motus quid habeat iucunditatis
                        ignoro; tristes uero esse uoluptatum exitus, quisquis reminisci libidinum
                        suarum uolet intelleget. <milestone n="4" unit="section"/> Quae si beatos
                        explicare possunt, nihil causae est quin pecudes quoque beatae esse
                        dicantur, quarum omnis ad explendam corporalem lacunam festinat intentio.
                            <milestone n="5" unit="section"/> Honestissima quidem coniugis foret
                        liberorumque iucunditas; sed nimis e natura dictum est nescio quem filios
                        inuenisse tortores. Quorum quam sit mordax quaecumque condicio neque alias
                        expertum te neque nunc anxium necesse est ammonere. <milestone n="6" unit="section"/>
                             In quo Euripidis mei sententiam probo, qui carentem liberis
                        infortunio dixit esse felicem. </p>
                </div2>
                
<div2 id="VII (met.)"><head>[carmen VII]</head>
                    <lg>
                        <l> Habet hoc uoluptas omnis: </l>
                        <l> stimulis agit fruentes</l>
                        <l> apiumque par uolantum</l>
                        <l> ubi grata mella fudit</l>
                        <l> fugit et nimis tenaci</l>
                        <l> ferit icta corda morsu. </l>
                    </lg>
                </div2>
                
<div2 n="8"><head>[cap. 8]</head>

                    <p>
                        <milestone n="1" unit="section"/> Nihil igitur dubium est quin hae ad
                        beatitudinem uiae deuia quaedam sint nec perducere quemquam eo ualeant ad
                        quod se perducturas esse promittunt. <milestone n="2" unit="section"/> Quantis
                        uero implicitae malis sint breuissime monstrabo. <milestone n="3" unit="section"/>
                         Quid enim? Pecuniamne congregare conaberis? Sed eripies habenti.
                        Dignitatibus fulgere uelis? Danti supplicabis et qui praeire ceteros honore
                        cupis poscendi humilitate uilesces. <milestone n="4" unit="section"/>
                        Potentiamne desideras? Subiectorum insidiis obnoxius periculis subiacebis.
                            <milestone n="5" unit="section"/> Gloriam petas? Sed per aspera quaeque
                        distractus securus esse desistis. <milestone n="6" unit="section"/> Voluptariam
                        uitam degas? Sed quis non spernat atque abiciat uilissimae fragilissimaeque
                        rei, corporis, seruum? </p>
                    <p>
                        <milestone n="7" unit="section"/> Iam uero qui bona prae se corporis ferunt,
                        quam exigua, quam fragili possessione nituntur! Num enim elephantos mole,
                        tauros robore superare poteritis, num tigres uelocitate praeibitis?
                            <milestone n="8" unit="section"/> Respicite caeli spatium, firmitudinem,
                        celeritatem et aliquando desinite uilia mirari. Quod quidem caelum non his
                        potius est quam sua qua regitur ratione mirandum. <milestone n="9" unit="section"/>
                             Formae uero nitor ut rapidus est, ut uelox et uernalium florum
                        mutabilitate fugacior! <milestone n="10" unit="section"/> Quodsi, ut Aristoteles
                        ait, Lyncei oculis homines uterentur, ut eorum uisus obstantia penetraret,
                        nonne introspectis uisceribus illud Alcibiadis superficie pulcherrimum
                        corpus turpissimum uideretur? Igitur te pulchrum uideri non tua natura, sed
                        oculorum spectantium reddit infirmitas. <milestone n="11" unit="section"/> Sed
                        aestimate quam uultis nimio corporis bona, dum sciatis hoc quodcumque
                        miramini triduanae febris igniculo posse dissolui. </p>
                    <p>
                        <milestone n="12" unit="section"/> Ex quibus omnibus illud redigere in summam
                        licet quod haec quae nec praestare quae pollicentur bona possunt nec omnium
                        bonorum congregatione perfecta sunt, ea nec ad beatitudinem quasi quidam
                        calles ferunt nec beatos ipsa perficiunt. </p>
                </div2>
                
<div2 id="VIII (met.)"><head>[carmen VIII]</head>
                    <lg>
                        <l> Eheu, quae miseros tramite deuios</l>
                        <l> abducit ignorantia! </l>
                        <l> Non aurum in uiridi quaeritis arbore</l>
                        <l> nec uite gemmas carpitis, </l>
                        <l> non altis laqueos montibus abditis</l>
                        <l> ut pisce ditetis dapes</l>
                        <l> nec uobis capreas si libeat sequi</l>
                        <l> Tyrrhena captatis uada; </l>
                        <l> ipsos quin etiam fluctibus abditos</l>
                        <l> norunt recessus aequoris, </l>
                        <l> quae gemmis niueis unda feracior</l>
                        <l> uel quae rubentis purpurae</l>
                        <l> nec non quae tenero pisce uel asperis</l>
                        <l> praestent echinis litora. </l>
                        <l> Sed quonam lateat quod cupiunt bonum</l>
                        <l> nescire caeci sustinent</l>
                        <l> et quod stelliferum transabiit polum</l>
                        <l> tellure demersi petunt. </l>
                        <l> Quid dignum stolidis mentibus imprecer? </l>
                        <l> Opes honores ambiant</l>
                        <l> et cum falsa graui mole parauerint</l>
                        <l> tum uera cognoscant bona. </l>
                    </lg>
                </div2>
                
<div2 n="9"><head>[cap. 9]</head>

                    <p>
                        <milestone n="1" unit="section"/> Hactenus mendacis formam felicitatis
                        ostendisse suffecerit; quam si perspicaciter intueris, ordo est deinceps
                        quae sit uera monstrare. – <milestone n="2" unit="section"/> Atqui uideo,
                        inquam, nec opibus sufficientiam nec regnis potentiam nec reuerentiam
                        dignitatibus nec celebritatem gloria nec laetitiam uoluptatibus posse
                        contingere. – An etiam causas cur id ita sit deprehendisti? – <milestone n="3" unit="section"/>
                             Tenui quidem ueluti rimula mihi uideor intueri, sed
                        ex te apertius cognoscere malim. – <milestone n="4" unit="section"/> Atqui
                        promptissima ratio est. Quod enim simplex est indiuisumque natura, id error
                        humanus separat et a uero atque perfecto ad falsum imperfectumque traducit.
                        An tu arbitraris quod nihilo indigeat egere potentia? – Minime, inquam. –
                            <milestone n="5" unit="section"/> Recte tu quidem; nam si quid est quod in
                        ulla re imbecillioris ualentiae sit, in hac praesidio necesse est egeat
                        alieno. – Ita est, inquam. – <milestone n="6" unit="section"/> Igitur
                        sufficientiae potentiaeque una est eademque natura. – Sic uidetur. –
                            <milestone n="7" unit="section"/> Quod uero huius modi sit spernendumne esse
                        censes an contra rerum omnium ueneratione dignissimum? – At hoc, inquam, ne
                        dubitari quidem potest. – <milestone n="8" unit="section"/> Addamus igitur
                        sufficientiae potentiaeque reuerentiam, ut haec tria unum esse iudicemus. –
                        Addamus, si quidem uera uolumus confiteri. – <milestone n="9" unit="section"/>
                        Quid uero, inquit, obscurumne hoc atque ignobile censes esse an omni
                        celebritate clarissimum? <milestone n="10" unit="section"/> Considera uero, ne
                        quod nihilo indigere, quod potentissimum, quod honore dignissimum esse
                        concessum est, egere claritudine, quam sibi praestare non possit, atque ob
                        id aliqua ex parte uideatur abiectius – <milestone n="11" unit="section"/> Non
                        possum, inquam, quin hoc uti est ita etiam celeberrimum esse confitear. –
                            <milestone n="12" unit="section"/> Consequens igitur est ut claritudinem
                        superioribus tribus nihil differre fateamur. – Consequitur, inquam. –
                            <milestone n="13" unit="section"/> Quod igitur nullius egeat alieni, quod
                        suis cuncta uiribus possit, quod sit clarum atque reuerendum, nonne hoc
                        etiam constat esse laetissimum? – <milestone n="14" unit="section"/> Sed unde
                        huic, inquam, tali maeror ullus obrepat ne cogitare quidem possum; quare
                        plenum esse laetitiae, si quidem superiora manebunt, necesse est confiteri.
                        – <milestone n="15" unit="section"/> Atqui illud quoque per eadem necessarium
                        est, sufficientiae, potentiae, claritudinis, iucunditatis nomina quidem esse
                        diuersa, nullo modo uero discrepare substantiam. – Necesse est, inquam.
                            –<milestone n="16" unit="section"/> Hoc igitur quod est unum simplexque
                        natura prauitas humana dispertit et dum rei quae partibus caret partem
                        conatur adipisci, nec portionem, quae nulla est, nec ipsam, quam minime
                        affectat, assequitur. – <milestone n="17" unit="section"/> Quonam, inquam, modo?
                        – Qui diuitias, inquit, petit penuriae fuga, de potentia nihil laborat,
                        uilis obscurusque esse mauult, multas etiam sibi naturales quoque subtrahit
                        uoluptates, ne pecuniam quam parauit amittat. <milestone n="18" unit="section"/>
                        Sed hoc modo ne sufficientia quidem contingit ei quem ualentia deserit, quem
                        molestia pungit, quem uilitas abicit, quem recondit obscuritas. <milestone n="19" unit="section"/>
                             Qui uero solum posse desiderat profligat opes,
                        despicit uoluptates honoremque potentia carentem, gloriam quoque nihili
                        pendit. <milestone n="20" unit="section"/> Sed hunc quoque quam multa deficiant
                        uides; fit enim ut aliquando necessariis egeat, ut anxietatibus mordeatur,
                        cumque haec depellere nequeat etiam id quod maxime petebat, potens esse,
                        desistat. <milestone n="21" unit="section"/> Similiter ratiocinari de honoribus,
                        gloria, uoluptatibus licet; nam cum unumquodque horum idem quod cetera sit,
                        quisquis horum aliquid sine ceteris petit ne illud quidem quod desiderat
                        apprehendit. – <milestone n="22" unit="section"/> Quid igitur, inquam, si qui
                        cuncta simul cupiat adipisci? – Summam quidem ille beatitudinis uelit; sed
                        num in his eam repperiet quae demonstrauimus id quod pollicentur non posse
                        conferre? – <milestone n="23" unit="section"/> Minime, inquam. – In his igitur
                        quae singula quaedam expetendorum praestare creduntur beatitudo nullo modo
                        uestiganda est. – Fateor, inquam, et hoc nihil dici uerius potest. –</p>
                    <p>
                        <milestone n="24" unit="section"/> Habes igitur, inquit, et formam falsae
                        felicitatis et causas. Deflecte nunc in aduersum mentis intuitum; ibi enim
                        ueram quam promisimus statim uidebis. – <milestone n="25" unit="section"/> Atqui
                        haec, inquam, uel caeco perspicua est eamque tu paulo ante monstrasti dum
                        falsae causas aperire conaris. <milestone n="26" unit="section"/> Nam nisi
                        fallor, ea uera est et perfecta felicitas quae sufficientem, potentem,
                        reuerendum, celebrem laetumque perficiat. <milestone n="27" unit="section"/>
                        Atque ut me interius animaduertisse cognoscas, quae unum horum, quoniam idem
                        cuncta sunt, ueraciter praestare potest, hanc esse plenam beatitudinem sine
                        ambiguitate cognosco. – <milestone n="28" unit="section"/> O te, alumne, hac
                        opinione felicem, si quidem hoc, inquit, adieceris! – Quidnam? Inquam. –
                            <milestone n="29" unit="section"/> Essene aliquid in his mortalibus
                        caducisque rebus putas quod huius modi statum possit afferre? – Minime,
                        inquam, puto idque a te, nihil ut amplius desideretur, ostensum est. –
                            <milestone n="30" unit="section"/> Haec igitur uel imagines ueri boni uel
                        imperfecta quaedam bona dare mortalibus uidentur, uerum autem atque
                        perfectum bonum conferre non possunt. – Assentior, inquam. – <milestone n="31" unit="section"/>
                             Quoniam igitur agnouisti quae uera illa sit, quae
                        autem beatitudinem mentiantur, nunc superest ut unde ueram hanc petere
                        possis agnoscas. – Id quidem, inquam, iam dudum uehementer exspecto. –
                            <milestone n="32" unit="section"/> Sed cum, ut in Timaeo Platoni, inquit,
                        nostro placet, in minimis quoque rebus diuinum praesidium debeat implorari,
                        quid nunc faciendum censes ut illius summi boni sedem reperire mereamur? –
                            <milestone n="33" unit="section"/> Inuocandum, inquam, rerum omnium patrem,
                        quo praetermisso nullum rite fundatur exordium. – Recte, inquit; ac simul
                        ita modulata est: </p>
                </div2>
                
<div2 id="IX (met.)"><head>[carmen IX]</head>
                    <lg>
                        <l> O qui perpetua mundum ratione gubernas, </l>
                        <l> terrarum caelique sator, qui tempus ab aeuo</l>
                        <l> ire iubes stabilisque manens das cuncta moueri, </l>
                        <l> quem non externae pepulerunt fingere causae</l>
                        <l> materiae fluitantis opus uerum insita summi</l>
                        <l> forma boni liuore carens, tu cuncta superno</l>
                        <l> ducis ab exemplo, pulchrum pulcherrimus ipse</l>
                        <l> mundum mente gerens similique in imagine formans; </l>
                        <l> perfectasque iubens perfectum absoluere partes. </l>
                        <l> Tu numeris elementa ligas, ut frigora flammis, </l>
                        <l> arida conueniant liquidis, ne purior ignis</l>
                        <l> euolet aut mersas deducant pondera terras. </l>
                        <l> Tu triplicis mediam naturae cuncta mouentem</l>
                        <l> conectens animam per consona membra resoluis; </l>
                        <l> quae cum secta duos motum glomerauit in orbes, </l>
                        <l> in semet reditura meat mentemque profundam</l>
                        <l> circuit et simili conuertit imagine caelum. </l>
                        <l> Tu causis animas paribus uitasque minores</l>
                        <l> prouehis et leuibus sublimes curribus aptans</l>
                        <l> in caelum terramque seris, quas lege benigna</l>
                        <l> ad te conuersas reduci facis igne reuerti. </l>
                        <l> Da, pater, augustam menti conscendere sedem, </l>
                        <l> da fontem lustrare boni, da luce reperta</l>
                        <l> in te conspicuos animi defigere uisus. </l>
                        <l> Dissice terrenae nebulas et pondera molis</l>
                        <l> atque tuo splendore mica; tu namque serenum, </l>
                        <l> tu requies tranquilla piis, te cernere finis, </l>
                        <l> principium, uector, dux, semita, terminus idem. </l>
                    </lg>
                </div2>
                
<div2 n="10"><head>[cap. 10]</head>

                    <p>
                        <milestone n="1" unit="section"/> Quoniam igitur quae sit imperfecti, quae etiam
                        perfecti boni forma uidisti, nunc demonstrandum reor quonam haec felicitatis
                        perfectio constituta sit. </p>
                    <p>
                        <milestone n="2" unit="section"/> In quo illud primum arbitror inquirendum an
                        aliquod huius modi bonum quale paulo ante definisti in rerum natura possit
                        exsistere, ne nos praeter rei subiectae ueritatem cassa cogitationis imago
                        decipiat. <milestone n="3" unit="section"/> Sed quin exsistat sitque hoc ueluti
                        quidam omnium fons bonorum, negari nequit; omne enim quod imperfectum esse
                        dicitur id imminutione perfecti imperfectum esse perhibetur. <milestone n="4" unit="section"/>
                             Quo fit ut, si in quolibet genere imperfectum quid
                        esse uideatur, in eo perfectum quoque aliquid esse necesse sit; etenim
                        perfectione sublata unde illud quod imperfectum perhibetur exstiterit ne
                        fingi quidem potest. <milestone n="5" unit="section"/> Neque enim ab deminutis
                        inconsummatisque natura rerum cepit exordium, sed ab integris absolutisque
                        procedens in haec extrema atque effeta dilabitur. <milestone n="6" unit="section"/>
                             Quodsi, uti paulo ante monstrauimus, est quaedam boni fragilis
                        imperfecta felicitas, esse aliquam solidam perfectamque non potest dubitari.
                        – Firmissime, inquam, uerissimeque conclusum est. – </p>
                    <p>
                        <milestone n="7" unit="section"/> Quo uero, inquit, habitet, ita considera.
                        Deum, rerum omnium principem, bonum esse communis humanorum conceptio probat
                        animorum; nam cum nihil deo melius excogitari queat, id quo melius nihil est
                        bonum esse quis dubitet? <milestone n="8" unit="section"/> Ita uero bonum esse
                        deum ratio demonstrat ut perfectum quoque in eo bonum esse conuincat.
                            <milestone n="9" unit="section"/> Nam ni tale sit, rerum omnium princeps
                        esse non poterit; erit enim eo praestantius aliquid perfectum possidens
                        bonum, quod hoc prius atque antiquius esse uideatur; omnia namque perfecta
                        minus integris priora esse claruerunt. <milestone n="10" unit="section"/> Quare
                        ne in infinitum ratio prodeat, confitendum est summum deum summi perfectique
                        boni esse plenissimum; sed perfectum bonum ueram esse beatitudinem
                        constituimus: ueram igitur beatitudinem in summo deo sitam esse necesse est.
                        – Accipio, inquam, nec est quod contra dici ullo modo queat. – <milestone n="11" unit="section"/>
                             Sed quaeso, inquit, te, uide quam id sancte atque
                        inuiolabiliter probes quod boni summi summum deum diximus esse plenissimum.
                        – Quonam, inquam, modo? – <milestone n="12" unit="section"/> Ne hunc rerum
                        omnium patrem illud summum bonum quo plenus esse perhibetur uel extrinsecus
                        accepisse uel ita naturaliter habere praesumas quasi habentis dei habitaeque
                        beatitudinis diuersam cogites esse substantiam. <milestone n="13" unit="section"/>
                         Nam si extrinsecus acceptum putes, praestantius id quod dederit ab eo
                        quod acceperit existimare possis; sed hunc esse rerum omnium
                        praecellentissimum dignissime confitemur. <milestone n="14" unit="section"/>
                        Quod si natura quidem inest sed est ratione diuersum, cum de rerum principe
                        loquamur deo, fingat qui potest quis haec diuersa coniunxerit. <milestone n="15" unit="section"/>
                             Postremo, quod a qualibet re diuersum est id non est
                        illud a quo intellegitur esse diuersum; quare quod a summo bono diuersum est
                        sui natura, id summum bonum non est; quod nefas est de eo cogitare, quo
                        nihil constat esse praestantius. <milestone n="16" unit="section"/> Omnino enim
                        nullius rei natura suo principio melior poterit exsistere; quare quod omnium
                        principium sit id etiam sui substantia summum esse bonum uerissima ratione
                        concluserim. – Rectissime, inquam. – <milestone n="17" unit="section"/> Sed
                        summum bonum beatitudinem esse concessum est. – Ita est, inquam. – Igitur,
                        inquit, deum esse ipsam beatitudinem necesse est confiteri. – Nec
                        propositis, inquam, prioribus refragari queo et illis hoc inlatum consequens
                        esse perspicio. – <milestone n="18" unit="section"/> Respice, inquit, an hinc
                        quoque idem firmius approbetur, quod duo summa bona quae a se diuersa sint
                        esse non possunt. <milestone n="19" unit="section"/> Etenim quae discrepant bona
                        non esse alterum quod sit alterum liquet; quare neutrum poterit esse
                        perfectum, cum alterutri alterum deest. Sed quod perfectum non sit id summum
                        non esse manifestum est; nullo modo igitur quae summa sunt bona ea possunt
                        esse diuersa. <milestone n="20" unit="section"/> Atqui et beatitudinem et deum
                        summum bonum esse collegimus: quare ipsam necesse est summam esse
                        beatitudinem quae sit summa diuinitas. – <milestone n="21" unit="section"/>
                        Nihil, inquam, nec reapse uerius nec ratiocinatione firmius nec deo dignius
                        concludi potest. – <milestone n="22" unit="section"/> Super haec, inquit, igitur
                        ueluti geometrae solent demonstratis propositis aliquid inferre, quae
                        porismata ipsi uocant, ita ego quoque tibi ueluti corollarium dabo.
                            <milestone n="23" unit="section"/> Nam quoniam beatitudinis adeptione fiunt
                        homines beati, beatitudo uero est ipsa diuinitas, diuinitatis adeptione
                        beatos fieri manifestum est. <milestone n="24" unit="section"/> Sed uti
                        iustitiae adeptione iusti, sapientiae sapientes fiunt, ita diuinitatem
                        adeptos deos fieri simili ratione necesse est. <milestone n="25" unit="section"/>
                         Omnis igitur beatus deus. Sed ‹deus› natura quidem
                        unus; participatione uero nihil prohibet esse quam plurimos. – <milestone n="26" unit="section"/>
                             Et pulchrum, inquam, hoc atque pretiosum siue
                        porisma siue corollarium uocari mauis. – </p>
                    <p>
                        <milestone n="27" unit="section"/> Atqui hoc quoque pulchrius nihil est quod his
                        adnectendum esse ratio persuadet. – Quid? inquam. – <milestone n="28" unit="section"/>
                             Cum multa, inquit, beatitudo continere uideatur, utrumne haec
                        omnia unum ueluti corpus beatitudinis quadam partium uarietate coniungant an
                        sit eorum aliquid quod beatitudinis substantiam compleat, ad hoc uero cetera
                        referantur? – </p>
                    <p>
                        <milestone n="29" unit="section"/> Vellem, inquam, id ipsarum rerum
                        commemoratione patefaceres. – Nonne, inquit, beatitudinem bonum esse
                        censemus? – Ac summum quidem, inquam. – <milestone n="30" unit="section"/>
                        Addas, inquit, hoc omnibus licet. Nam eadem sufficientia summa est, eadem
                        summa potentia, reuerentia quoque, claritas ac uoluptas beatitudo esse
                        iudicatur. <milestone n="31" unit="section"/> Quid igitur, haecine omnia, bonum,
                        sufficientia, potentia ceteraque, ueluti quaedam beatitudinis membra sunt an
                        ad bonum ueluti ad uerticem cuncta referuntur? – <milestone n="32" unit="section"/>
                             Intellego, inquam, quid inuestigandum proponas, sed quid
                        constituas audire desidero. – <milestone n="33" unit="section"/> Cuius
                        discretionem rei sic accipe. Si haec omnia beatitudinis membra forent, a se
                        quoque inuicem discreparent; haec est enim partium natura ut unum corpus
                        diuersa componant. <milestone n="34" unit="section"/> Atqui haec omnia idem esse
                        monstrata sunt. Minime igitur membra sunt; alioquin ex uno membro beatitudo
                        uidebitur esse coniuncta, quod fieri nequit. – <milestone n="35" unit="section"/>
                         Id quidem, inquam, dubium non est, sed id quod restat exspecto. –
                            <milestone n="36" unit="section"/> Ad bonum uero cetera referri palam est.
                        Idcirco enim sufficientia petitur, quoniam bonum esse iudicatur; idcirco
                        potentia, quoniam id quoque esse creditur bonum; idem de reuerentia,
                        claritudine, iucunditate coniectare licet. <milestone n="37" unit="section"/>
                        Omnium igitur expetendorum summa atque causa bonum est; quod enim neque re
                        neque similitudine ullum in se retinet bonum id expeti nullo modo potest.
                            <milestone n="38" unit="section"/> Contraque etiam quae natura bona non sunt
                        tamen si esse uideantur quasi uere bona sint appetuntur. Quo fit uti summa,
                        cardo atque causa expetendorum omnium bonitas esse iure credatur. <milestone n="39" unit="section"/>
                             Cuius uero causa quid expetitur id maxime uidetur
                        optari, ueluti si salutis causa quispiam uelit equitare, non tam equitandi
                        motum desiderat quam salutis effectum. <milestone n="40" unit="section"/> Cum
                        igitur omnia boni gratia petantur, non illa potius quam bonum ipsum
                        desideratur ab omnibus. <milestone n="41" unit="section"/> Sed propter quod
                        cetera optantur beatitudinem esse concessimus <del>[quare sic quoque sola
                            quaeritur beatitudo]</del>. <milestone n="42" unit="section"/> Ex quo liquido
                        apparet ipsius boni et beatitudinis unam atque eandem esse substantiam. –
                        Nihil uideo cur dissentire quispiam possit. – <milestone n="43" unit="section"/>
                        Sed deum ueramque beatitudinem unum atque idem esse monstrauimus. – Ita,
                        inquam. – Securo igitur concludere licet dei quoque in ipso bono nec usquam
                        alio sitam esse substantiam. </p>
                </div2>
                
<div2 id="X (met.)"><head>[carmen X]</head>
                    <lg>
                        <l> Huc omnes pariter uenite capti, </l>
                        <l> quos fallax ligat improbis catenis</l>
                        <l> terrenas habitans libido mentes: </l>
                        <l> haec erit uobis requies laborum, </l>
                        <l> hic portus placida manens quiete, </l>
                        <l> hoc patens unum miseris asylum. </l>
                        <l> Non quicquid Tagus aureis harenis</l>
                        <l> donat aut Hermus rutilante ripa</l>
                        <l> aut Indus calido propinquus orbi</l>
                        <l> candidis miscens uirides lapillos</l>
                        <l> inlustrent aciem magisque caecos</l>
                        <l> in suas condunt animos tenebras. </l>
                        <l> Hoc, quicquid placet excitatque mentes, </l>
                        <l> infimis tellus aluit cauernis; </l>
                        <l> splendor quo regitur uigetque caelum</l>
                        <l> uitat obscuras animae ruinas; </l>
                        <l> hanc quisquis poterit notare lucem</l>
                        <l> candidos Phoebi radios negabit. – </l>
                    </lg>
                </div2>
                
<div2 n="11"><head>[cap. 11]</head>

                    <p>
                        <milestone n="1" unit="section"/> Assentior, inquam; cuncta enim firmissimis
                        nexa rationibus constant. – <milestone n="2" unit="section"/> Tum illa: Quanti,
                        inquit, aestimabis, si bonum ipsum quid sit agnoueris? – <milestone n="3" unit="section"/>
                             Infinito, inquam, si quidem mihi pariter deum quoque,
                        qui bonum est, continget agnoscere. – <milestone n="4" unit="section"/> Atqui
                        hoc uerissima, inquit, ratione patefaciam, maneant modo quae paulo ante
                        conclusa sunt. – Manebunt. – </p>
                    <p>
                        <milestone n="5" unit="section"/> Nonne, inquit, monstrauimus ea quae appetuntur
                        pluribus idcirco uera perfectaque bona non esse quoniam a se inuicem
                        discreparent, cumque alteri abesset alterum plenum absolutumque bonum
                        afferre non posse, tum autem uerum bonum fieri cum in unam ueluti formam
                        atque efficientiam colliguntur, ut quae sufficientia est eadem sit potentia,
                        reuerentia, claritas atque iucunditas, nisi uero unum atque idem omnia sint,
                        nihil habere quo inter expetenda numerentur? – </p>
                    <p>
                        <milestone n="6" unit="section"/> Demonstratum, inquam, nec dubitari ullo modo
                        potest. – <milestone n="7" unit="section"/> Quae igitur cum discrepant minime
                        bona sunt, cum uero unum esse coeperint bona fiunt, nonne haec ut bona sint
                        unitatis fieri adeptione contingit? – Ita, inquam, uidetur. – <milestone n="8" unit="section"/>
                             Sed omne quod bonum est boni participatione bonum
                        esse concedis, an minime? – Ita est. – <milestone n="9" unit="section"/> Oportet
                        igitur idem esse unum atque bonum simili ratione concedas; eadem namque
                        substantia est eorum quorum naturaliter non est diuersus effectus. – Negare,
                        inquam, nequeo. – </p>
                    <p>
                        <milestone n="10" unit="section"/> Nostine igitur, inquit, omne quod est tam diu
                        manere atque subsistere quamdiu sit unum, sed interire atque dissolui
                        pariter atque unum esse destiterit? – Quonam modo? – </p>
                    <p>
                        <milestone n="11" unit="section"/> Vt in animalibus, inquit, cum in unum coeunt
                        ac permanent anima corpusque id animal uocatur, cum uero haec unitas
                        utriusque separatione dissoluitur interire nec iam esse animal liquet;
                            <milestone n="12" unit="section"/> ipsum quoque corpus cum in una forma
                        membrorum coniunctione permanet humana uisitur species, at si distributae
                        segregataeque partes corporis distraxerint unitatem desinit esse quod
                        fuerat; <milestone n="13" unit="section"/> eoque modo percurrenti cetera procul
                        dubio patebit subsistere unumquodque dum unum est, cum uero unum esse
                        desinit interire. – Consideranti, inquam, mihi plura minime aliud uidetur. – </p>
                    <p>
                        <milestone n="14" unit="section"/> Estne igitur, inquit, quod, in quantum
                        naturaliter agat, relicta subsistendi appetentia uenire ad interitum
                        corruptionemque desideret? – <milestone n="15" unit="section"/> Si animalia,
                        inquam, considerem, quae habent aliquam uolendi nolendique naturam, nihil
                        inuenio quod nullis extra cogentibus abiciant manendi intentionem et ad
                        interitum sponte festinent. <milestone n="16" unit="section"/> Omne namque
                        animal tueri salutem laborat, mortem uero perniciemque deuitat. <milestone n="17" unit="section"/>
                             Sed quid de herbis arboribusque, quid de inanimatis
                        omnino consentiam rebus prorsus dubito. – <milestone n="18" unit="section"/>
                        Atqui non est quod de hoc quoque possis ambigere, cum herbas atque arbores
                        intuearis primum sibi conuenientibus innasci locis, ubi, quantum earum
                        natura queat, cito exarescere atque interire non possint. <milestone n="19" unit="section"/>
                             Nam aliae quidem campis, aliae montibus oriuntur,
                        alias ferunt paludes, aliae saxis haerent, aliarum fecundae sunt steriles
                        harenae, quas si in alia quispiam loca transferre conetur arescant.
                            <milestone n="20" unit="section"/> Sed dat cuique natura quod conuenit, et
                        ne, dum manere possunt, intereant elaborat. <milestone n="21" unit="section"/>
                        Quid quod omnes uelut in terras ore demerso trahunt alimenta radicibus ac
                        per medullas robur corticemque diffundunt? <milestone n="22" unit="section"/>
                        Quid quod mollissimum quidque, sicuti medulla est, interiore semper sede
                        reconditur, extra uero quadam ligni firmitate, ultimus autem cortex aduersum
                        caeli intemperiem quasi mali patiens defensor opponitur? <milestone n="23" unit="section"/>
                             Iam uero quanta est naturae diligentia ut cuncta
                        semine multiplicato propagentur! <milestone n="24" unit="section"/> Quae omnia
                        non modo ad tempus manendi, uerum generatim quoque quasi in perpetuum
                        permanendi ueluti quasdam machinas esse quis nesciat? <milestone n="25" unit="section"/>
                             Ea etiam quae inanimata esse creduntur nonne quod suum est
                        quaeque simili ratione desiderant? <milestone n="26" unit="section"/> Cur enim
                        flammas quidem sursum leuitas uehit, terras uero deorsum pondus deprimit,
                        nisi quod haec singulis loca motionesque conueniunt? <milestone n="27" unit="section"/>
                             Porro autem, quod cuique consentaneum est id unumquodque
                        conseruat, sicuti ea quae sunt inimica corrumpunt. <milestone n="28" unit="section"/>
                             Iam uero quae dura sunt ut lapides adhaerent tenacissime
                        partibus suis et ne facile dissoluantur resistunt; <milestone n="29" unit="section"/>
                             quae uero liquentia ut aer atque aqua facile quidem
                        diuidentibus cedunt, sed cito in ea rursus a quibus sunt abscisa relabuntur;
                        ignis uero omnem refugit sectionem. </p>
                    <p>
                        <milestone n="30" unit="section"/> Neque nunc nos de uoluntariis animae
                        cognoscentis motibus, sed de naturali intentione tractamus, sicuti est quod
                        acceptas escas sine cogitatione transigimus, quod in somno spiritum ducimus
                        nescientes. <milestone n="31" unit="section"/> Nam ne in animalibus quidem
                        manendi amor ex animae uoluntatibus, uerum ex naturae principiis uenit.
                            <milestone n="32" unit="section"/> Nam saepe mortem cogentibus causis, quam
                        natura reformidat, uoluntas amplectitur, contraque illud quo solo mortalium
                        rerum durat diuturnitas, gignendi opus, quod natura semper appetit, interdum
                        cohercet uoluntas. <milestone n="33" unit="section"/> Adeo haec sui caritas non
                        ex animali motione, sed ex naturali intentione procedit; dedit enim
                        prouidentia creatis a se rebus hanc uel maximam manendi causam ut quoad
                        possunt naturaliter manere desiderent. </p>
                    <p>
                        <milestone n="34" unit="section"/> Quare nihil est quod ullo modo queas dubitare
                        cuncta quae sunt appetere naturaliter constantiam permanendi, deuitare
                        perniciem. – <milestone n="35" unit="section"/> Confiteor, inquam, nunc me
                        indubitato cernere quae dudum incerta uidebantur. – <milestone n="36" unit="section"/>
                             Quod autem, inquit, subsistere ac permanere petit id unum esse
                        desiderat; hoc enim sublato ne esse quidem cuiquam permanebit. – Verum est,
                        inquam. – <milestone n="37" unit="section"/> Omnia igitur, inquit, unum
                        desiderant. – Consensi. – Sed unum id ipsum monstrauimus esse quod bonum. –
                        Ita quidem. – <milestone n="38" unit="section"/> Cuncta igitur bonum petunt,
                        quod quidem ita describas licet ipsum bonum esse quod desideretur ab
                        omnibus. – <milestone n="39" unit="section"/> Nihil, inquam, uerius excogitari
                        potest; nam uel ad nihil unum cuncta referuntur et uno ueluti uertice
                        destituta sine rectore fluitabunt aut si quid est ad quod uniuersa festinant
                        id erit omnium summum bonorum. – <milestone n="40" unit="section"/> Et illa:
                        Nimium, inquit, o alumne, laetor; ipsam enim mediae ueritatis notam mente
                        fixisti. Sed in hoc patuit tibi quod ignorare te paulo ante dicebas. – Quid?
                        Inquam. – <milestone n="41" unit="section"/> Quis esset, inquit, rerum omnium
                        finis. Is est enim profecto quod desideratur ab omnibus; quod quia bonum
                        esse collegimus, oportet rerum omnium finem bonum esse fateamur. </p>
                </div2>
                
<div2 id="XI (met.)"><head>[carmen XI]</head>
                    <lg>
                        <l> Quisquis profunda mente uestigat uerum</l>
                        <l> cupitque nullis ille deuiis falli</l>
                        <l> in se reuoluat intimi lucem uisus</l>
                        <l> longosque in orbem cogat inflectens motus</l>
                        <l> animumque doceat quicquid extra molitur</l>
                        <l> suis retrusum possidere thesauris; </l>
                        <l> dudum quod atra texit erroris nubes</l>
                        <l> lucebit ipso perspicacius Phoebo. </l>
                        <l> Non omne namque mente depulit lumen</l>
                        <l> obliuiosam corpus inuehens molem; </l>
                        <l> haeret profecto semen introrsum ueri</l>
                        <l> quod excitatur uentilante doctrina; </l>
                        <l> nam cur rogati sponte recta censetis</l>
                        <l> ni mersus alto uiueret fomes corde? </l>
                        <l> Quodsi Platonis Musa personat uerum, </l>
                        <l> quod quisque discit immemor recordatur. –</l>
                    </lg>
                </div2>
                
<div2 n="12"><head>[cap. 12]</head>

                    <p>
                        <milestone n="1" unit="section"/> Tum ego: Platoni, inquam, uehementer
                        assentior; nam me horum iam secundo commemoras, primum quod memoriam
                        corporea contagione, dehinc cum maeroris mole pressus amisi. – <milestone n="2" unit="section"/>
                             Tum illa: Si priora, inquit, concessa respicias, ne
                        illud quidem longius aberit quin recorderis quod te dudum nescire confessus
                        es. – Quid? inquam. <milestone n="3" unit="section"/> Quibus, ait illa,
                        gubernaculis mundus regatur. – Memini, inquam, me inscitiam meam fuisse
                        confessum, sed quid afferas, licet iam prospiciam, planius tamen ex te
                        audire desidero. –</p>
                    <p>
                        <milestone n="4" unit="section"/> Mundum, inquit, hunc deo regi paulo ante
                        minime dubitandum putabas. – Ne nunc quidem arbitror, inquam, nec umquam
                        dubitandum putabo, quibusque in hoc rationibus accedam breuiter exponam.
                            <milestone n="5" unit="section"/> Mundus hic ex tam diuersis contrariisque
                        partibus in unam formam minime conuenisset nisi unus esset qui tam diuersa
                        coniungeret. <milestone n="6" unit="section"/> Coniuncta uero naturarum ipsa
                        diuersitas inuicem discors dissociaret atque diuelleret nisi unus esset qui
                        quod nexuit contineret. <milestone n="7" unit="section"/> Non tam uero certus
                        naturae ordo procederet nec tam dispositos motus locis, temporibus,
                        efficientia, spatiis, qualitatibus explicarent nisi unus esset qui has
                        mutationum uarietates manens ipse disponeret. <milestone n="8" unit="section"/>
                        Hoc, quicquid est, quo condita manent atque agitantur usitato cunctis
                        uocabulo deum nomino. –</p>
                    <p>
                        <milestone n="9" unit="section"/> Tum illa: Cum haec, inquit, ita sentias,
                        paruam mihi restare operam puto ut felicitatis compos patriam sospes
                        reuisas. <milestone n="10" unit="section"/> Sed quae proposuimus intueamur.
                        Nonne in beatitudine sufficientiam numerauimus deumque beatitudinem ipsam
                        esse consensimus? – Ita quidem. – <milestone n="11" unit="section"/> Et ad
                        mundum igitur, inquit, regendum nullis extrinsecus amminiculis indigebit;
                        alioquin si quo egeat, plenam sufficientiam non habebit. – Id, inquam, ita
                        est necessarium. – <milestone n="12" unit="section"/> Per se igitur solum cuncta
                        disponit? – Negari, inquam, nequit. – <milestone n="13" unit="section"/> Atqui
                        deus ipsum bonum esse monstratus est. – Memini, inquam. – <milestone n="14" unit="section"/>
                             Per bonum igitur cuncta disponit, si quidem per se
                        regit omnia quem bonum esse consensimus, et hic est ueluti quidam clauus
                        atque gubernaculum quo mundana machina stabilis atque incorrupta seruatur. –
                            <milestone n="15" unit="section"/> Vehementer assentior, inquam, et id te
                        paulo ante dicturam tenui licet suspicione prospexi. – <milestone n="16" unit="section"/>
                             Credo, inquit; iam enim, ut arbitror, uigilantius ad cernenda
                        uera oculos deducis. Sed quod dicam non minus ad contuendum patet. – Quid?
                        inquam. – <milestone n="17" unit="section"/> Cum deus, inquit, omnia bonitatis
                        clauo gubernare iure credatur eademque omnia, sicuti docui, ad bonum
                        naturali intentione festinent, num dubitari potest quin uoluntaria regantur
                        seque ad disponentis nutum ueluti conuenientia contemperataque rectori
                        sponte conuertant? – <milestone n="18" unit="section"/> Ita, inquam, necesse
                        est; nec beatum regimen esse uideretur, si quidem detrectantium iugum foret,
                        non obtemperantium salus. – <milestone n="19" unit="section"/> Nihil est igitur,
                        quod naturam seruans deo contra ire conetur? – Nihil, inquam. – <milestone n="20" unit="section"/>
                             Quodsi conetur, ait, num tandem proficiet quicquam
                        aduersus eum quem iure beatitudinis potentissimum esse concessimus? –
                        Prorsus, inquam, nihil ualeret. – <milestone n="21" unit="section"/> Non est
                        igitur aliquid quod summo huic bono uel uelit uel possit obsistere? – Non,
                        inquam, arbitror. – <milestone n="22" unit="section"/> Est igitur summum,
                        inquit, bonum quod regit cuncta fortiter suauiterque disponit. – <milestone n="23" unit="section"/>
                             Tum ego: Quam, inquam, me non modo ea quae conclusa
                        est summa rationum, uerum multo magis haec ipsa quibus uteris uerba
                        delectant, ut tandem aliquando stultitiam magna lacerantem sui pudeat! – </p>
                    <p>
                        <milestone n="24" unit="section"/> Accepisti, inquit, in fabulis lacessentes
                        caelum Gigantas; sed illos quoque, uti condignum fuit, benigna fortitudo
                        disposuit. <milestone n="25" unit="section"/> Sed uisne rationes ipsas inuicem
                        collidamus? Forsitan ex huius modi conflictatione pulchra quaedam ueritatis
                        scintilla dissiliat. – Tuo, inquam, arbitratu. – <milestone n="26" unit="section"/>
                             Deum, inquit, esse omnium potentem nemo dubitauerit. – Qui
                        quidem, inquam, mente consistat nullus prorsus ambigat. – <milestone n="27" unit="section"/>
                             Qui uero est, inquit, omnium potens, nihil est quod
                        ille non possit. – Nihil, inquam. – <milestone n="28" unit="section"/> Num
                        igitur deus facere malum potest? – Minime, inquam. – <milestone n="29" unit="section"/>
                             Malum igitur, inquit, nihil est, cum id facere ille possit qui
                        nihil non potest. – <milestone n="30" unit="section"/> Ludisne, inquam, me
                        inextricabilem labyrinthum rationibus texens, quae nunc quidem qua
                        egrediaris introeas, nunc uero quo introieris egrediare, an mirabilem
                        quendam diuinae simplicitatis orbem complicas? <milestone n="31" unit="section"/>
                         Etenim paulo ante beatitudine incipiens eam summum bonum esse dicebas,
                        quam in summo deo sitam loquebare. <milestone n="32" unit="section"/> Ipsum
                        quoque deum summum esse bonum plenamque beatitudinem disserebas, ex quo
                        neminem beatum fore nisi qui pariter deus esset quasi munusculum dabas.
                            <milestone n="33" unit="section"/> Rursus ipsam boni formam dei ac
                        beatitudinis loquebaris esse substantiam ipsumque unum id ipsum esse bonum
                        docebas quod ab omni rerum natura peteretur. <milestone n="34" unit="section"/>
                        Deum quoque bonitatis gubernaculis uniuersitatem regere disputabas
                        uolentiaque cuncta parere nec ullam mali esse naturam. <milestone n="35" unit="section"/>
                             Atque haec nullis extrinsecus sumptis, sed ex altero altero
                        fidem trahente insitis domesticisque probationibus explicabas. – <milestone n="36" unit="section"/>
                             Tum illa: Minime, inquit, ludimus remque omnium
                        maximam dei munere, quem dudum deprecabamur, exegimus. <milestone n="37" unit="section"/>
                             Ea est enim diuinae forma substantiae ut neque in externa
                        dilabatur nec in se externum aliquid ipsa suscipiat, sed, sicut de ea
                        Parmenides ait, </p>
                    <l><foreign xml:lang="grc">πάντοθεν εὐκύκλου σφαίρης ἐναλίγκιον
                        ὄγκῳ</foreign></l>
                    <p> rerum orbem mobilem rotat dum se immobilem ipsa conseruat. <milestone n="38" unit="section"/>
                             Quodsi rationes quoque non extra petitas sed intra
                        rei quam tractabamus ambitum collocatas agitauimus, nihil est quod ammirere,
                        cum Platone sanciente didiceris cognatos de quibus loquuntur rebus oportere
                        esse sermones. </p>
                </div2>
                
<div2 id="XII (met.)"><head>[carmen XII]</head>
                    <lg>
                        <l> Felix, qui potuit boni</l>
                        <l> fontem uisere lucidum, </l>
                        <l> felix, qui potuit grauis</l>
                        <l> terrae soluere uincula. </l>
                        <l> Quondam funera coniugis</l>
                        <l> uates Threicius gemens</l>
                        <l> postquam flebilibus modis</l>
                        <l> siluas currere mobiles, </l>
                        <l> amnes stare coegerat</l>
                        <l> iunxitque intrepidum latus</l>
                        <l> saeuis cerua leonibus</l>
                        <l> nec uisum timuit lepus</l>
                        <l> iam cantu placidum canem, </l>
                        <l> cum flagrantior intima</l>
                        <l> feruor pectoris ureret</l>
                        <l> nec qui cuncta subegerant</l>
                        <l> mulcerent dominum modi, </l>
                        <l> immites superos querens</l>
                        <l> infernas adiit domos. </l>
                        <l> Illic blanda sonantibus</l>
                        <l> chordis carmina temperans</l>
                        <l> quicquid praecipuis deae</l>
                        <l> matris fontibus hauserat, </l>
                        <l> quod luctus dabat impotens, </l>
                        <l> quod luctum geminans amor</l>
                        <l> deflet Taenara commouens</l>
                        <l> et dulci ueniam prece</l>
                        <l> umbrarum dominos rogat. </l>
                        <l> Stupet tergeminus nouo</l>
                        <l> captus carmine ianitor; </l>
                        <l> quae sontes agitant metu</l>
                        <l> ultrices scelerum deae</l>
                        <l> iam maestae lacrimis madent; </l>
                        <l> non Ixionium caput</l>
                        <l> uelox praecipitat rota</l>
                        <l> et longa site perditus</l>
                        <l> spernit flumina Tantalus; </l>
                        <l> uultur dum satur est modis</l>
                        <l> non traxit Tityi iecur. </l>
                        <l> Tandem “Vincimur” arbiter</l>
                        <l> umbrarum miserans ait. </l>
                        <l> “Donamus comitem uiro</l>
                        <l> emptam carmine coniugem; </l>
                        <l> sed lex dona coherceat, </l>
                        <l> ne dum Tartara liquerit</l>
                        <l> fas sit lumina flectere”. </l>
                        <l> Quis legem det amantibus? </l>
                        <l> Maior lex amor est sibi. </l>
                        <l> Heu, noctis prope terminos</l>
                        <l> Orpheus Eurydicen suam</l>
                        <l> uidit, perdidit, occidit. </l>
                        <l> Vos haec fabula respicit</l>
                        <l> quicumque in superum diem</l>
                        <l> mentem ducere quaeritis; </l>
                        <l> nam qui Tartareum in specus</l>
                        <l> uictus lumina flexerit, </l>
                        <l> quicquid praecipuum trahit</l>
                        <l> perdit dum uidet inferos. </l>
                    </lg>
                </div2>
            </div1>
            
<div1 id="IV" type="lib"><head>LIBER IV.</head>
                
<div2 n="1"><head>[cap. 1]</head>

                    <p>
                        <milestone n="1" unit="section"/> Haec cum Philosophia dignitate uultus et oris
                        grauitate seruata leniter suauiterque cecinisset, tum ego nondum penitus
                        insiti maeroris oblitus intentionem dicere adhuc aliquid parantis abrupi et:
                            <milestone n="2" unit="section"/> O, inquam, ueri praeuia luminis, quae
                        usque adhuc tua fudit oratio cum sui speculatione diuina tum tuis rationibus
                        inuicta patuerunt, eaque mihi etsi ob iniuriae dolorem nuper oblita non
                        tamen antehac prorsus ignorata dixisti. <milestone n="3" unit="section"/> Sed ea
                        ipsa est uel maxima nostri causa maeroris quod, cum rerum bonus rector
                        exsistat, uel esse omnino mala possint uel impunita praetereant; quod solum
                        quanta dignum sit ammiratione profecto consideras. <milestone n="4" unit="section"/>
                             At huic aliud maius adiungitur; nam imperante florenteque
                        nequitia uirtus non solum praemiis caret, uerum etiam sceleratorum pedibus
                        subiecta calcatur et in locum facinorum supplicia luit. <milestone n="5" unit="section"/>
                             Quae fieri in regno scientis omnia, potentis omnia,
                        sed bona tantummodo uolentis dei nemo satis potest nec ammirari nec
                        conqueri. – <milestone n="6" unit="section"/> Tum illa: Et esset, inquit,
                        infiniti stuporis omnibusque horribilius monstris si, uti tu aestimas, in
                        tanti uelut patris familias dispositissima domo uilia uasa colerentur,
                        pretiosa sordescerent. <milestone n="7" unit="section"/> Sed non ita est; nam si
                        ea quae paulo ante conclusa sunt inconuulsa seruantur, ipso de cuius nunc
                        regno loquimur auctore cognosces semper quidem potentes esse bonos, malos
                        uero abiectos semper atque imbecilles, nec sine poena umquam esse uitia nec
                        sine praemio uirtutes, bonis felicia malis semper infortunata contingere
                        multaque id genus, quae sopitis querelis firma te soliditate corroborent.
                            <milestone n="8" unit="section"/> Et quoniam uerae formam beatitudinis me
                        dudum monstrante uidisti, quo etiam sita sit agnouisti, decursis omnibus
                        quae praemittere necessarium puto uiam tibi quae te domum reuehat ostendam.
                            <milestone n="9" unit="section"/> Pennas etiam tuae menti quibus se in altum
                        tollere possit adfigam, ut perturbatione depulsa sospes in patriam meo
                        ductu, mea semita, meis etiam uehiculis reuertaris. </p>
                </div2>
                
<div2 id="I (met.)"><head>[carmen I]</head>
                    <lg>
                        <l> Sunt etenim pennae uolucres mihi</l>
                        <l> quae celsa conscendant poli; </l>
                        <l> quas sibi cum uelox mens induit</l>
                        <l> terras perosa despicit, </l>
                        <l> aeris immensi superat globum</l>
                        <l> nubesque postergum uidet</l>
                        <l> quique agili motu calet aetheris</l>
                        <l> transcendit ignis uerticem, </l>
                        <l> donec in astriferas surgat domos</l>
                        <l> Phoeboque coniungat uias</l>
                        <l> aut comitetur iter gelidi senis</l>
                        <l> miles corusci sideris</l>
                        <l> uel quocumque micans nox pingitur</l>
                        <l> recurrat astri circulum</l>
                        <l> atque ubi iam exhausti fuerit satis</l>
                        <l> polum relinquat extimum</l>
                        <l> dorsaque uelocis premat aetheris</l>
                        <l> compos uerendi luminis. </l>
                        <l> Hic regum sceptrum dominus tenet</l>
                        <l> orbisque habenas temperat</l>
                        <l> et uolucrem currum stabilis regit</l>
                        <l> rerum coruscus arbiter. </l>
                        <l> Huc te si reducem referat uia</l>
                        <l> quam nunc requiris immemor, </l>
                        <l> “Haec,” dices, “memini, patria est mihi, </l>
                        <l> hinc ortus, hic sistam gradum.” </l>
                        <l> Quodsi terrarum placeat tibi</l>
                        <l> noctem relictam uisere, </l>
                        <l> quos miseri toruos populi timent</l>
                        <l> cernes tyrannos exsules. – </l>
                    </lg>
                </div2>
                
<div2 n="2"><head>[cap. 2]</head>

                    <p>
                        <milestone n="1" unit="section"/> Tum ego: Papae, inquam, ut magna promittis!
                        Nec dubito quin possis efficere, tu modo quem excitaueris ne moreris. –
                            <milestone n="2" unit="section"/> Primum igitur, inquit, bonis semper adesse
                        potentiam, malos cunctis uiribus esse desertos agnoscas licebit, quorum
                        quidem alterum demonstratur ex altero. <milestone n="3" unit="section"/> Nam cum
                        bonum malumque contraria sint, si bonum potens esse constiterit liquet
                        imbecillitas mali, at si fragilitas clarescat mali boni firmitas nota est.
                            <milestone n="4" unit="section"/> Sed uti nostrae sententiae fides
                        abundantior sit, alterutro calle procedam nunc hinc nunc inde proposita
                        confirmans. </p>
                    <p>
                        <milestone n="5" unit="section"/> Duo sunt, quibus omnis humanorum actuum
                        constat effectus, uoluntas scilicet ac potestas, quorum si alterutrum desit,
                        nihil est quod explicari queat. <milestone n="6" unit="section"/> Deficiente
                        etenim uoluntate ne aggreditur quidem quisque quod non uult, at si potestas
                        absit uoluntas frustra sit. <milestone n="7" unit="section"/> Quo fit ut, si
                        quem uideas adipisci uelle quod minime adipiscatur, huic obtinendi quod
                        uoluerit defuisse ualentiam dubitare non possis. – Perspicuum est, inquam,
                        nec ullo modo negari potest. – <milestone n="8" unit="section"/> Quem uero
                        effecisse quod uoluerit uideas, num etiam potuisse dubitabis? – Minime. –
                            <milestone n="9" unit="section"/> Quod uero quisque potest in eo ualidus,
                        quod uero non potest in hoc imbecillis esse censendus est. –Fateor, inquam.
                        – <milestone n="10" unit="section"/> Meministine igitur, inquit, superioribus
                        rationibus esse collectum intentionem omnem uoluntatis humanae, quae
                        diuersis studiis agitur, ad beatitudinem festinare? – Memini, inquam, illud
                        quoque esse demonstratum. – <milestone n="11" unit="section"/> Num recordaris
                        beatitudinem ipsum esse bonum eoque modo, cum beatitudo petitur, ab omnibus
                        desiderari bonum? – Minime, inquam, recordor, quoniam id memoriae fixum
                        teneo. – <milestone n="12" unit="section"/> Omnes igitur homines boni pariter ac
                        mali indiscreta intentione ad bonum peruenire nituntur? – Ita, inquam,
                        consequens est. – <milestone n="13" unit="section"/> Sed certum adeptione boni
                        bonos fieri? – Certum. – Adipiscuntur igitur boni, quod appetunt? – Sic
                        uidetur. – <milestone n="14" unit="section"/> Mali uero si adipiscerentur quod
                        appetunt, bonum, mali esse non possent. –Ita est. – <milestone n="15" unit="section"/>
                             Cum igitur utrique bonum petant, sed hi quidem adipiscantur,
                        illi uero minime, num dubium est bonos quidem potentes esse, qui uero mali
                        sint imbecilles? –<milestone n="16" unit="section"/> Quisquis, inquam, dubitat
                        nec rerum naturam nec consequentiam potest considerare rationum. –</p>
                    <p>
                        <milestone n="17" unit="section"/> Rursus, inquit, si duo sint quibus idem
                        secundum naturam propositum sit, eorumque unus naturali officio id ipsum
                        agat atque perficiat, alter uero naturale illud officium minime amministrare
                        queat, alio uero modo quam naturae conuenit non quidem impleat propositum
                        suum sed imitetur implentem, quemnam horum ualentiorem esse decernis? –
                            <milestone n="18" unit="section"/> Etsi coniecto, inquam, quid uelis,
                        planius tamen audire desidero. – <milestone n="19" unit="section"/> Ambulandi,
                        inquit, motum secundum naturam esse hominibus num negabis? – Minime, inquam.
                        – <milestone n="20" unit="section"/> Eiusque rei pedum officium esse naturale
                        num dubitas? – Ne hoc quidem, inquam. – <milestone n="21" unit="section"/> Si
                        quis igitur pedibus incedere ualens ambulet aliusque, cui hoc naturale pedum
                        desit officium, manibus nitens ambulare conetur, quis horum iure ualentior
                        existimari potest? – <milestone n="22" unit="section"/> Contexe, inquam, cetera;
                        nam quin naturalis officii potens eo qui idem nequeat ualentior sit nullus
                        ambigat. – <milestone n="23" unit="section"/> Sed summum bonum, quod aeque malis
                        bonisque propositum boni quidem naturali officio uirtutum petunt, mali uero
                        uariam per cupiditatem, quod adipiscendi boni naturale officium non est,
                        idem ipsum conantur adipisci; an tu aliter existimas? – <milestone n="24" unit="section"/>
                             Minime, inquam; nam etiam quod est consequens patet.
                        Ex his enim quae concesserim bonos quidem potentes, malos uero esse necesse
                        est imbecilles. – <milestone n="25" unit="section"/> Recte, inquit, praecurris
                        idque, uti medici sperare solent, indicium est erectae iam resistentisque
                        naturae. </p>
                    <p>
                        <milestone n="26" unit="section"/> Sed quoniam te ad intellegendum promptissimum
                        esse conspicio, crebras coaceruabo rationes; uide enim quanta uitiosorum
                        hominum pateat infirmitas, qui ne ad hoc quidem peruenire queunt ad quod eos
                        naturalis ducit ac paene compellit intentio. <milestone n="27" unit="section"/>
                        Et quid, si hoc tam magno ac paene inuicto praeeuntis naturae desererentur
                        auxilio? <milestone n="28" unit="section"/> Considera uero quanta sceleratos
                        homines habeat impotentia. Neque enim leuia aut ludicra praemia petunt quae
                        consequi atque obtinere non possunt, sed circa ipsam rerum summam
                        uerticemque deficiunt nec in eo miseris contingit effectus quod solum dies
                        noctesque moliuntur; in qua re bonorum uires eminent. <milestone n="29" unit="section"/>
                             Sicut enim eum qui pedibus incedens ad eum locum usque
                        peruenire potuisset quod nihil ulterius peruium iaceret incessui ambulandi
                        potentissimum esse censeres, ita eum qui expetendorum finem quo nihil ultra
                        est apprehendit potentissimum necesse est iudices. <milestone n="30" unit="section"/>
                             Ex quo fit, quod huic obiacet, ut <unclear>idem
                            scelesti</unclear> idem uiribus omnibus uideantur esse deserti.
                            <milestone n="31" unit="section"/> Cur enim relicta uirtute uitia sectantur?
                        Inscitiane bonorum? Sed quid eneruatius ignorantiae caecitate? An sectanda
                        nouerunt, sed transuersos eos libido praecipitat? Sic quoque intemperantia
                        fragiles, qui obluctari uitio nequeunt. <milestone n="32" unit="section"/> An
                        scientes uolentesque bonum deserunt, ad uitia deflectunt? Sed hoc modo non
                        solum potentes esse, sed omnino esse desinunt; nam qui communem omnium quae
                        sunt finem relinquunt pariter quoque esse desistunt. <milestone n="33" unit="section"/>
                             Quod quidem cuipiam mirum forte uideatur, ut malos, qui plures
                        hominum sunt, eosdem non esse dicamus; sed ita sese res habet. <milestone n="34" unit="section"/>
                             Nam qui mali sunt eos malos esse non abnuo; sed
                        eosdem esse pure atque simpliciter nego. <milestone n="35" unit="section"/> Nam
                        uti cadauer hominem mortuum dixeris, simpliciter uero hominem appellare non
                        possis, ita uitiosos malos quidem esse concesserim, sed esse absolute
                        nequeam confiteri. <milestone n="36" unit="section"/> Est enim quod ordinem
                        retinet seruatque naturam; quod uero ab hac deficit esse etiam, quod in sua
                        natura situm est, derelinquit. <milestone n="37" unit="section"/> Sed possunt,
                        inquies, mali; ne ego quidem negauerim, sed haec eorum potentia non a
                        uiribus sed ab imbecillitate descendit. <milestone n="38" unit="section"/>
                        Possunt enim mala, quae minime ualerent si in bonorum efficientia manere
                        potuissent. <milestone n="39" unit="section"/> Quae possibilitas eos euidentius
                        nihil posse demonstrat; nam si, uti paulo ante collegimus, malum nihil est,
                        cum mala tantummodo possint, nihil posse improbos liquet. – Perspicuum est.
                        – <milestone n="40" unit="section"/> Atque ut intellegas quaenam sit huius
                        potentiae uis: Summo bono nihil potentius esse paulo ante definiuimus. – Ita
                        est, inquam. – Sed idem, inquit, facere malum nequit. – Minime. – <milestone n="41" unit="section"/>
                             Est igitur, inquit, aliquis qui omnia posse homines
                        putet? – Nisi quis insaniat, nemo. – Atqui idem possunt mala. – Vtinam
                        quidem, inquam, non possent! – <milestone n="42" unit="section"/> Cum igitur
                        bonorum tantummodo potens possit omnia, non uero queant omnia potentes etiam
                        malorum, eosdem qui mala possunt, minus posse manifestum est. <milestone n="43" unit="section"/>
                             Huc accedit quod omnem potentiam inter expetenda
                        numerandam omniaque expetenda referri ad bonum uelut ad quoddam naturae suae
                        cacumen ostendimus. <milestone n="44" unit="section"/> Sed patrandi sceleris
                        possibilitas referri ad bonum non potest, expetenda igitur non est. Atqui
                        omnis potentia expetenda est; liquet igitur malorum possibilitatem non esse
                        potentiam. </p>
                    <p>
                        <milestone n="45" unit="section"/> Ex quibus omnibus bonorum quidem potentia,
                        malorum uero minime dubitabilis apparet infirmitas ueramque illam Platonis
                        esse sententiam liquet solos quod desiderent facere posse sapientes,
                        improbos uero exercere quidem quod libeat, quod uero desiderent explere non
                        posse. <milestone n="46" unit="section"/> Faciunt enim quaelibet, dum per ea
                        quibus delectantur id bonum quod desiderant se adepturos putant; sed minime
                        adipiscuntur, quoniam ad beatitudinem probra non ueniunt. </p>
                </div2>
                
<div2 id="II (met.)"><head>[carmen II]</head>
                    <lg>
                        <l> Quos uides sedere celsos solii culmine reges, </l>
                        <l> purpura claros nitente, saeptos tristibus armis, </l>
                        <l> ore toruo comminantes, rabie cordis anhelos, </l>
                        <l> detrahat si quis superbis uani tegmina cultus, </l>
                        <l> iam uidebit intus artas dominos ferre catenas; </l>
                        <l> hinc enim libido uersat auidis corda uenenis, </l>
                        <l> hinc flagellat ira mentem fluctus turbida tollens, </l>
                        <l> maeror aut captus fatigat aut spes lubrica torquet. </l>
                        <l> Ergo cum caput tot unum cernas ferre tyrannos, </l>
                        <l> non facit quod optat ipse, dominis pressus iniquis. </l>
                    </lg>
                </div2>
                
<div2 n="3"><head>[cap. 3]</head>

                    <p>
                        <milestone n="1" unit="section"/> Videsne igitur quanto in caeno probra
                        uoluantur, qua probitas luce resplendeat? In quo perspicuum est numquam
                        bonis praemia, numquam sua sceleribus deesse supplicia. <milestone n="2" unit="section"/>
                             Rerum etenim quae gerentur illud propter quod
                        unaquaeque res geritur eiusdem rei praemium esse non iniuria uideri potest,
                        uti currendi in stadio propter quam curritur iacet praemium corona.
                            <milestone n="3" unit="section"/> Sed beatitudinem esse idem ipsum bonum
                        propter quod omnia geruntur ostendimus; est igitur humanis actibus ipsum
                        bonum ueluti praemium commune propositum. <milestone n="4" unit="section"/>
                        Atqui hoc a bonis non potest separari – neque enim bonus ultra iure
                        uocabitur, qui careat bono –; quare probos mores sua praemia non relinquunt.
                            <milestone n="5" unit="section"/> Quantumlibet igitur saeuiant mali,
                        sapienti tamen corona non decidet, non arescet; neque enim probis animis
                        proprium decus aliena decerpit improbitas. <milestone n="6" unit="section"/>
                        Quodsi extrinsecus accepto laetaretur, poterat hoc uel alius quispiam uel
                        ipse etiam qui contulisset auferre; sed quoniam id sua cuique probitas
                        confert, tum suo praemio carebit cum probus esse desierit. <milestone n="7" unit="section"/>
                             Postremo, cum omne praemium idcirco appetatur quoniam
                        bonum esse creditur, quis boni compotem praemii iudicet expertem? <milestone n="8" unit="section"/>
                             At cuius praemii? Omnium pulcherrimi maximique;
                        memento etenim corollarii illius quod paulo ante praecipuum dedi ac sic
                        collige. <milestone n="9" unit="section"/> Cum ipsum bonum beatitudo sit, bonos
                        omnes eo ipso quod boni sint fieri beatos liquet. <milestone n="10" unit="section"/>
                             Sed qui beati sint deos esse conuenit. Est igitur praemium
                        bonorum, quod nullus deterat dies, nullius minuat potestas, nullius fuscet
                        improbitas, deos fieri. <milestone n="11" unit="section"/> Quae cum ita sint, de
                        malorum quoque inseparabili poena dubitare sapiens nequeat; nam cum bonum
                        malumque, item poenae atque praemium aduersa fronte dissideant, quae in boni
                        praemio uidemus accedere eadem necesse est in mali poena contraria parte
                        respondeant. <milestone n="12" unit="section"/> Sicut igitur probis probitas
                        ipsa fit praemium ita improbis nequitia ipsa supplicium est. Iam uero
                        quisquis afficitur poena malo se affectum esse non dubitat. <milestone n="13" unit="section"/>
                             Si igitur sese ipsi aestimare uelint, possuntne sibi
                        supplicii expertes uideri, quos omnium malorum extremo nequitia non affecit
                        modo, uerum etiam uehementer infecit? </p>
                    <p>
                        <milestone n="14" unit="section"/> Vide autem ex aduersa parte bonorum quae
                        improbos poena comitetur; omne namque quod sit unum esse ipsumque unum bonum
                        esse paulo ante didicisti; cui consequens est ut omne quod sit id etiam
                        bonum esse uideatur. <milestone n="15" unit="section"/> Hoc igitur modo quicquid
                        a bono deficit esse desistit. Quo fit ut mali desinant esse quod fuerant.
                        Sed fuisse homines adhuc ipsa humani corporis reliqua species ostentat;
                        quare uersi in malitiam humanam quoque amisere naturam. <milestone n="16" unit="section"/>
                             Sed cum ultra homines quemque prouehere sola
                        probitas possit, necesse est ut quos ab humana condicione deiecit infra
                        homines merito detrudat improbitas; euenit igitur ut quem transformatum
                        uitiis uideas hominem aestimare non possis. <milestone n="17" unit="section"/>
                        Auaritia feruet alienarum opum uiolentus ereptor: lupis similem dixeris.
                        Ferox atque inquies linguam litigiis exercet: cani comparabis. <milestone n="18" unit="section"/>
                             Insidiator occultus subripuisse fraudibus gaudet:
                        uulpeculis exaequetur. Irae intemperans fremit: leonis animum gestare
                        credatur. <milestone n="19" unit="section"/> Pauidus ac fugax non metuenda
                        formidat: ceruis similis habeatur. Segnis ac stupidus torpet: asinum uiuit.
                            <milestone n="20" unit="section"/> Leuis atque inconstans studia permutat:
                        nihil auibus differt. Foedis immundisque libidinibus immergitur: sordidae
                        suis uoluptate detinetur. <milestone n="21" unit="section"/> Ita fit ut qui
                        probitate deserta homo esse desierit, cum in diuinam condicionem transire
                        non possit, uertatur in beluam. </p>
                </div2>
                
<div2 id="III (met.)"><head>[carmen III]</head>
                    <lg>
                        <l> Vela Neritii ducis</l>
                        <l> et uagas pelago rates</l>
                        <l> Eurus appulit insulae, </l>
                        <l> pulchra qua residens dea</l>
                        <l> Solis edita semine</l>
                        <l> miscet hospitibus nouis</l>
                        <l> tacta carmine pocula. </l>
                        <l> Quos ut in uarios modos</l>
                        <l> uertit herbipotens manus, </l>
                        <l> hunc apri facies tegit, </l>
                        <l> ille Marmaricus leo</l>
                        <l> dente crescit et unguibus; </l>
                        <l> hic lupis nuper additus</l>
                        <l> flere dum parat ululat, </l>
                        <l> ille tigris ut Indica</l>
                        <l> tecta mitis obambulat. </l>
                        <l> Sed licet uariis malis</l>
                        <l> numen Arcadis alitis</l>
                        <l> obsitum miserans ducem</l>
                        <l> peste soluerit hospitis, </l>
                        <l> iam tamen mala remiges</l>
                        <l> ore pocula traxerant, </l>
                        <l> iam sues Cerealia</l>
                        <l> glande pabula uerterant</l>
                        <l> et nihil manet integrum</l>
                        <l> uoce, corpore perditis. </l>
                        <l> Sola mens stabilis super</l>
                        <l> monstra quae patitur gemit. </l>
                        <l> O leuem nimium manum</l>
                        <l> nec potentia gramina, </l>
                        <l> membra quae ualeant licet, </l>
                        <l> corda uertere non ualent! </l>
                        <l> Intus est hominum uigor</l>
                        <l> arce conditus abdita. </l>
                        <l> Haec uenena potentius</l>
                        <l> detrahunt hominem sibi</l>
                        <l> dira quae penitus meant</l>
                        <l> nec nocentia corpori</l>
                        <l> mentis uulnere saeuiunt. – </l>
                    </lg>
                </div2>
                
<div2 n="4"><head>[cap. 4]</head>

                    <p>
                        <milestone n="1" unit="section"/> Tum ego: Fateor, inquam, nec iniuria dici
                        uideo uitiosos, tametsi humani corporis speciem seruent, in beluas tamen
                        animorum qualitate mutari; sed quorum atrox scelerataque mens bonorum
                        pernicie saeuit, id ipsum eis licere noluissem. – <milestone n="2" unit="section"/>
                             Nec licet, inquit, uti conuenienti monstrabitur loco, sed tamen,
                        si id ipsum quod eis licere creditur auferatur, magna ex parte sceleratorum
                        hominum poena releuetur. <milestone n="3" unit="section"/> Etenim, quod
                        incredibile cuiquam forte uideatur, infeliciores esse necesse est malos cum
                        cupita perfecerint quam si ea quae cupiunt implere non possint. <milestone n="4" unit="section"/>
                             Nam si miserum est uoluisse praua, potuisse miserius
                        est, sine quo uoluntatis miserae langueret effectus. <milestone n="5" unit="section"/>
                             Itaque cum sua singulis miseria sit, triplici infortunio necesse
                        est urgueantur quos uideas scelus uelle, posse, perficere. – <milestone n="6" unit="section"/>
                             Accedo, inquam, sed uti hoc infortunio cito careant
                        patrandi sceleris possibilitate deserti uehementer exopto. – <milestone n="7" unit="section"/>
                             Carebunt, inquit, ocius quam uel tu forsitan uelis
                        uel illi sese aestiment esse carituros; neque enim est aliquid in tam
                        breuibus uitae metis ita serum quod exspectare longum immortalis praesertim
                        animus putet. <milestone n="8" unit="section"/> Quorum magna spes et excelsa
                        facinorum machina repentino atque insperato saepe fine destruitur. Quod
                        quidem illis miseriae modum statuit; nam si nequitia miseros facit, miserior
                        sit necesse est diuturnior nequam. <milestone n="9" unit="section"/> Quos
                        infelicissimos esse iudicarem si non eorum malitiam saltem mors extrema
                        finiret; etenim si de prauitatis infortunio uera conclusimus, infinitam
                        liquet esse miseriam quam esse constat aeternam. – <milestone n="10" unit="section"/>
                             Tum ego: Mira quidem, inquam, et concessu difficilis inlatio,
                        sed his eam quae prius concessa sunt nimium conuenire cognosco. – <milestone n="11" unit="section"/>
                             Recte, inquit, aestimas, sed qui conclusioni
                        accedere durum putat aequum est uel falsum aliquid praecessisse demonstret
                        uel collocationem propositionum non esse efficacem necessariae conclusionis
                        ostendat; alioquin concessis praecedentibus nihil prorsus est quod de
                        inlatione causetur. <milestone n="12" unit="section"/> Nam hoc quoque quod dicam
                        non minus mirum uideatur, sed ex his quae sumpta sunt aeque est necessarium.
                        – Quidnam? inquam. – <milestone n="13" unit="section"/> Feliciores, inquit, esse
                        improbos supplicia luentes quam si eos nulla iustitiae poena coherceat.
                            <milestone n="14" unit="section"/> Neque id nunc molior quod cuiuis ueniat
                        in mentem, corrigi ultione prauos mores et ad rectum supplicii terrore
                        deduci, ceteris quoque exemplum esse culpanda fugiendi; sed alio quodam modo
                        infeliciores esse improbos arbitror impunitos, tametsi nulla ratio
                        correctionis, nullus respectus habeatur exempli. – </p>
                    <p>
                        <milestone n="15" unit="section"/> Et quis erit, inquam, praeter hos alius
                        modus? – Et illa: Bonos, inquit, esse felices, malos uero miseros nonne
                        concessimus? – Ita est, inquam. – <milestone n="16" unit="section"/> Si igitur,
                        inquit, miseriae cuiuspiam bonum aliquid addatur, nonne felicior est eo
                        cuius pura ac solitaria sine cuiusquam boni ammixtione miseria est? – Sic,
                        inquam, uidetur. – <milestone n="17" unit="section"/> Quid si eidem misero, qui
                        cunctis careat bonis, praeter ea quibus miser est malum aliud fuerit
                        adnexum, nonne multo infelicior eo censendus est cuius infortunium boni
                        participatione releuatur? – Quidni? inquam. <milestone n="18" unit="section"/>
                        Sed puniri improbos iustum, impunitos uero elabi iniquum esse manifestum
                        est. – Quis id neget? – <milestone n="19" unit="section"/> Sed ne illud quidem,
                        ait, quisquam negabit bonum esse quod iustum est contraque quod iniustum est
                        malum. – <milestone n="20" unit="section"/> Liquere respondi. – Habent igitur
                        improbi cum puniuntur quidem boni aliquid adnexum, poenam ipsam scilicet,
                        quae ratione iustitiae bona est, idemque cum supplicio carent inest eis
                        aliquid ulterius mali, ipsa impunitas, quam iniquitatis merito malum esse
                        confessus es. – <milestone n="21" unit="section"/> Negare non possum. – Multo
                        igitur infeliciores improbi sunt iniusta impunitate donati quam iusta
                        ultione puniti. – <milestone n="22" unit="section"/> Tum ego: Ista quidem
                        consequentia sunt eis quae paulo ante conclusa sunt; sed quaeso, inquam, te,
                        nullane animarum supplicia post defunctum morte corpus relinquis? –
                            <milestone n="23" unit="section"/> Et magna quidem, inquit, quorum alia
                        poenali acerbitate, alia uero purgatoria clementia exerceri puto; sed nunc
                        de his disserere consilium non est. </p>
                    <p>
                        <milestone n="24" unit="section"/> Id uero hactenus egimus ut quae indignissima
                        tibi uidebatur malorum potestas eam nullam esse cognosceres, quosque
                        impunitos querebare uideres numquam improbitatis suae carere suppliciis,
                        licentiam quam cito finiri precabaris nec longam esse disceres
                        infelicioremque fore si diuturnior, infelicissimam uero si esset aeterna;
                        post haec miseriores esse improbos iniusta impunitate dimissos quam iusta
                        ultione punitos. <milestone n="25" unit="section"/> Cui sententiae consequens
                        est ut tum demum grauioribus suppliciis urgueantur cum impuniti esse
                        creduntur. – </p>
                    <p>
                        <milestone n="26" unit="section"/> Tum ego: Cum tuas, inquam, rationes
                        considero, nihil dici uerius puto; at si ad hominum iudicia reuertar, quis
                        ille est cui haec non credenda modo sed saltem audienda uideantur? –
                            <milestone n="27" unit="section"/> Ita est, inquit illa. Nequeunt enim
                        oculos tenebris assuetos ad lucem perspicuae ueritatis attollere similesque
                        auibus sunt quarum intuitum nox inluminat, dies caecat; dum enim non rerum
                        ordinem sed suos intuentur affectus, uel licentiam uel impunitatem scelerum
                        putant esse felicem. <milestone n="28" unit="section"/> Vide autem quid aeterna
                        lex sanciat. Melioribus animum conformaueris: nihil opus est iudice praemium
                        deferente, tu te ipse excellentioribus addidisti; <milestone n="29" unit="section"/>
                             studium ad peiora deflexeris: extra ne quaesieris ultorem, tu
                        te ipse in deteriora trusisti– ueluti, si uicibus sordidam humum caelumque
                        respicias, cunctis extra cessantibus ipsa cernendi ratione nunc caeno nunc
                        sideribus interesse uidearis. <milestone n="30" unit="section"/> At uulgus ista
                        non respicit. Quid igitur, hisne accedamus quos beluis similes esse
                        monstrauimus? <milestone n="31" unit="section"/> Quid, si quis amisso penitus
                        uisu ipsum etiam se habuisse obliuisceretur intuitum nihilque sibi ad
                        humanam perfectionem deesse arbitraretur, num uidentes eadem caeco
                        putaremus? <milestone n="32" unit="section"/> Nam ne illud quidem adquiescent
                        quod aeque ualidis rationum nititur firmamentis, infeliciores eos esse qui
                        faciant quam qui patiantur iniuriam. – Vellem, inquam, has ipsas audire
                        rationes. – <milestone n="33" unit="section"/> Omnem, inquit, improbum num
                        supplicio dignum negas? – Minime. – <milestone n="34" unit="section"/> Infelices
                        uero esse qui sint improbi multipliciter liquet. – Ita, inquam. – Qui igitur
                        supplicio digni sunt miseros esse non dubitas. – Conuenit, inquam. –
                            <milestone n="35" unit="section"/> Si igitur cognitor, ait, resideres, cui
                        supplicium inferendum putares, eine qui fecisset an qui pertulisset
                        iniuriam? – Nec ambigo, inquam, quin perpesso satisfacerem dolore facientis.
                        – <milestone n="36" unit="section"/> Miserior igitur tibi iniuriae inlator quam
                        acceptor esse uiderentur. – Consequitur, inquam. – <milestone n="37" unit="section"/>
                             Hac igitur aliisque causis ea radice nitentibus quod turpitudo
                        suapte natura miseros faciat apparet inlatam cuilibet iniuriam non
                        accipientis sed inferentis esse miseriam. – ‹Apparet, inquam.
                        › – </p>
                    <p>
                        <milestone n="38" unit="section"/> Atqui nunc, ait, contra faciunt oratores; pro
                        his enim qui graue quid acerbumque perpessi sunt miserationem iudicum
                        excitare conantur, cum magis admittentibus iustior miseratio debeatur; quos
                        non ab iratis sed a propitiis potius miserantibusque accusatoribus ad
                        iudicium ueluti aegros ad medicum duci oportebat ut culpae morbos supplicio
                        resecarent. <milestone n="39" unit="section"/> Quo pacto defensorum opera uel
                        tota frigeret uel si prodesse hominibus mallet in accusationis habitum
                        uerteretur. <milestone n="40" unit="section"/> Ipsi quoque improbi, si eis
                        aliqua rimula uirtutem relictam fas esset aspicere uitiorumque sordes
                        poenarum cruciatibus se deposituros uiderent, compensatione adipiscendae
                        probitatis nec hos cruciatus esse ducerent defensorumque operam repudiarent
                        ac se totos accusatoribus iudicibusque permitterent. </p>
                    <p>
                        <milestone n="41" unit="section"/> Quo fit ut apud sapientes nullus prorsus odio
                        locus relinquatur. Nam bonos quis nisi stultissimus oderit? Malos uero
                        odisse ratione caret. <milestone n="42" unit="section"/> Nam si uti corporum
                        languor ita uitiositas quidam est quasi morbus animorum, cum aegros corpore
                        minime dignos odio sed potius miseratione iudicemus, multo magis non
                        insequendi sed miserandi sunt quorum mentes omni languore atrocior urguet
                        improbitas. </p>
                </div2>
                
<div2 id="IV (met.)"><head>[carmen IV]</head>
                    <lg>
                        <l>. Quid tantos iuuat excitare motus</l>
                        <l> et propria fatum sollicitare manu? </l>
                        <l> Si mortem petitis, propinquat ipsa</l>
                        <l> sponte sua uolucres nec remoratur equos. </l>
                        <l> Quos serpens, leo, tigris, ursus, aper</l>
                        <l> dente petunt idem se tamen ense petunt. </l>
                        <l> An distant quia dissidentque mores, </l>
                        <l> iniustas acies et fera bella mouent</l>
                        <l> alternisque uolunt perire telis? </l>
                        <l> Non est iusta satis saeuitiae ratio. </l>
                        <l> Vis aptam meritis uicem referre: </l>
                        <l> dilige iure bonos et miseresce malis. – </l>
                    </lg>
                </div2>
                
<div2 n="5"><head>[cap. 5]</head>

                    <p>
                        <milestone n="1" unit="section"/> Hic ego: Video, inquam, quae sit uel felicitas
                        uel miseria in ipsis proborum atque improborum meritis constituta.
                            <milestone n="2" unit="section"/> Sed in hac ipsa fortuna populari non nihil
                        boni maliue inesse perpendo; neque enim sapientum quisquam exsul inops
                        ignominiosusque esse malit potius quam pollens opibus, honore reuerendus,
                        potentia ualidus in sua permanens urbe florere. <milestone n="3" unit="section"/>
                         Sic enim clarius testatiusque sapientiae tractatur officium, cum in
                        contingentes populos regentium quodam modo beatitudo transfunditur, cum
                        praesertim carcer, nex ceteraque legalium tormenta poenarum perniciosis
                        potius ciuibus, propter quos etiam constitutae sunt, debeantur. <milestone n="4" unit="section"/>
                             Cur haec igitur uersa uice mutentur scelerumque
                        supplicia bonos premant, praemia uirtutum mali rapiant, uehementer ammiror,
                        quaeque tam iniustae confusionis ratio uideatur ex te scire desidero.
                            <milestone n="5" unit="section"/> Minus etenim mirarer si misceri omnia
                        fortuitis casibus crederem. Nunc stuporem meum deus rector exaggerat.
                            <milestone n="6" unit="section"/> Qui cum saepe bonis iucunda, malis aspera
                        contraque bonis dura tribuat, malis optata concedat, nisi causa
                        deprehenditur, quid est quod a fortuitis casibus differre uideatur? –
                            <milestone n="7" unit="section"/> Nec mirum, si quid ordinis ignorata
                        ratione temerarium confusumque credatur; sed tu quamuis causam tantae
                        dispositionis ignores, tamen, quoniam bonus mundum rector temperat, recte
                        fieri cuncta ne dubites. </p>
                </div2>
                
<div2 id="V (met.)"><head>[carmen V]</head>
                    <lg>
                        <l> Si quis Arcturi sidera nescit</l>
                        <l> propinqua summo cardine labi, </l>
                        <l> cur regat tardus plaustra Bootes</l>
                        <l> mergatque seras aequore flammas, </l>
                        <l> cum nimis celeres explicet ortus, </l>
                        <l> legem stupebit aetheris alti. </l>
                        <l> Palleant plenae cornua lunae</l>
                        <l> infecta metis noctis opacae, </l>
                        <l> quaeque fulgenti texerat ore, </l>
                        <l> confusa Phoebe detegat astra: </l>
                        <l> commouet gentes publicus error</l>
                        <l> lassantque crebris pulsibus aera. </l>
                        <l> Nemo miratur flamina Cori</l>
                        <l> litus frementi tundere fluctu</l>
                        <l> nec niuis duram frigore molem</l>
                        <l> feruente Phoebi soluier aestu. </l>
                        <l> Hic enim causas cernere promptum est, </l>
                        <l> illic latentes pectora turbant. </l>
                        <l> Cuncta quae rara prouehit aetas</l>
                        <l> stupetque subitis mobile uulgus; </l>
                        <l> cedat inscitiae nubilus error, </l>
                        <l> cessent profecto mira uideri! – </l>
                    </lg>
                </div2>
                
<div2 n="6"><head>[cap. 6]</head>

                    <p>
                        <milestone n="1" unit="section"/> Ita est, inquam; sed cum tui muneris sit
                        latentium rerum causas euoluere uelatasque caligine explicare rationes,
                        quaeso uti quae hinc decernas, quoniam hoc me miraculum maxime perturbat,
                        edisseras. – <milestone n="2" unit="section"/> Tum illa paulisper arridens: Ad
                        rem me, inquit, omnium quaesitu maximam uocas, cui uix exhausti quicquam
                        satis sit. <milestone n="3" unit="section"/> Talis namque materia est ut una
                        dubitatione succisa innumerabiles aliae uelut hydrae capita succrescant; nec
                        ullus fuerit modus nisi quis eas uiuacissimo mentis igne coherceat.
                            <milestone n="4" unit="section"/> In hac enim de prouidentiae simplicitate,
                        de fati serie, de repentinis casibus, de cognitione ac praedestinatione
                        diuina, de arbitrii libertate quaeri solet, quae quanti oneris sint ipse
                        perpendis. <milestone n="5" unit="section"/> Sed quoniam haec quoque te nosse
                        quaedam medicinae tuae portio est, quamquam angusto limite temporis saepti
                        tamen aliquid deliberare conabimur. <milestone n="6" unit="section"/> Quodsi te
                        musici carminis oblectamenta delectant, hanc oportet paulisper differas
                        uoluptatem dum nexas sibi ordine contexo rationes. – Vt libet, inquam. – </p>
                    <p>
                        <milestone n="7" unit="section"/> Tunc uelut ab alio orsa principio ita
                        disseruit: Omnium generatio rerum cunctusque mutabilium naturarum progressus
                        et quicquid aliquo mouetur modo causas, ordinem, formas ex diuinae mentis
                        stabilitate sortitur. <milestone n="8" unit="section"/> Haec in suae
                        simplicitatis arce composita multiplicem rebus gerendis modum statuit. Qui
                        modus cum in ipsa diuinae intellegentiae puritate conspicitur, prouidentia
                        nominatur; cum uero ad ea quae mouet atque disponit refertur, fatum a
                        ueteribus appellatum est. <milestone n="9" unit="section"/> Quae diuersa esse
                        facile liquebit si quis utriusque uim mente conspexerit; nam prouidentia est
                        ipsa illa diuina ratio in summo omnium principe constituta quae cuncta
                        disponit, fatum uero inhaerens rebus mobilibus dispositio per quam
                        prouidentia suis quaeque nectit ordinibus. <milestone n="10" unit="section"/>
                        Prouidentia namque cuncta pariter quamuis diuersa quamuis infinita
                        complectitur, fatum uero singula digerit in motum locis, formis ac
                        temporibus distributa, ut haec temporalis ordinis explicatio in diuinae
                        mentis adunata prospectum prouidentia sit, eadem uero adunatio digesta atque
                        explicata temporibus fatum uocetur. </p>
                    <p>
                        <milestone n="11" unit="section"/> Quae licet diuersa sint, alterum tamen pendet
                        ex altero; ordo namque fatalis ex prouidentiae simplicitate procedit.
                            <milestone n="12" unit="section"/> Sicut enim artifex faciendae rei formam
                        mente praecipiens mouet operis effectum et quod simpliciter praesentarieque
                        prospexerat per temporales ordines ducit, ita deus prouidentia quidem
                        singulariter stabiliterque facienda disponit, fato uero haec ipsa quae
                        disposuit multipliciter ac temporaliter amministrat. <milestone n="13" unit="section"/>
                             Siue igitur famulantibus quibusdam prouidentiae diuinis
                        spiritibus fatum exercetur seu anima seu tota inseruiente natura seu
                        caelestibus siderum motibus seu angelica uirtute seu daemonum uaria
                        sollertia seu aliquibus horum seu omnibus fatalis series texitur, illud
                        certe manifestum est immobilem simplicemque gerendarum formam rerum esse
                        prouidentiam, fatum uero eorum quae diuina simplicitas gerenda disposuit
                        mobilem nexum atque ordinem temporalem. </p>
                    <p>
                        <milestone n="14" unit="section"/> Quo fit ut omnia quae fato subsunt
                        prouidentiae quoque subiecta sint, cui ipsum etiam subiacet fatum, quaedam
                        uero quae sub prouidentia locata sunt fati seriem superent; ea uero sunt
                        quae primae propinqua diuinitati stabiliter fixa fatalis ordinem mobilitatis
                        excedunt. <milestone n="15" unit="section"/> Nam ut orbium circa eundem cardinem
                        sese uertentium qui est intimus ad simplicitatem medietatis accedit
                        ceterorumque extra locatorum ueluti cardo quidam circa quem uersentur
                        exsistit, extimus uero maiore ambitu rotatus quanto a puncti media
                        indiuiduitate discedit tanto amplioribus spatiis explicatur, si quid uero
                        illi se medio conectat et societ in simplicitatem cogitur diffundique ac
                        diffluere cessat: simili ratione quod longius a prima mente discedit
                        maioribus fati nexibus implicatur ac tanto aliquid fato liberum est quanto
                        illum rerum cardinem uicinius petit; <milestone n="16" unit="section"/> quodsi
                        supernae mentis haesserit firmitati, motu carens fati quoque supergreditur
                        necessitatem. <milestone n="17" unit="section"/> Igitur uti est ad intellectum
                        ratiocinatio, ad id quod est id quod gignitur, ad aeternitatem tempus, ad
                        punctum medium circulus, ita est fati series mobilis ad prouidentiae
                        stabilem simplicitatem. </p>
                    <p>
                        <milestone n="18" unit="section"/> Ea series caelum ac sidera mouet, elementa in
                        se inuicem temperat et alterna commutatione transformat, eadem nascentia
                        occidentiaque omnia per similes fetum seminumque renouat progressus.
                            <milestone n="19" unit="section"/> Haec actus etiam fortunasque hominum
                        indissolubili causarum conexione constringit; quae cum ab immobilis
                        prouidentiae proficiscatur exordiis, ipsas quoque immutabiles esse necesse
                        est. <milestone n="20" unit="section"/> Ita enim res optime reguntur si manens
                        in diuina mente simplicitas indeclinabilem causarum ordinem promat, hic uero
                        ordo res mutabiles et alioquin temere fluituras propria incommutabilitate
                        coherceat. <milestone n="21" unit="section"/> Quo fit ut, tametsi uobis hunc
                        ordinem minime considerare ualentibus confusa omnia perturbataque uideantur,
                        nihilo minus tamen suus modus ad bonum dirigens cuncta disponat. <milestone n="22" unit="section"/>
                             Nihil est enim quod mali causa ne ab ipsis quidem
                        improbis fiat; quos, ut uberrime demonstratum est, bonum quaerentes prauus
                        error auertit, nedum ordo de summi boni cardine proficiens a suo quoquam
                        deflectat exordio. </p>
                    <p>
                        <milestone n="23" unit="section"/> Quae uero, inquies, potest ulla iniquior esse
                        confusio quam ut bonis tum aduersa tum prospera, malis etiam tum optata tum
                        odiosa contingant? <milestone n="24" unit="section"/> Num igitur ea mentis
                        integritate homines degunt ut quos probos improbosue censuerunt eos quoque
                        uti existimant esse necesse sit? <milestone n="25" unit="section"/> Atqui in hoc
                        hominum iudicia depugnant et quos alii praemio alii supplicio dignos
                        arbitrantur. <milestone n="26" unit="section"/> Sed concedamus ut aliquis possit
                        bonos malosque discernere; num igitur poterit intueri illam intimam
                        temperiem, uelut in corporibus dici solet, animorum? <milestone n="27" unit="section"/>
                             Non enim dissimile est miraculum nescienti cur sanis corporibus
                        his quidem dulcia illis uero amara conueniant, cur aegri etiam quidam
                        lenibus quidam uero acribus adiuuantur. <milestone n="28" unit="section"/> At
                        hoc medicus, qui sanitatis ipsius atque aegritudinis modum temperamentumque
                        dinoscit, minime miratur. <milestone n="29" unit="section"/> Quid uero aliud
                        animorum salus uidetur esse quam probitas, quid aegritudo quam uitia? Quis
                        autem alius uel seruator bonorum uel malorum depulsor quam rector ac
                        medicator mentium deus? <milestone n="30" unit="section"/> Qui cum ex alta
                        prouidentiae specula respexit, quid unicuique conueniat agnoscit et quod
                        conuenire nouit accommodat. <milestone n="31" unit="section"/> Hic iam fit illud
                        fatalis ordinis insigne miraculum, cum ab sciente geritur quod stupeant
                        ignorantes. </p>
                    <p>
                        <milestone n="32" unit="section"/> Nam ut pauca, quae ratio ualet humana, de
                        diuina profunditate perstringam, de hoc quem tu iustissimum et aequi
                        seruantissimum putas omnia scienti prouidentiae diuersum uidetur. <milestone n="33" unit="section"/>
                             Et uictricem quidem causam dis, uictam uero Catoni
                        placuisse familiaris noster Lucanus ammonuit. <milestone n="34" unit="section"/>
                        Hic igitur quicquid citra spem uideas geri rebus quidem rectus ordo est,
                        opinioni uero tuae peruersa confusio. <milestone n="35" unit="section"/> Sed sit
                        aliquis ita bene moratus ut de eo diuinum iudicium pariter humanumque
                        consentiat, sed est animi uiribus infirmus, cui si quid eueniat aduersi
                        desinet colere forsitan innocentiam per quam non potuit retinere fortunam:
                            <milestone n="36" unit="section"/>parcit itaque sapiens dispensatio ei quem
                        deteriorem facere possit aduersitas, ne cui non conuenit laborare patiatur.
                            <milestone n="37" unit="section"/> Est alius cunctis uirtutibus absolutus
                        sanctusque ac deo proximus: hunc contingi quibuslibet aduersis nefas
                        prouidentia iudicat adeo ut ne corporeis quidem morbis agitari sinat.
                            <milestone n="38" unit="section"/> Nam ut quidam me quoque excellentior: </p>
                    <l><foreign xml:lang="grc">ἀνδρὸς δὴ ἱεροῦ δέμας αἰθέρες οἰκοδόμησαν.
                        </foreign></l>
                    <p>
                        <milestone n="39" unit="section"/> Fit autem saepe uti bonis summa rerum regenda
                        deferatur ut exuberans retundatur improbitas. <milestone n="40" unit="section"/>
                        Aliis mixta quaedam pro animorum qualitate distribuit: Quosdam
                            <unclear>remordet</unclear> ne longa felicitate luxurient, alios duris
                        agitari ut uirtutes animi patientiae usu atque exercitatione confirment.
                            <milestone n="41" unit="section"/> Alii plus aequo metuunt quod ferre
                        possunt, alii plus aequo despiciunt quod ferre non possunt; hos in
                        experimentum sui tristibus ducit. <milestone n="42" unit="section"/> Nonnulli
                        uenerandum saeculis nomen gloriosae pretio mortis emerunt, quidem suppliciis
                        inexpugnabiles exemplum ceteris praetulerunt inuictam malis esse uirtutem;
                        quae quam recte atque disposite et ex eorum bono quibus accedere uidentur
                        fiant nulla dubitatio est. </p>
                    <p>
                        <milestone n="43" unit="section"/> Nam illud quoque, quod improbis nunc tristia
                        nunc optata proueniunt, ex eisdem ducitur causis. <milestone n="44" unit="section"/>
                             Ac de tristibus quidem nemo miratur, quod eos male meritos
                        omnes existimant; quorum quidem supplicia tum ceteros ab sceleribus
                        deterrent tum ipsos quibus inuehuntur emendant. Laeta uero magnum bonis
                        argumentum loquuntur, quid de huius modi felicitate debeant iudicare quam
                        famulari saepe improbis cernant. <milestone n="45" unit="section"/> In qua re
                        illud etiam dispensari credo quod est forsitan alicuius tam praeceps atque
                        importuna natura ut eum in scelera potius exacerbare possit rei familiaris
                        inopia; huius morbo prouidentia collatae pecuniae remedio medetur.
                            <milestone n="46" unit="section"/> Hic foedatam probris conscientiam
                        spectans et se cum fortuna sua comparans forsitan pertimescit ne cuius ei
                        iucundus usus est sit tristis amissio; mutabit igitur mores ac dum fortunam
                        metuit amittere nequitiam derelinquit. <milestone n="47" unit="section"/> Alios
                        in cladem meritam praecipitauit indigne acta felicitas; quibusdam permissum
                        puniendi ius ut exercitii bonis et malis esset causa supplicii. <milestone n="48" unit="section"/>
                             Nam ut probis atque improbis nullum foedus est ita
                        ipsi inter se improbi nequeunt conuenire. <milestone n="49" unit="section"/>
                        Quidni, cum a semet ipsis discerpentibus conscientiam uitiis quisque
                        dissentiat faciantque saepe quae cum gesserint non fuisse gerenda decernant? </p>
                    <p>
                        <milestone n="50" unit="section"/> Ex quo saepe summa illa prouidentia protulit
                        insigne miraculum, ut malos mali bonos facerent. <milestone n="51" unit="section"/>
                             Nam dum iniqua sibi a pessimis quidam perpeti uidentur,
                        noxiorum odio flagrantes ad uirtutis frugem rediere, dum se eis dissimiles
                        student esse quos oderant. <milestone n="52" unit="section"/> Sola est enim
                        diuina uis cui mala quoque bona sint, cum eis competenter utendo alicuius
                        boni elicit effectum. <milestone n="53" unit="section"/> Ordo enim quidam cuncta
                        complectitur, ut quod adsignata ordinis ratione decesserit hoc licet in
                        alium, tamen ordinem relabatur, ne quid in regno prouidentiae liceat
                        temeritati. </p>
                    <l><foreign xml:lang="grc">Ἀργαλέον δέ με ταῦτα θεὸν ὣς πάντ᾿ἀγορεύειν.
                        </foreign></l>
                    <p>
                        <milestone n="54" unit="section"/> Neque enim fas est homini cunctas diuinae
                        operae machinas uel ingenio comprehendere uel explicare sermone. <milestone n="55" unit="section"/>
                             Hoc tantum perspexisse sufficiat quod naturarum
                        omnium proditor deus idem ad bonum dirigens cuncta disponat, dumque ea quae
                        protulit in sui similitudinem retinere festinat, malum omne de rei publicae
                        suae terminis per fatalis seriem necessitatis eliminet. <milestone n="56" unit="section"/>
                             Quo fit ut quae in terris abundare creduntur, si
                        disponentem prouidentiam spectes, nihil usquam mali esse perpendas.
                            <milestone n="57" unit="section"/> Sed uideo te iam dudum et pondere
                        quaestionis oneratum et rationis prolixitate fatigatum aliquam carminis
                        exspectare dulcedinem; accipe igitur haustum quo refectus firmior in
                        ulteriora contendas. </p>
                </div2>
                
<div2 id="VI (met.)"><head>[carmen VI]</head>
                    <lg>
                        <l> Si uis celsi iura Tonantis</l>
                        <l> pura sollers cernere mente, </l>
                        <l> aspice summi culmina caeli; </l>
                        <l> illic iusto foedere rerum</l>
                        <l> ueterem seruant sidera pacem. </l>
                        <l> Non sol rutilo concitus igne</l>
                        <l> gelidum Phoebes impedit axem</l>
                        <l> nec quae summo uertice mundi</l>
                        <l> flectit rapidos Vrsa meatus</l>
                        <l> numquam occiduo lota profundo</l>
                        <l> cetera cernens sidera mergi</l>
                        <l> cupit Oceano tinguere flammas; </l>
                        <l> semper uicibus temporis aequis</l>
                        <l> Vesper seras nuntiat umbras</l>
                        <l> reuehitque diem Lucifer almum. </l>
                        <l> Sic aeternos reficit cursus</l>
                        <l> alternus amor, sic astrigeris</l>
                        <l> bellum discors exsulat oris. </l>
                        <l> Haec concordia temperat aequis</l>
                        <l> elementa modis, ut pugnantia</l>
                        <l> uicibus cedant humida siccis</l>
                        <l> iungantque fidem frigora flammis, </l>
                        <l> pendulus ignis surgat in altum</l>
                        <l> terraeque graues pondere sidant. </l>
                        <l> His de causis uere tepenti</l>
                        <l> spirat florifer annus odores, </l>
                        <l> aestas cererem feruida siccat, </l>
                        <l> remeat pomis grauis autumnus, </l>
                        <l> hiemem defluus inrigat imber. </l>
                        <l> Haec temperies alit ac profert</l>
                        <l> quicquid uitam spirat in orbe; </l>
                        <l> eadem rapiens condit et aufert</l>
                        <l> obitu mergens orta supremo. </l>
                        <l> Sedet interea conditor altus</l>
                        <l> rerumque regens flectit habenas, </l>
                        <l> rex et dominus, fons et origo, </l>
                        <l> lex et sapiens arbiter aequi, </l>
                        <l> et quae motu concitat ire</l>
                        <l> sistit retrahens ac uaga firmat; </l>
                        <l> nam nisi rectos reuocans itus</l>
                        <l> flexos iterum cogat in orbes, </l>
                        <l> quae nunc stabilis continet ordo</l>
                        <l> dissaepta suo fonte fatiscant. </l>
                        <l> Hic est cunctis communis amor</l>
                        <l> repetuntque boni fine teneri, </l>
                        <l> quia non aliter durare queant</l>
                        <l> nisi conuerso rursus amore</l>
                        <l> refluant causae quae dedit esse. </l>
                    </lg>
                </div2>
                
<div2 n="7"><head>[cap. 7]</head>

                    <p>
                        <milestone n="1" unit="section"/> Iamne igitur uides quid haec omnia quae
                        diximus consequatur? – Quidnam? inquam. – <milestone n="2" unit="section"/>
                        Omnem, inquit, bonam prorsus esse fortunam. – Et qui id, inquam, fieri
                        potest? – <milestone n="3" unit="section"/> Attende, inquit. Cum omnis fortuna
                        uel iucunda uel aspera tum remunerandi exercendiue bonos tum puniendi
                        corrigendiue improbos causa deferatur, omnis bona quam uel iustam constat
                        esse uel utilem. – <milestone n="4" unit="section"/> Nimis quidem, inquam, uera
                        ratio et, si quam paulo ante docuisti prouidentiam fatumue considerem,
                        firmis uiribus nixa sententia. <milestone n="5" unit="section"/> Sed eam, si
                        placet, inter eas quas inopinabiles paulo ante posuisti numeremus. – Qui?
                        inquit. – <milestone n="6" unit="section"/> Quia id hominum sermo communis
                        usurpat, et quidem crebro, quorundam malam esse fortunam. – <milestone n="7" unit="section"/>
                             Visne igitur, inquit, paulisper uulgi sermonibus
                        accedamus ne nimium uelut ab humanitatis usu recessisse uideamur? – Vt
                        placet, inquam. – <milestone n="8" unit="section"/> Nonne igitur bonum censes
                        esse quod prodest? – Ita est, inquam. – <milestone n="9" unit="section"/> Quae
                        uero aut exercet aut corrigit, prodest? – Fateor, inquam. – Bona igitur?
                        –Quidni? – <milestone n="10" unit="section"/> Sed haec eorum est qui uel in
                        uirtute positi contra aspera bellum gerunt uel a uitiis declinantes uirtutis
                        iter arripiunt. – Negare, inquam, nequeo. – <milestone n="11" unit="section"/>
                        Quid uero iucunda, quae in praemium tribuitur bonis, num uulgus malam esse
                        decernit? – Nequaquam, uerum uti est ita quoque esse optimam censet. –
                            <milestone n="12" unit="section"/> Quid reliqua, quae cum sit aspera iusto
                        supplicio malos cohercet, num bonam populus putat? – <milestone n="13" unit="section"/>
                             Immo omnium, inquam, quae excogitari possunt iudicat esse
                        miserrimam. – <milestone n="14" unit="section"/> Vide igitur ne opinionem populi
                        sequentes quidam ualde inopinabile confecerimus. – Quid? inquam. –
                            <milestone n="15" unit="section"/> Ex his enim, ait, quae concessa sunt
                        euenit eorum quidem qui uel sunt uel in possessione uel in prouectu uel in
                        adeptione uirtutis omnem quaecumque sit bonam, in improbitate uero
                        manentibus omnem pessimam esse fortunam. – <milestone n="16" unit="section"/>
                        Hoc, inquam, uerum est, tametsi nemo audeat confiteri. – <milestone n="17" unit="section"/>
                             Quare, inquit, ita uir sapiens moleste ferre non
                        debet quotiens in fortunae certamen adducitur, ut uirum fortem non decet
                        indignari quotiens increpuit bellicus tumultus. <milestone n="18" unit="section"/>
                         Vtrique enim huic quidem gloriae propagandae illi uero conformandae
                        sapientiae difficultas ipsa materia est. <milestone n="19" unit="section"/> Ex
                        quo etiam uirtus uocatur, quod suis uiribus nitens non superetur aduersis;
                        neque enim uos in prouectu positi uirtutis diffluere deliciis et emarcescere
                        uoluptate uenistis. <milestone n="20" unit="section"/> Proelium cum omni fortuna
                        animis acre conseritis ne uos aut tristis opprimat aut iucunda corrumpat.
                            <milestone n="21" unit="section"/> Firmis medium uiribus occupate; quicquid
                        aut infra subsistit aut ultra progreditur habet contemptum felicitatis, non
                        habet praemium laboris. <milestone n="22" unit="section"/> In uestra enim situm
                        manu qualem uobis fortunam formare malitis; omnis enim quae uidetur aspera,
                        nisi aut exercet aut corrigit, punit. </p>
                </div2>
                
<div2 id="VII (met.)"><head>[carmen VII]</head>
                    <lg>
                        <l> Bella bis quinis operatus annis</l>
                        <l> ultor Atrides Phrygiae ruinis</l>
                        <l> fratris amissos thalamos piauit; </l>
                        <l> ille dum Graiae dare uela classi</l>
                        <l> optat et uentos redimit cruore, </l>
                        <l> exuit patrem miserumque tristis</l>
                        <l> foederat natae iugulum sacerdos. </l>
                        <l> Fleuit amissos Ithacus sodales, </l>
                        <l> quos ferus uasto recubans in antro</l>
                        <l> mersit immani Polyphemus aluo; </l>
                        <l> sed tamen caeco furibundus ore</l>
                        <l> gaudium maestis lacrimis rependit. </l>
                        <l> Herculem duri celebrant labores: </l>
                        <l> ille Centauros domuit superbos, </l>
                        <l> abstulit saeuo spolium leoni, </l>
                        <l> fixit et certis uolucres sagittis, </l>
                        <l> poma cernenti rapuit draconi</l>
                        <l> aureo laeuam grauior metallo, </l>
                        <l> Cerberum traxit triplici catena, </l>
                        <l> uictor immitem posuisse fertur</l>
                        <l> pabulum saeuis dominum quadrigis, </l>
                        <l> Hydra combusto periit ueneno, </l>
                        <l> fronte turpatus Achelous amnis</l>
                        <l> ora demersit pudibunda ripis, </l>
                        <l> strauit Antaeum Libycis harenis, </l>
                        <l> Cacus Euandri satiauit iras, </l>
                        <l> quosque pressurus foret altus orbis</l>
                        <l> saetiger spumis umeros notauit; </l>
                        <l> ultimus caelum labor inreflexo</l>
                        <l> sustulit collo pretiumque rursus</l>
                        <l> ultimi caelum meruit laboris. </l>
                        <l> Ite nunc, fortes, ubi celsa magni</l>
                        <l> ducit exempli uia. Cur inertes</l>
                        <l> terga nudatis? Superata tellus</l>
                        <l> sidera donat. </l>
                    </lg>
                </div2>
            </div1>
            
<div1 id="V" type="lib"><head>LIBER V.</head>
                
<div2 n="1"><head>[cap. 1]</head>

                    <p>
                        <milestone n="1" unit="section"/> Dixerat orationisque cursum ad alia quaedam
                        tractanda atque expedienda uertebat. <milestone n="2" unit="section"/> Tum ego:
                        Recta quidem, inquam, exhortatio tuaque prorsus auctoritate dignissima, sed
                        quod tu dudum de prouidentia quaestionem pluribus aliis implicitam esse
                        dixisti re experior. <milestone n="3" unit="section"/> Quaero enim an esse
                        aliquid omnino et quidnam esse casum arbitrere. – <milestone n="4" unit="section"/>
                             Tum illa: Festino, inquit, debitum promissionis absoluere
                        uiamque tibi qua patriam reueharis aperire. <milestone n="5" unit="section"/>
                        Haec autem etsi perutilia cognitu tamen a propositi nostri tramite paulisper
                        auersa sunt, uerendumque est ne deuiis fatigatus ad emetiendum rectum iter
                        sufficere non possis. – <milestone n="6" unit="section"/> Ne id, inquam, prorsus
                        uereare; nam quietis mihi loco fuerit ea quibus maxime delector agnoscere.
                            <milestone n="7" unit="section"/> Simul, cum omne disputationis tuae latus
                        indubitata fide constiterit, nihil de sequentibus ambigatur. –</p>
                    <p>
                        <milestone n="8" unit="section"/> Tum illa: Morem, inquit, geram tibi, simulque
                        sic orsa est: Si quidem, inquit, aliquis euentum temerario motu nullaque
                        causarum conexione productum casum esse definiat, nihil omnino casum esse
                        confirmo et praeter subiectae rei significationem inanem prorsus uocem esse
                        decerno. Quis enim cohercente in ordinem cuncta deo locus esse ullus
                        temeritati reliquus potest? <milestone n="9" unit="section"/> Nam nihil ex
                        nihilo exsistere uera sententia est, cui nemo umquam ueterum refragatus est,
                        quamquam id illi non de operante principio sed de materiali subiecto hoc
                        omnium de natura rationum quasi quodam iecerint fundamentum. <milestone n="10" unit="section"/>
                             At si nullis ex causis aliquid oriatur, id de nihilo
                        ortum esse uidebitur; quodsi hoc fieri nequit, ne casum quidem huius modi
                        esse possibile est qualem paulo ante definiuimus. –</p>
                    <p>
                        <milestone n="11" unit="section"/> Quid igitur, inquam, nihilne est quod uel
                        casus uel fortuitum iure appelari queat? An est aliquid, tametsi uulgus
                        lateat, cui uocabula ista conueniant? – <milestone n="12" unit="section"/>
                        Aristoteles meus id, inquit, in Physicis et breui et ueri propinqua ratione
                        definiuit. – Quonam, inquam, modo? – <milestone n="13" unit="section"/>
                        Quotiens, ait, aliquid cuiuspiam rei gratia geritur aliudque quibusdam de
                        causis quam quod intendebatur obtingit casus uocatur, ut si quis colendi
                        agri causa fodiens humum defossi auri pondus inueniat. <milestone n="14" unit="section"/>
                             Hoc igitur fortuitu quidem creditur accidisse, uerum non de
                        nihilo est; nam proprias causas habet, quarum inprouisus inopinatusque
                        concursus casum uidetur operatus. <milestone n="15" unit="section"/> Nam nisi
                        cultor agri humum foderet, nisi eo loci pecuniam suam depositor obruisset,
                        aurum non esset inuentum. <milestone n="16" unit="section"/> Hae sunt igitur
                        fortuiti causae compendii, quod ex obuiis sibi et confluentibus causis, non
                        ex gerentis intentione prouenit. <milestone n="17" unit="section"/> Neque enim
                        uel qui aurum obruit uel qui agrum exercuit ut ea pecunia repperiretur
                        intendit, sed, uti dixi, quo ille obruit hunc fodisse conuenit atque
                        concurrit. <milestone n="18" unit="section"/> Licet igitur definire casum esse
                        inopinatum ex confluentibus causis in his quae ob aliquid geruntur euentum.
                            <milestone n="19" unit="section"/> Concurrere uero atque confluere causas
                        facit ordo ille ineuitabili conexione procedens qui de prouidentiae fonte
                        descendens cuncta suis locis temporibusque disponit. </p>
                </div2>
                
<div2 id="I (met.)"><head>[carmen I]</head>
                    <lg>
                        <l> Rupis Achaemeniae scopulis, ubi uersa sequentum</l>
                        <l> pectoribus figit spicula pugna fugax, </l>
                        <l> Tigris et Euphrates uno se fonte resoluunt</l>
                        <l> et mox abiunctis dissociantur aquis. </l>
                        <l> Si coeant cursumque iterum reuocentur in unum, </l>
                        <l> confluat alterni quod trahit unda uadi, </l>
                        <l> conuenient puppes et uulsi flumine trunci</l>
                        <l> mixtaque fortuitos implicet unda modos; </l>
                        <l> quos tamen ipsa uagos terrae decliuia casus</l>
                        <l> gurgitis et lapsi defluus ordo regit. </l>
                        <l> Sic quae permissis fluitare uidetur habenis</l>
                        <l> fors patitur frenos ipsaque lege meat. –</l>
                    </lg>
                </div2>
                
<div2 n="2"><head>[cap. 2]</head>

                    <p>
                        <milestone n="1" unit="section"/> Animaduerto, inquam, idque uti tu dicis ita
                        esse consentio. <milestone n="2" unit="section"/> Sed in hac haerentium sibi
                        serie causarum estne ulla nostri arbitrii libertas an ipsos quoque humanorum
                        motus animorum fatalis catena constringit? – <milestone n="3" unit="section"/>
                        Est, inquit; neque enim fuerit ulla rationalis natura quin eidem libertas
                        adsit arbitrii. <milestone n="4" unit="section"/> Nam quod ratione uti
                        naturaliter potest id habet iudicium quo quidque discernat; per se igitur
                        fugienda optandaue dinoscit. <milestone n="5" unit="section"/> Quod uero quis
                        optandum esse iudicat petit, refugit uero quod aestimat esse fugiendum.
                            <milestone n="6" unit="section"/> Quare quibus in ipsis inest ratio etiam
                        uolendi nolendique libertas, sed hanc non in omnibus aequam esse constituo.
                            <milestone n="7" unit="section"/> Nam supernis diuinisque substantiis et
                        perspicax iudicium et incorrupta uoluntas et efficax optatorum praesto est
                        potestas. <milestone n="8" unit="section"/> Humanas uero animas liberiores
                        quidem esse necesse est cum se in mentis diuinae speculatione conseruant,
                        minus uero cum dilabuntur ad corpora, minusque etiam cum terrenis artubus
                        colligantur; <milestone n="9" unit="section"/> extrema uero est seruitus cum
                        uitiis deditae rationis propriae possessione ceciderunt. <milestone n="10" unit="section"/>
                             Nam ubi oculos a summae luce ueritatis ad inferiora
                        et tenebrosa deiecerint, mox inscitiae nube caligant, perniciosis turbantur
                        affectibus, quibus accedendo consentiendoque quam inuexere sibi adiuuant
                        seruitutem et sunt quodam modo propria libertate captiuae. <milestone n="11" unit="section"/>
                             Quae tamen ille ab aeterno cuncta prospiciens
                        prouidentiae cernit intuitus et suis quaeque meritis praedestinata disponit.
                    </p>
                </div2>
                
<div2 id="II (met.)"><head>[carmen II]</head>
                    <lg>
                        <l><foreign xml:lang="grc">Πάντ᾿ ἐφορᾶν καὶ πάντ᾿ ἐπακούειν</foreign></l>
                        <l> puro clarum lumine Phoebum</l>
                        <l> melliflui canit oris Homerus; </l>
                        <l> qui tamen intima uiscera terrae</l>
                        <l> non ualet aut pelagi radiorum</l>
                        <l> infirma perrumpere luce. </l>
                        <l> Haud sic magni conditor orbis: </l>
                        <l> huic ex alto cuncta tuenti</l>
                        <l> nulla terrae mole resistunt, </l>
                        <l> non nox atris nubibus obstat; </l>
                        <l> quae sint, quae fuerint ueniantque</l>
                        <l> uno mentis cernit in ictu; </l>
                        <l> quem quia respicit omnia solus</l>
                        <l> uerum possis dicere solem. –</l>
                    </lg>
                </div2>
                
<div2 n="3"><head>[cap. 3]</head>

                    <p>
                        <milestone n="1" unit="section"/> Tum ego: En, inquam, difficiliore rursus
                        ambiguitate confundor. – <milestone n="2" unit="section"/> Quaenam, inquit, ista
                        est? Iam enim quibus perturbere, coniecto. – <milestone n="3" unit="section"/>
                        Nimium, inquam, aduersari ac repugnare uidetur praenoscere uniuersa deum et
                        esse ullum libertatis arbitrium. <milestone n="4" unit="section"/> Nam si cuncta
                        prospicit deus neque falli ullo modo potest, euenire necesse est quod
                        prouidentia futurum esse praeuiderit. <milestone n="5" unit="section"/> Quare si
                        ab aeterno non facta hominum modo sed etiam consilia uoluntatesque
                        praenoscit, nulla erit arbitrii libertas; neque enim uel factum aliud ullum
                        uel quaelibet exsistere poterit uoluntas nisi quam nescia falli prouidentia
                        diuina praesenserit. <milestone n="6" unit="section"/> Nam si aliorsum quam
                        prouisa sunt detorqueri ualent, non iam erit futuri firma praescientia, sed
                        opinio potius incerta; quod de deo credere nefas iudico. </p>
                    <p>
                        <milestone n="7" unit="section"/> Neque enim illam probo rationem qua se quidam
                        credunt hunc quaestionis nodum posse dissoluere. <milestone n="8" unit="section"/>
                         Aiunt enim non ideo quid esse euenturum quoniam id prouidentia futurum
                        esse prospexerit, sed e contrario potius quoniam quid futurum est id diuinam
                        prouidentiam latere non posse eoque modo necessarium hoc in contrariam
                        relabi partem. <milestone n="9" unit="section"/> Neque enim necesse esse
                        contingere quae prouidentur, sed necesse esse quae futura sunt prouideri –
                        quasi uero quae cuius rei causa sit, praescientiane futurorum necessitatis
                        an futurorum necessitas prouidentiae, laboretur ac non illud demonstrare
                        nitamur, quoquo modo sese habeat ordo causarum necessarium esse euentum
                        praescitarum rerum etiam si praescientia futuris rebus eueniendi
                        necessitatem non uideatur inferre. </p>
                    <p>
                        <milestone n="10" unit="section"/> Etenim si quispiam sedeat, opinionem quae eum
                        sedere coniectat ueram esse necesse est; atque e conuerso rursus, si de
                        quopiam uera sit opinio quoniam sedet, eum sedere necesse est. <milestone n="11" unit="section"/>
                             In utroque igitur necessitas inest, in hoc quidem
                        sedendi, at uero in altero ueritatis. <milestone n="12" unit="section"/> Sed non
                        idcirco quisque sedet quoniam uera est opinio, sed haec potius uera est
                        quoniam quempiam sedere praecessit. <milestone n="13" unit="section"/> Ita cum
                        causa ueritatis ex altera parte procedat, inest tamen communis in utraque
                        necessitas. <milestone n="14" unit="section"/> Similia de prouidentia futurisque
                        rebus ratiocinari patet. Nam etiam si idcirco quoniam futura sunt
                        prouidentur, non uero ideo quoniam prouidentur eueniunt, nihilo minus tamen
                        a deo uel uentura prouideri uel prouisa necesse est euenire prouisa, quod ad
                        perimendam arbitrii libertatem solum satis est. </p>
                    <p>
                        <milestone n="15" unit="section"/> Iam uero quam praeposterum est ut aeternae
                        praescientiae temporalium rerum euentus causa esse dicatur! <milestone n="16" unit="section"/>
                             Quid est autem aliud arbitrari ideo deum futura
                        quoniam sunt euentura prouidere quam putare quae olim acciderunt causam
                        summae illius esse prouidentiae? <milestone n="17" unit="section"/> Ad haec,
                        sicuti cum quid esse scio id ipsum esse necesse est ita cum quid futurum
                        noui id ipsum futurum esse necesse est; sic fit igitur ut euentus praescitae
                        rei nequeat euitari. <milestone n="18" unit="section"/> Postremo si quid aliquis
                        aliorsum atque sese res habet, existimet, id non modo scientia non est, sed
                        est opinio fallax ab scientiae ueritate longe diuersa. <milestone n="19" unit="section"/>
                             Quare si quid ita futurum est ut eius certus ac necessarius non
                        sit euentus, id euenturum esse praesciri qui poterit? <milestone n="20" unit="section"/>
                             Sicut enim scientia ipsa impermixta est falsitati ita id quod
                        ab ea concipitur esse aliter atque concipitur nequit. <milestone n="21" unit="section"/>
                             Ea namque causa est cur mendacio scientia careat, quod se ita
                        rem quamque habere necesse est uti eam sese habere scientia comprehendit. </p>
                    <p>
                        <milestone n="22" unit="section"/> Quid igitur, quonam modo deus haec incerta
                        futura praenoscit? <milestone n="23" unit="section"/> Nam si ineuitabiliter
                        euentura censet quae etiam non euenire possibile est, fallitur; quod non
                        sentire modo nefas est sed etiam uoce proferre. <milestone n="24" unit="section"/>
                         At si ita uti sunt ita ea futura esse decernit, ut aeque uel fieri ea uel
                        non fieri posse cognoscat, quae est haec praescientia, quae nihil certum,
                        nihil stabile comprehendit? <milestone n="25" unit="section"/> Aut quid hoc
                        refert uaticinio illo ridiculo Tiresiae</p>
                    <l>Quicquid dicam aut erit aut non? </l>
                    <p>
                        <milestone n="26" unit="section"/> Quid etiam diuina prouidentia opinione
                        praestiterit si uti homines incerta iudicat quorum est incertus euentus?
                            <milestone n="27" unit="section"/> Quodsi apud illum rerum omnium
                        certissimum fontem nihil incerti esse potest, certus eorum est euentus quae
                        futura firmiter ille praescierit. <milestone n="28" unit="section"/> Quare nulla
                        est humanis consiliis actionibusque libertas, quas diuina mens sine
                        falsitatis errore cuncta prospiciens ad unum alligat et constringit euentum. </p>
                    <p>
                        <milestone n="29" unit="section"/> Quo semel recepto quantus occasus humanarum
                        rerum consequatur liquet. <milestone n="30" unit="section"/> Frustra enim bonis
                        malisque praemia poenaeue proponuntur, quae nullus meruit liber ac
                        uoluntarius motus animorum, <milestone n="31" unit="section"/> idque omnium
                        uidebitur iniquissimum quod nunc aequissimum iudicatur, uel puniri improbos
                        uel remunerari probos, quos ad alterutrum non propria mittit uoluntas sed
                        futuri cogit certa necessitas. <milestone n="32" unit="section"/> Nec uitia
                        igitur nec uirtutes quicquam fuerint, sed omnium meritorum potius mixta
                        atque indiscreta confusio; quoque nihil sceleratius excogitari potest, cum
                        ex prouidentia rerum omnis ordo ducatur nihilque consiliis liceat humanis,
                        fit ut uitia quoque nostra ad bonorum omnium referantur auctorem. </p>
                    <p>
                        <milestone n="33" unit="section"/> Igitur nec sperandi aliquid nec deprecandi
                        ulla ratio est; quid enim uel speret quisque uel etiam deprecetur quando
                        optanda omnia series indeflexa conectit? <milestone n="34" unit="section"/>
                        Auferetur igitur unicum illud inter homines deumque commercium, sperandi
                        scilicet ac deprecandi, si quidem iustae humilitatis pretio inaestimabilem
                        uicem diuinae gratiae promeremur; qui solus modus est quo cum deo colloqui
                        homines posse uideantur illique inaccessae luci prius quoque quam impetrent
                        ipsa supplicandi ratione coniungi. <milestone n="35" unit="section"/> Quae si
                        recepta futurorum necessitate nihil uirium habere credantur, quid erit quo
                        summo illi rerum principi conecti atque adhaerere possimus? <milestone n="36" unit="section"/>
                             Quare necesse erit humanum genus, uti paulo ante
                        cantabas, dissaeptum atque disiunctum suo fonte fatiscere. </p>
                </div2>
                
<div2 id="III (met.)"><head>[carmen III]</head>
                    <lg>
                        <l> Quaenam discors foedera rerum</l>
                        <l> causa resoluit? Quis tanta deus</l>
                        <l> ueris statuit bella duobus</l>
                        <l> ut quae carptim singula constent</l>
                        <l> eadem nolint mixta iugari? </l>
                        <l> An nulla est discordia ueris</l>
                        <l> semperque sibi certa cohaerent, </l>
                        <l> sed mens caecis obruta membris</l>
                        <l> nequit oppressi luminis igne</l>
                        <l> rerum tenues noscere nexus? </l>
                        <l> Sed cur tanto flagrat amore</l>
                        <l> ueri tectas reperire notas? </l>
                        <l> Scitne quod appetit anxia nosse? </l>
                        <l> Sed quis nota scire laborat? </l>
                        <l> At si nescit, quid caeca petit? </l>
                        <l> Quis enim quicquam nescius optet? </l>
                        <l> Aut quis ualeat nescita sequi</l>
                        <l> quoue inueniat? Quis reppertam</l>
                        <l> queat ignarus noscere formam? </l>
                        <l> An cum mentem cerneret altam</l>
                        <l> pariter summam et singula norat, </l>
                        <l> nunc membrorum condita nube</l>
                        <l> non in totum est oblita sui</l>
                        <l> summamque tenet singula perdens? </l>
                        <l> Igitur quisquis uera requirit</l>
                        <l> neutro est habitu; nam neque nouit</l>
                        <l> nec penitus tamen omnia nescit, </l>
                        <l> sed quam retinens meminit summam</l>
                        <l> consulit alte uisa retractans, </l>
                        <l> ut seruatis queat oblitas</l>
                        <l> addere partes. –</l>
                    </lg>
                </div2>
                
<div2 n="4"><head>[cap. 4]</head>

                    <p>
                        <milestone n="1" unit="section"/> Tum illa: Vetus, inquit, haec est de
                        prouidentia querela M. que Tullio, cum diuinationem
                            <unclear>distribuit</unclear> uehementer agitata tibique ipsi res diu
                        prorsus multumque quaesita, sed haudquaquam ab ullo uestrum hactenus satis
                        diligenter ac firmiter expedita. <milestone n="2" unit="section"/> Cuius
                        caliginis causa est quod humanae ratiocinationis motus ad diuinae
                        praescientiae simplicitatem non potest ammoueri; quae si ullo modo cogitari
                        queat, nihil prorsus relinquetur ambigui. <milestone n="3" unit="section"/> Quod
                        ita demum patefacere atque expedire temptabo, si prius ea quibus moueris
                        expendero. </p>
                    <p>
                        <milestone n="4" unit="section"/> Quaero enim cur illam soluentium rationem
                        minus efficacem putes quae quia praescientiam non esse futuris rebus causam
                        necessitatis existimat nihil impediri praescientia arbitrii libertatem
                        putat. <milestone n="5" unit="section"/> Num enim tu aliunde argumentum
                        futurorum necessitatis trahis nisi quod ea quae praesciuntur non euenire non
                        possunt? <milestone n="6" unit="section"/> Si igitur praenotio nullam futuris
                        rebus adicit necessitatem, quod tu etiam paulo ante fatebare, quid est quod
                        uoluntarii exitus rerum ad certum cogantur euentum? <milestone n="7" unit="section"/>
                             Etenim positionis gratia, ut quid consequatur aduertas,
                        statuamus nullam esse praescientiam. <milestone n="8" unit="section"/> Num
                        igitur, quantum ad hoc attinet, quae ex arbitrio ueniunt ad necesitatem
                        cogantur? – Minime. – <milestone n="9" unit="section"/> Statuamus iterum esse,
                        sed nihil rebus necessitatis iniungere; manebit, ut opinor, eadem uoluntatis
                        integra atque absoluta libertas. <milestone n="10" unit="section"/> Sed
                        praescienta, inquies, tametsi futuris eueniendi necessitas non est, signum
                        tamen est necessario ea esse uentura. <milestone n="11" unit="section"/> Hoc
                        igitur modo, etiam si praecognitio non fuisset, necessarios futurorum exitus
                        esse constaret; omne etenim signum tantum quid sit ostendit, non uero
                        efficit quod designat. <milestone n="12" unit="section"/> Quare demonstrandum
                        prius est nihil non ex necessitate contingere, ut praenotionem signum esse
                        huius necessitatis appareat; alioquin si haec nulla est, ne illa quidem eius
                        rei signum poterit esse quae non est. <milestone n="13" unit="section"/> Iam
                        uero probationem firma ratione subnixam constat non ex signis neque petitis
                        extrinsecus argumentis sed ex conuenientibus necessariisque causis esse
                        ducendam. </p>
                    <p>
                        <milestone n="14" unit="section"/> Sed qui fieri potest ut ea non proueniant
                        quae futura esse prouidentur? Quasi uero nos ea quae prouidentia futura esse
                        praenoscit non esse euentura credamus ac non illud potius arbitremur, licet
                        eueniant, nihil tamen ut euenirent sui natura necessitatis habuisse.
                            <milestone n="15" unit="section"/> Quod hinc facile perpendas licebit: Plura
                        etenim dum fiunt subiecta oculis intuemur, ut ea quae in quadrigis
                        moderandis atque flectendis facere spectantur aurigae, atque ad hunc modum
                        cetera. <milestone n="16" unit="section"/> Num igitur quicquam illorum ita fieri
                        necessitas ulla compellit? – Minime; frustra enim esset artis effectus si
                        omnia coacta mouerentur. – <milestone n="17" unit="section"/> Quae igitur cum
                        fiunt carent exsistendi necessitate eadem prius quam fiant sine necessitate
                        futura sunt. <milestone n="18" unit="section"/> Quare sunt quaedam euentura
                        quorum exitus ab omni necessitate sit absolutus. <milestone n="19" unit="section"/>
                             Nam illud quidem nullum arbitror esse dicturum, quod quae nunc
                        fiunt prius quam fierint euentura non fuerint. Haec igitur etiam praecognita
                        liberos habent euentus. <milestone n="20" unit="section"/> Nam sicut scientia
                        praesentium rerum nihil his quae fiunt ita praescientia futurorum nihil his
                        quae uentura sunt necessitatis importat. <milestone n="21" unit="section"/> Sed
                        hoc, inquis, ipsum dubitatur an earum rerum quae necessarios exitus non
                        habent ulla possit esse praenotio. <milestone n="22" unit="section"/> Dissonare
                        etenim uidentur, putasque si praeuideantur consequi necessitatem, si
                        necessitas desit minime praesciri, nihilque scientia comprehendi posse nisi
                        certum. <milestone n="23" unit="section"/> Quodsi quae incerti sunt exitus ea
                        quasi certa prouidentur, opinionis id esse caliginem non scientiae
                        ueritatem; aliter enim ac sese res habeat arbitrari ab integritate scientiae
                        credis esse diuersum. </p>
                    <p>
                        <milestone n="24" unit="section"/> Cuius erroris causa quod omnia quae quisque
                        nouit ex ipsorum tantum ui atque natura cognosci aestimat quae sciuntur.
                            <milestone n="25" unit="section"/> Quod totum contra est; omne enim quod
                        cognoscitur non secundum sui uim sed secundum cognoscentium potius
                        comprehenditur facultatem. <milestone n="26" unit="section"/> Nam ut hoc breui
                        liqueat exemplo, eandem corporis rotunditatem aliter uisus aliter tactus
                        agnoscit; ille eminus manens totum simul iactis radiis intuetur, hic uero
                        cohaerens orbi atque coniunctus circa ipsum motus ambitum rotunditatem
                        partibus comprehendit. <milestone n="27" unit="section"/> Ipsum quoque hominem
                        aliter sensus, aliter imaginatio, aliter ratio, aliter intellegentia
                        contuetur. <milestone n="28" unit="section"/> Sensus enim figuram in subiecta
                        materia constitutam, imaginatio uero solam sine materia iudicat figuram;
                            <milestone n="29" unit="section"/> ratio uero hanc quoque transcendit
                        speciemque ipsam quae singularibus inest uniuersali consideratione
                        perpendit. <milestone n="30" unit="section"/> Intellegentiae uero celsior oculus
                        exsistit; supergressa namque uniuersitatis ambitum ipsam illam simplicem
                        formam pura mentis acie contuetur. <milestone n="31" unit="section"/> In quo
                        illud maxime considerandum est: nam superior comprehendendi uis amplectitur
                        inferiorem, inferior uero ad superiorem nullo modo consurgit. <milestone n="32" unit="section"/>
                             Neque enim sensus aliquid extra materiam ualet uel
                        uniuersales species imaginatio contuetur uel ratio capit simplicem formam;
                        sed intellegentia quasi desuper spectans concepta forma quae subsunt etiam
                        cuncta diiudicat, sed eo modo quo formam ipsam, quae nulli alii nota esse
                        poterat, comprehendit. <milestone n="33" unit="section"/> Nam et rationis
                        uniuersum et imaginationis figuram et materiale sensibile cognoscit nec
                        ratione utens nec imaginatione nec sensibus, sed illo uno ictu mentis
                        formaliter, ut ita dicam, cuncta prospiciens. <milestone n="34" unit="section"/>
                        Ratio quoque cum quid uniuersale respicit nec imaginatione nec sensibus
                        utens imaginabilia uel sensibilia comprehendit. <milestone n="35" unit="section"/>
                         Haec est enim quae conceptionis suae uniuersale ita definit: homo est
                        animal bipes rationale. <milestone n="36" unit="section"/> Quae cum uniuersalis
                        notio sit, tum imaginabilem sensibilemque esse rem nullus ignorat quod illa
                        non imaginatione uel sensu sed in rationali conceptione considerat.
                            <milestone n="37" unit="section"/> Imaginatio quoque, tametsi ex sensibus
                        uisendi formandique figuras sumpsit exordium, sensu tamen absente sensibilia
                        quaeque collustrat non sensibili sed imaginaria ratione iudicandi.
                            <milestone n="38" unit="section"/> Videsne igitur ut in cognoscendo cuncta
                        sua potius facultate quam eorum quae cognoscuntur utantur? <milestone n="39" unit="section"/>
                             Neque id iniuria; nam cum omne iudicium iudicantis
                        actus exsistat, necesse est ut suam quisque operam non ex aliena sed ex
                        propria potestate perficiat. </p>
                </div2>
                
<div2 id="IV (met.)"><head>[carmen IV]</head>
                    <lg>
                        <l> Quondam Porticus attulit</l>
                        <l> obscuros nimium senes, </l>
                        <l> qui sensus et imagines</l>
                        <l> e corporibus extimis</l>
                        <l> credant mentibus imprimi, </l>
                        <l> ut quondam celeri stilo</l>
                        <l> mos est aequore paginae</l>
                        <l> quae nullas habeat notas</l>
                        <l> pressas figere litteras. </l>
                        <l> Sed mens si propriis uigens</l>
                        <l> nihil motibus explicat, </l>
                        <l> sed tantum patiens iacet</l>
                        <l> notis subdita corporum</l>
                        <l> cassasque in speculi uicem</l>
                        <l> rerum redit imagines, </l>
                        <l> unde haec sic animis uiget</l>
                        <l> cernens omnia notio? </l>
                        <l> Quae uis singula perspicit</l>
                        <l> aut quae cognita diuidit? </l>
                        <l> Quae diuisa recolligit</l>
                        <l> alternumque legens iter</l>
                        <l> nunc summis caput inserit, </l>
                        <l> nunc decedit in infima, </l>
                        <l> tum sese referens sibi</l>
                        <l> ueris falsa redarguit? </l>
                        <l> Haec est efficiens magis</l>
                        <l> longe causa potentior</l>
                        <l> quam quae materiae modo</l>
                        <l> impressas patitur notas. </l>
                        <l> Praecedit tamen excitans</l>
                        <l> ac uires animi mouens</l>
                        <l> uiuo in corpore passio</l>
                        <l> cum uel lux oculos ferit</l>
                        <l> uel uox auribus instrepit. </l>
                        <l> Tum mentis uigor excitus</l>
                        <l> quas intus species tenet</l>
                        <l> ad motus similes uocans</l>
                        <l> notis applicat exteris</l>
                        <l> introrsumque reconditis</l>
                        <l> formis miscet imagines. </l>
                    </lg>
                </div2>
                
<div2 n="5"><head>[cap. 5]</head>

                    <p>
                        <milestone n="1" unit="section"/> Quodsi in corporibus sentiendis, quamuis
                        afficiant instrumenta sensuum forinsecus obiectae qualitates animique
                        agentis uigorem passio corporis antecedat, quae in se actum mentis prouocet
                        excitetque interim quiescentes intrinsecus formas, si in sentiendis, inquam,
                        corporibus animus non passione insignitur, sed ex sua ui subiectam corpori
                        iudicat passionem, quanto magis ea quae cunctis corporum affectionibus
                        absoluta sunt in discernendo non obiecta extrinsecus sequuntur, sed actum
                        suae mentis expediunt! <milestone n="2" unit="section"/> Hac itaque ratione
                        multiplices cognitiones diuersis ac differentibus cessere substantiis.
                            <milestone n="3" unit="section"/> Sensus enim solus cunctis aliis
                        cognitionibus destitutus immobilibus animantibus cessit, quales sunt conchae
                        maris quaeque alia saxis haerentia nutriuntur; imaginatio uero mobilibus
                        beluis, quibus iam inesse fugiendi appetendiue aliquis uidetur affectus;
                            <milestone n="4" unit="section"/> ratio uero humani tantum generis est sicut
                        intellegentia sola diuini: quo fit ut ea notitia ceteris praestet quae
                        suapte natura non modo proprium sed ceterarum quoque notitiarum subiecta
                        cognoscit. </p>
                    <p>
                        <milestone n="5" unit="section"/> Quid igitur, si ratiocinationi sensus
                        imaginatioque refragentur nihil esse illud uniuersale dicentes quod sese
                        intueri ratio putet? <milestone n="6" unit="section"/> Quod enim sensibile uel
                        imaginabile est id uniuersum esse non posse; aut igitur rationis uerum esse
                        iudicium nec quicquam esse sensibile aut, quoniam sibi notum sit plura
                        sensibus et imaginationi esse subiecta, inanem conceptionem esse rationis,
                        quae quod sensibile sit ac singulare quasi quiddam uniuersale consideret.
                            <milestone n="7" unit="section"/> Ad haec si ratio contra respondeat se
                        quidem et quod sensibile et quod imaginabile sit in uniuersitatis ratione
                        conspicere, illa uero ad uniuersitatis cognitionem aspirare non posse
                        quoniam eorum notio corporales figuras non posset excedere, de rerum uero
                        cognitione firmiori potius perfectiorique iudicio esse credendum: in huius
                        modi igitur lite nos, quibus tam ratiocinandi quam imaginandi etiam
                        sentiendique uis inest, nonne rationis potius causam probaremus? </p>
                    <p>
                        <milestone n="8" unit="section"/> Simile est quod humana ratio diuinam
                        intellegentiam futura nisi ut ipsa cognoscit non putat intueri. <milestone n="9" unit="section"/>
                             Nam ita disseris: Si qua certos ac necessarios habere
                        non uideantur euentus ea certo euentura praesciri nequeunt. <milestone n="10" unit="section"/>
                             Harum igitur rerum nulla est praescientia; quam si
                        etiam in his esse credamus, nihil erit quod non ex necessitate proueniat.
                            <milestone n="11" unit="section"/> Si igitur uti rationis participes sumus
                        ita diuinae iudicium mentis habere possemus, sicut imaginationem sensumque
                        rationi cedere oportere iudicauimus sic diuinae sese menti humanam
                        summittere rationem iustissimum censeremus. <milestone n="12" unit="section"/>
                        Quare in illius summae intellegentiae cacumen si possumus erigamur; illic
                        enim ratio uidebit quod in se non potest intueri: id autem est, quonam modo
                        etiam quae certos exitus non habent certa tamen uideat ac definita
                        praenotio, neque id sit opinio sed summae potius scientiae nullis terminis
                        inclusa simplicitas. </p>
                </div2>
                
<div2 id="V (met.)"><head>[carmen V]</head>
                    <lg>
                        <l> Quam uariis terras animalia permeant figuris! </l>
                        <l> Namque alia extento sunt corpore pulueremque uerrunt</l>
                        <l> continuumque trahunt ui pectoris incitata sulcum; </l>
                        <l> sunt quibus alarum leuitas uaga uerberetque uentos</l>
                        <l> et liquido longi spatia aetheris uolatu; </l>
                        <l> haec pressisse solo uestigia gressibusque gaudent</l>
                        <l> uel uirides campos transmittere uel subire siluas. </l>
                        <l> Quae uariis uideas licet omnia discrepare formis, </l>
                        <l> prona tamen facies hebetes ualet ingrauare sensus; </l>
                        <l> unica gens hominum celsum leuat altius cacumen</l>
                        <l> atque leuis recto stat corpore despicitque terras. </l>
                        <l> Haec, nisi terrenus male desipis, ammonet figura: </l>
                        <l> Qui recto caelum uultu petis exserisque frontem, </l>
                        <l> in sublime feras animum quoque, ne grauata pessum</l>
                        <l> inferior sidat mens corpore celsius leuato. </l>
                    </lg>
                </div2>
                
<div2 n="6"><head>[cap. 6]</head>

                    <p>
                        <milestone n="1" unit="section"/> Quoniam igitur, uti paulo ante monstratum est,
                        omne quod scitur non ex sua sed ex comprehendentium natura cognoscitur,
                        intueamur nunc quantum fas est quis sit diuinae substantiae status, ut
                        quaenam etiam scientia eius sit possimus agnoscere. <milestone n="2" unit="section"/>
                             Deum igitur aeternum esse cunctorum ratione degentium commune
                        iudicium est. <milestone n="3" unit="section"/> Quid sit igitur aeternitas
                        consideremus; haec enim nobis naturam pariter diuinam scientiamque
                        patefacit. <milestone n="4" unit="section"/> Aeternitas igitur est
                        interminabilis uitae tota simul et perfecta possessio. Quod ex collatione
                        temporalium clarius liquet. <milestone n="5" unit="section"/> Nam quicquid uiuit
                        in tempore id praesens a praeteritis in futura procedit nihilque est in
                        tempore constitutum quod totum uitae suae spatium pariter possit amplecti,
                        sed crastinum quidem nondum apprehendit hesternum uero iam perdidit; in
                        hodierna quoque uita non amplius uiuitis quam in illo mobili transitorioque
                        momento. <milestone n="6" unit="section"/> Quod igitur temporis patitur
                        condicionem, licet illud, sicuti de mundo censuit Aristoteles, nec coeperit
                        umquam esse nec desinat uitaque eius cum temporis infinitate tendatur,
                        nondum tamen tale est ut aeternum esse iure credatur. <milestone n="7" unit="section"/>
                             Non enim totum simul infinitae licet uitae spatium comprehendit
                        atque complectitur, sed futura nondum, transacta iam non habet. <milestone n="8" unit="section"/>
                             Quod igitur interminabilis uitae plenitudinem totam
                        pariter comprehendit ac possidet, cui neque futuri quicquam absit nec
                        praeteriti fluxerit, id aeternum esse iure perhibetur idque necesse est et
                        sui compos praesens sibi semper assistere et infinitatem mobilis temporis
                        habere praesentem. <milestone n="9" unit="section"/> Vnde non recte quidam, qui
                        cum audiunt uisum Platoni mundum hunc nec habuisse initium temporis nec
                        habiturum esse defectum hoc modo conditori conditum mundum fieri coaeternum
                        putant. <milestone n="10" unit="section"/> Aliud est enim per interminabilem
                        duci uitam, quod mundo Plato tribuit, aliud interminabilis uitae totam
                        pariter complexum esse praesentiam, quod diuinae mentis proprium esse
                        manifestum est. <milestone n="11" unit="section"/> Neque deus conditis rebus
                        antiquior uideri debet temporis quantitate sed simplicis potius proprietate
                        naturae. <milestone n="12" unit="section"/> Hunc enim uitae immobilis
                        praesentarium statum infinitus ille temporalium rerum motus imitatur, cumque
                        eum effingere atque aequare non possit, ex immobilitate deficit in motum, ex
                        simplicitate praesentiae decrescit in infinitam futuri ac praeteriti
                        quantitatem, et cum totam pariter uitae suae plenitudinem nequeat possidere,
                        hoc ipso quod aliquo modo numquam esse desinit illud quod implere atque
                        exprimere non potest aliquatenus uidetur aemulari alligans se ad
                        qualemcumque praesentiam huius exigui uolucrisque momenti, quae quoniam
                        manentis illius praesentiae quandam gestat imaginem, quibuscumque contigerit
                        id praestat ut esse uideantur. <milestone n="13" unit="section"/> Quoniam uero
                        manere non potuit, infinitum temporis iter arripuit eoque modo factum est ut
                        continuaret eundo uitam cuius plenitudinem complecti non ualuit permanendo.
                            <milestone n="14" unit="section"/> Itaque si digna rebus nomina uelimus
                        imponere, Platonem sequentes deum quidem aeternum, mundum uero dicamus esse
                        perpetuum. </p>
                    <p>
                        <milestone n="15" unit="section"/> Quoniam igitur omne iudicium secundum sui
                        naturam quae sibi subiecta sunt comprehendit, est autem deo semper aeternus
                        ac praesentarius status, scientia quoque eius omnem temporis supergressa
                        motionem in suae manet simplicitate praesentiae infinitaque praeteriti ac
                        futuri spatia complectens omnia quasi iam gerantur in sua simplici
                        cognitione considerat. <milestone n="16" unit="section"/> Itaque si
                        praeuidentiam pensare uelis qua cuncta dinoscit, non esse praescientiam
                        quasi futuri sed scientiam numquam deficientis instantiae rectius
                        aestimabis. <milestone n="17" unit="section"/> Vnde non praeuidentia sed
                        prouidentia potius dicitur, quod porro a rebus infimis constituta quasi ab
                        excelso rerum cacumine cuncta prospiciat. <milestone n="18" unit="section"/>
                        Quid igitur postulas ut necessaria fiant quae diuino lumine lustrentur, cum
                        ne homines quidem necessaria faciant esse quae uideant? <milestone n="19" unit="section"/>
                             Num enim quae praesentia cernis aliquam eis
                        necessitatem tuus adit intuitus? Minime. <milestone n="20" unit="section"/>
                        Atqui si est diuini humanique praesentis digna collatio, uti uos uestro hoc
                        temporario praesenti quaedam uidetis ita ille omnia suo cernit aeterno.
                            <milestone n="21" unit="section"/> Quare haec diuina praenotio naturam rerum
                        proprietatemque non mutat taliaque apud se praesentia spectat qualia in
                        tempore olim futura prouenient. <milestone n="22" unit="section"/> Nec rerum
                        iudicia confundit unoque suae mentis intuitu tam necessarie quam non
                        necessarie uentura dinoscit, sicuti uos cum pariter ambulare in terra
                        hominem et oriri in caelo solem uidetis, quamquam simul utrumque conspectum
                        tamen discernitis et hoc uoluntarium illud esse necessarium iudicatis.
                            <milestone n="23" unit="section"/> Ita igitur cuncta dispiciens diuinus
                        intuitus qualitatem rerum minime perturbat apud se quidem praesentium ad
                        condicionem uero temporis futurarum. <milestone n="24" unit="section"/> Quo fit
                        ut hoc non sit opinio sed ueritate potius nixa cognitio, cum exstaturum quid
                        esse conoscit quod idem exsistendi necessitate carere non nesciat. </p>
                    <p>
                        <milestone n="25" unit="section"/> Hic si dicas quod euenturum deus uidet id non
                        euenire non posse, quod autem non potest non euenire id ex necessitate
                        contingere, meque ad hoc nomen necessitatis adstringas, fatebor rem quidem
                        solidissimae ueritatis, sed cui uix aliquis nisi diuini speculator
                        accesserit. <milestone n="26" unit="section"/> Respondebo namque idem futurum
                        cum ad diuinam notionem refertur necessarium, cum uero in sua natura
                        perpenditur liberum prorsus atque absolutum uideri. <milestone n="27" unit="section"/>
                             Duae sunt etenim necessitates, simplex una, ueluti quod necesse
                        est omnes homines esse mortales, altera condicionis, ut si aliquem ambulare
                        scias eum ambulare necesse est. <milestone n="28" unit="section"/> Quod enim
                        quisque nouit id esse aliter ac notum est nequit, sed haec condicio minime
                        secum illam simplicem trahit. <milestone n="29" unit="section"/> Hanc enim
                        necessitatem non propria facit natura sed condicionis adiectio; nulla enim
                        necessitas cogit incedere uoluntate gradientem, quamuis eum tum cum graditur
                        incedere necessarium sit. <milestone n="30" unit="section"/> Eodem igitur modo,
                        si quid prouidentia praesens uidet, id esse necesse est tametsi nullam
                        naturae habeat necessitatem. <milestone n="31" unit="section"/> Atqui deus ea
                        futura quae ex arbitrii libertate proueniunt praesentia contuetur; haec
                        igitur ad intuitum relata diuinum necessaria fiunt per condicionem diuinae
                        notionis, per se uero considerata ab absoluta naturae suae libertate non
                        desinunt. <milestone n="32" unit="section"/> Fient igitur procul dubio cuncta
                        quae futura deus esse praenoscit, sed eorum quaedam de libero proficiscuntur
                        arbitrio, quae quamuis eueniant exsistendo tamen naturam propriam non
                        amittunt qua prius quam fierent etiam non euenire potuissent. </p>
                    <p>
                        <milestone n="33" unit="section"/> Quid igitur refert non esse necessaria, cum
                        propter diuinae scientiae condicionem modis omnibus necessitatis instar
                        eueniet? <milestone n="34" unit="section"/> Hoc scilicet quod ea quae paulo ante
                        proposui, sol oriens et gradiens homo, quae dum fiunt non fieri non possunt,
                        eorum tamen unum prius quoque quam fieret necesse erat exsistere, alterum
                        uero minime; <milestone n="35" unit="section"/> ita etiam, quae praesentia deus
                        habet dubio procul exsistent, sed eorum hoc quidem de rerum necessitate
                        descendit illud uero de potestate facientium. <milestone n="36" unit="section"/>
                        Haud igitur iniuria diximus haec si ad diuinam notitiam referantur
                        necessaria, si per se considerentur necessitatis esse nexibus absoluta,
                        sicuti omne quod sensibus patet si ad rationem referas uniuersale est, si ad
                        se ipsa respicias singulare. </p>
                    <p>
                        <milestone n="37" unit="section"/> Sed si in mea, inquies, potestate situm est
                        mutare propositum, euacuabo prouidentiam, cum quae illa praenoscit forte
                        mutauero. <milestone n="38" unit="section"/> Respondebo propositum te quidem
                        tuum posse deflectere, sed quoniam et id te posse et an facias quoue
                        conuertas praesens prouidentiae ueritas intuetur diuinam te praescientiam
                        non posse uitare, sicuti praesentis oculi effugere non possis intuitum
                        quamuis te in uarias actiones libera uoluntate conuerteris. <milestone n="39" unit="section"/>
                             Quid igitur, inquies, ex meane dispositione scientia
                        diuina mutabitur, ut cum ego nunc hoc nunc illud uelim illa quoque noscendi
                        uices alternare uideatur? <milestone n="40" unit="section"/> Minime. Omne namque
                        futurum diuinus praecurrit intuitus et ad praesentiam propriae cognitionis
                        retorquet ac reuocat; nec alternat, ut aestimas, nunc hoc nunc aliud
                        praenoscendi uice, sed uno ictu mutationes tuas manens praeuenit atque
                        complectitur. <milestone n="41" unit="section"/> Quam comprehendendi omnia
                        uisendique praesentiam non ex futurarum prouentu rerum sed ex propria deus
                        simplicitate sortitus est. <milestone n="42" unit="section"/> Ex quo illud
                        quoque resoluitur quod paulo ante posuisti, indignum esse si scientiae dei
                        causam futura nostra praestare dicantur. <milestone n="43" unit="section"/> Haec
                        enim scientiae uis praesentaria notione cuncta complectens rebus modum
                        omnibus ipsa constituit, nihil uero posterioribus debet. </p>
                    <p>
                        <milestone n="44" unit="section"/> Quae cum ita sint, manet intemerata
                        mortalibus arbitrii libertas nec iniquae leges solutis omni necessitate
                        uoluntatibus praemia poenasque proponunt. <milestone n="45" unit="section"/>
                        Manet etiam spectator desuper cunctorum praescius deus uisionisque eius
                        praesens semper aeternitas cum nostrorum actuum futura qualitate concurrit
                        bonis praemia malis supplicia dispensans. <milestone n="46" unit="section"/> Nec
                        frustra sunt in deo positae spes precesque, quae cum rectae sunt inefficaces
                        esse non possunt. <milestone n="47" unit="section"/> Auersamini igitur uitia,
                        colite uirtutes, ad rectas spes animum subleuate, humiles preces in excelsa
                        porrigite. <milestone n="48" unit="section"/> Magna uobis est, si dissimulare
                        non uultis, necessitas indicta probitatis cum ante oculos agitis iudicis
                        cuncta cernentis. </p>
                </div2>
            </div1>

        </body>
    </text>

</TEI>
