<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De trinitate</title>
              <author ref="http://viaf.org/viaf/262938015">Novatianus<date>fl. 260</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 3</title>
           <idno>Novati.DeTri</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div2>
        <head>ARGUMENTUM.</head>

<pb n="0885A"/>
<p> <hi>Dividitur tractatus Novatiani de Trinitate
in triginta et unum caput. Primum de iis verbis
regulae veritatis, seu fidei (quam Symbolum vocamus)
commentatur, quae nos credere jubent in Deum Patrem
et Dominum omnipotentem, rerum omnium perfectissimum
creatorem, a capite 1 ad 8 usque, ubi,
inter alia etiam attributa divina, immensitatem, aeternitatem,
unitatem, bonitatem, immutabilitatem, immortalitatem,
spiritualitatem, partim ex ratione, partim
ex SS. Litteris adstruit; additque nec passiones,
nec membra Deo attribui posse, haecque in Scriptura
solummodo</hi> <foreign xml:lang="greek">ἀνθρωποπαθικῶς</foreign> <hi>de Deo enuntiari. A capite
9 usque ad 28, ad ea Symboli nostri quoque
verba late explicanda accedit, quae nobis fidem
commendant in Filium Dei Jesum Christum, Dominum,
<pb n="0885B"/>
Deum nostrum. Christum in Veteri Testamento
promissum verum hominem, verumque Deum
esse, Scripturam Veteris Novique Foederis auctoritate
probat; capite 18 errorem Sabellianorum refutat,
et auctoritate SS. Litterarum distinctionem
Patris et Filii confirmat, hujusque haeresiarchae
objectionibus aliorumque dein respondet. De fide
in Spiritum sanctum agit capite 18, inquiens:
Deinceps fidei auctoritatem admonere nos, post Patrem
et Filium, credere etiam in Spiritum sanctum:
<pb n="0886A"/>
cujus operationes ex Scripturis recenset, et comprobat.
Dein unitatem Dei cum ante disputatis conjungere
studet, tandemque summam rerum expositarum exhibet</hi> (7).</p>
</div2>

<div2>
        <head>CAPUT PRIMUM. DE TRINITATE <hi>disputaturus Novatianus ex Regula fidei proponit, ut primo credamus in Deum Patrem et Dominum omnipotentem, rerum omnium perfectissimum conditorem. Creationis opera pulchre describuntur. Liberum hominis arbitrium asseritur. Misericordia Dei in poena homini infligenda monstratur. Piorum impiorumque animarum post mortem locus statuitur.</hi> </head>
<p>Regula exigit veritatis ut primo omnium credamus
<pb n="0886B"/>
in Deum Patrem et Dominum omnipotentem, id est,
rerum omnium perfectissimum conditorem, qui coelum
alta sublimitate suspenderit, terram dejecta mole
solidaverit, maria soluto liquore diffuderit, et haec
omnia propriis et condignis instrumentis et ornata et
plena digesserit. Nam et in solidamento coeli luciferos
solis ortus excitavit, lunae candentem globum
ad solatium noctis mensurnis incrementis orbis implevit,
astrorum etiam radios variis fulgoribus micantis
lucis accendit: et haec omnia legitimis meatibus
<pb n="0887A"/>
circumire totum mundi ambitum voluit, humano generi <note>(Gen. I, 14)</note> 
 dies, menses, annos, signa, tempora,
utilitatesque factura. In terris quoque altissimos montes
in verticem sustulit, valles in ima dejecit, campos
aequaliter stravit, animalium greges ad varias hominum
servitutes utiliter instituit. Silvarum quoque robora
humanis usibus profutura solidavit, fruges in
cibum elicuit, fontium ora reseravit, et lapsuris fluminibus
infudit. Post quae, ne non etiam ipsis quoque
deliciis procurasset oculorum, variis florum coloribus
ad voluptatem spectantium cuncta vestivit. In ipso
quoque mari, quamvis esset et magnitudine et utilitate
mirabile, multimoda animalia, nunc mediocris,
nunc vasti corporis finxit, ingenium artificis de institutionis
varietate testantia. Quibus non contentus, ne
<pb n="0887B"/>
forte fremitus et cursus aquarum, cum dispendio possessoris
humani, alienum occuparet elementum, fines
littoribus inclusit: quo cum fremens fluctus et ex alto
sinu spumans unda venisset, rursum in se rediret,
nec terminos concessos excederet, servans jura praescripta:
ut divinas leges tanto magis homo custodiret,
quanto illas etiam elementa servassent. Post quae
hominem quoque mundo praeposuit, et quidem <note>(Gen.
I, 27)</note> ad imaginem Dei factum: cui mentem et rationem
indidit et prudentiam, ut Deum posset imitari:
 cujus etsi corporis terrena primordia, coelestis tamen
et divini halitus inspirata substantia: quem quum <note>(Gen. I, 28)</note> 
 omnia in servitutem illi dedisset, solum
liberum esse voluit. Et ne in periculum caderet rursum
soluta libertas <note>(Gen. II, 17)</note>, mandatum posuit,
<pb n="0887C"/>
quo tamen non inesse malum in fructu arboris doceretur,
sed futurum, si forte ex voluntate hominis de
contemptu datae legis praemoneretur. Nam et liber esse
<pb n="0888A"/>
debuerat, ne incongruenter Dei imago serviret: et lex
addenda, ne usque ad contemptum dantis libertas effraenata
prorumperet: ut et praemia condigna et merita
poenarum consequenter exciperet, suum jam habens
illud, quod motu mentis in alterutram partem
agitare voluisset: ex quo mortalitas, invidia utique,
in ipsum redit; qui cum illam de obedientia posset
evadere, in eamdem incurrit, dum ex consilio perverso <note>(Gen. III, 5)</note> 
 Deus esse festinat: cujus tamen
poenam nihilominus indulgenter temperavit, dum non
tam ipse, quam labores ejus maledicuntur super terram.
Nam et quod requiritur, non ex ignorantia venit,
sed spem hominis futurae in Christo et inventionis
et salutis ostendit: et quod <note>(Ibid. 22, 23, 24)</note> ne de
ligno arboris vitae contingat arcetur, non de invidiae
<pb n="0888B"/>
maligno livore descendit, sed ne vivens in aeternum,
nisi peccata Christus ante donasset, circumferret secum
in poenam sui semper immortale delictum. Quamquam
etiam superioribus, id est super ipsum quoque
solidamentum partibus, quae non sunt hodie nostris
contemplabiles oculis, Angelos prius instituerit,
spiritales Virtutes digesserit, Thronos Potestatesque
praefecerit, et alia multa coelorum immensa spatia, et
sacramentorum infinita opera condiderit, ut immensus
hic licet mundus poene novissimum magis Dei corporalium
rerum appareat opus esse, quam solum.
 Namque quae infra terram jacent, neque ipsa sunt
digestis et ordinatis potestatibus vacua. Locus enim
est quo piorum animae impiorumque ducuntur, futuri
judicii praejudicia sentientes: ut operum ipsius in omnibus
<pb n="0888C"/>
partibus redundantes magnitudines non intra
mundi hujus capacissimos licet, ut diximus, sinus
<pb n="0889A"/>
conclusas videremus, sed etiam infra ipsius mundi et
profunda et altitudines cogitare possemus; et sic considerata
operum magnitudine, tantae molis digne mirari
possemus artificem.</p>
</div2>

<div2>
        <head>CAPUT II. <hi>Deus super omnia, ipse continens omnia, immensus, aeternus, mente hominis major, sermone inexplicabilis, sublimitate omni sublimior.</hi> </head>
<p>Super quae omnia ipse continens cuncta, nihil extra
se vacuum deserens, nulli Deo superiori (ut quidam
putant) locum reliquit. Quandoquidem ipse universa
sinu perfectae magnitudinis et potestatis incluserit,
intentus semper operi suo, et vadens per omnia, et
movens cuncta, et vivificans universa, et conspiciens
<pb n="0889B"/>
tota, et in concordiam elementorum omnium discordantes
materias sic connectens, ut ex disparibus elementis
ita sit unus mundus ista coagmentata conspiratione
solidatus, ut nulla vi dissolvi possit, nisi quum
illum solus ipse qui fecit <note>(II Pet. III, 13)</note>, ad majora
alia praestanda nobis, solvi jusserit. Hunc enim legimus
omnia continere: et ideo nihil extra ipsum esse
potuisse: quippe quum originem omnino non habeat,
consequenter nec exitum sentiat: nisi forte, quod absit,
aliquando esse coeperit, nec super omnia sit, sed
dum post aliquid esse coeperit, infra id sit quod ante
ipsum fuerit, minor inventus potestate, dum posterior
denotatur etiam ipso tempore. Ob hanc ergo causam
semper immensus, quia nihil illo majus est; semper
aeternus, quia nihil illo antiquius. Id enim quod sine
<pb n="0889C"/>
origine est, praecedi a nullo potest, dum non habet
tempus. Ideo immortalis, non deficiens in consummationis
exitu. Et quoniam sine lege est quidquid sine
origine est, modum temporis excludit, dum se debitorem
nemini sentit. De hoc ergo, ac de eis quae sunt
ipsius et in eo sunt, nec mens hominis quae sint, quanta
sint, et qualia sint, digne concipere potest, nec eloquentia
sermonis humani aequabilem majestati ejus
virtutem sermonis expromit. Ad cogitandam enim et
ad eloquendam illius majestatem, et eloquentia omnis
merito muta est, et mens omnis exigua est: major est
enim mente ipsa, nec cogitari possit quantus sit, ne
si potuerit cogitari, mente humana minor sit, qua
<pb n="0890A"/>
concipi possit. Major est quoque omni sermone, nec
 edici possit: ne si potuerit edici, humano sermone
minor sit, quo, quum edicitur, et circumiri et colligi
possit. Quidquid enim de illo cogitatum fuerit, minus
ipso erit: et quidquid enuntiatum fuerit, minus illo
comparatum circum ipsum erit. Sentire enim illum
taciti aliquatenus possumus; ut autem ipse est, sermone
explicare non possumus. Sive enim illum dixeris <hi>Lucem,</hi> 
 creaturam ipsius magis quam ipsum dixeris;
ipsum non expresseris: sive illum dixeris <hi>Virtutem,</hi> 
potentiam ipsius magis quam ipsum dixeris, et
deprompseris: sive dixeris <hi>Majestatem,</hi> honorem
ipsius magis quam illum ipsum descripseris. Et quid
per singula quaeque percurrens longum facio? semel
totum explicabo. Quidquid omnino de illo retuleris,
<pb n="0890B"/>
rem aliquam ipsius magis et virtutem, quam ipsum
explicaveris. Quid enim de eo condigne aut dicas,
aut sentias, qui omnibus et sermonibus et sensibus
major est? Nisi quod uno modo (et hoc ipsum quomodo
possumus, quomodo capimus, quomodo intelligere
licet) quid sit Deus mente capiemus, si cogitaverimus
id illum esse, quod, quale, et quantum sit
non possit intelligi, nec in ipsam quidem cogitationem
possit venire. Nam si ad solis aspectum oculorum
nostrorum acies hebescit, ne orbem ipsum obtutus
inspiciat obviorum sibi superatus fulgore radiorum:
hoc idem mentis acies patitur in cogitatione omni de
Deo; et quanto ad considerandum Deum plus intenditur,
tanto magis ipsa cogitationis suae luce caecatur.
Quid enim de eo (ut iterum repetam) condigne dicas,
<pb n="0890C"/>
qui est sublimitate omni sublimior, et altitudine omni
altior, et profundo omni profundior, et omni luce lucidior,
et omni claritate clarior, omni splendore splendidior,
omni robore robustior, omni virtute viritior,
omni pulchritudine pulchrior, veritate omni verior, et
fortitudine omni fortior, et majestate omni major, et
omni potentia potentior, et omnibus divitiis ditior,
omni prudentia prudentior, et omni benignitate benignior,
omni bonitate melior, omni justitia justior,
omni clementia clementior? Minora enim sint necesse
est omnium genera virtutum, eo ipso, qui virtutum
omnium et Deus et Parens est: ut vere dici possit,
 id Deus esse, quod ejusmodi est cui comparari nihil
<pb n="0891A"/>
potest. Super omne est enim quod dici potest. Mens
est enim quaedam gignens et complens omnia, quae
sine ullo aut initio aut termino temporis, causas rerum
naturaliter nexas ad utilitatem omnium summa et perfecta
ratione moderetur.</p>
</div2>

<div2>
        <head>CAPUT III. <hi>Deum esse omnium conditorem, dominum et parentem, e sacris Scripturis probatur.</hi> </head>
<p>Hunc igitur agnoscimus et scimus Deum, conditorem
rerum omnium: Dominum, propter potestatem,
 et parentem, propter institutionem: hunc inquam
qui <hi>dixit, et facta sunt omnia <note>(Psal. CXLVIII, 5)</note>
          </hi>; <hi>praecepit, et processerunt universa;</hi> 
 de quo scriptum
<pb n="0891B"/>
est <note>(Psal. CIII, 24)</note>: <hi>Omnia in sapientia fecisti;</hi> 
de quo Moyses <note>(Deuteron. IV, 39)</note>: <hi>Deus in
coelo sursum et in terra deorsum;</hi> qui secundum
Isaiam <note>(Isa. XL, 12)</note>, <hi>mensus est coelum palmo,
terram pugillo: qui aspicit terram, et facit eam tremere <note>(Psal. CIII, 32)</note>
          </hi>;
 <hi>qui continet gyrum terrae, et
eos qui habitant in ipso quasi locustae; qui expendit
montes in pondere, et nemora in statera <note>(Isa. XL,
22, 12)</note>
          </hi>; id est, certo divinae dispositionis examine:
ac, ne facile in ruinam procumberet magnitudo
inaequaliter jacens, si non paribus fuisset librata ponderibus,
onus hoc moderanter terrenae molis aequavit.
Qui dicit per Prophetam <note>(Isa. XLV, 22)</note>: <hi>Ego
Deus, et non est praeter me.</hi> Qui per eumdem Prophetam
refert <note>(Isa. XLII, 8)</note>: <hi>Quoniam majestatem
meam non dabo alteri;</hi> ut omnes cum suis figmentis
<pb n="0891C"/>
ethnicos excludat et haereticos, probans Deum non
esse qui manu artificis factus sit, nec eum qui ingenio
haeretici fictus sit. Non est enim Deus, cui, ut sit,
quaerendus est artifex. Quique adhuc adjecit per Prophetam <note>(Isa. LXVI, 1)</note>:
 <hi>Coelum mihi thronus est,
terra autem scabellum pedum meorum: qualem mihi
aedificabitis domum, aut quis locus requiei meae?</hi> 
ut ostendat quoniam multo magis illum templum
non capit, quem mundus non capit: et haec non ad
sui jactantiam, sed ad nostri scientiam refert. Neque
enim ipse a nobis desiderat magnitudinis gloriam,
sed nobis vult religiosam, qua pater, conferre sapientiam.
Quique praeterea ferinos nostros animos, et de
agresti immanitate tumidos et abruptos ad lenitatem
<pb n="0891D"/>
trahere volens, dicit <note>(Ibid. v. 2)</note>: <hi>Et super quem
<pb n="0892A"/>
requiescet Spiritus meus, nisi super humilem et
quietum, et trementem verba mea?</hi> ut Deum aliquatenus
quantus sit possit agnoscere, dum illum
per Spiritum collatum discit timere. Qui similiter adhuc
magis in notitiam nostri volens pervenire, ad
culturam sui nostros excitans animos, aiebat <note>(Isa.
XLV, 7)</note>: <hi>Ego sum Dominus, qui feci lucem et creavi
tenebras;</hi> ut vicissitudinum istarum quibus noctes
diesque moderantur, non Naturam, nescio quam,
 putaremus artificem; sed Deum agnosceremus potius
(quod erat verius) conditorem. Quem quoniam obtutu
oculorum videre non possumus, de operum magnitudine
et virtute et majestate condiscimus: <hi>Invisibilia
enim ipsius,</hi> inquit apostolus Paulus, <hi>a
creatura mundi per ea quae facta sunt intellecta conspiciuntur;
<pb n="0892B"/>
sempiterna quoque ejus virtus et divinitas <note>(Rom. I, 20)</note>
          </hi>:
ut animus humanus ex manifestis
occulta condiscens, de operum magnitudine
quae videret, mentis oculis artificis magnitudinem
cogitaret. De quo idem Apostolus <note>(I Tim. I, 17)</note>: <hi>Regi autem saeculorum immortali, invisibili, soli
Deo honor et gloria.</hi> 
 Evasit enim oculorum contemplationem,
qui cogitationis vicit magnitudinem: <hi>Quoniam,</hi> 
inquit, <hi>ex ipso et per ipsum et in ipso sunt omnia <note>(Rom. XI, 33)</note>
          </hi>.
Nam et imperio ejus omnia, ut <hi>ex
ipso</hi> sint: et verbo ejus digesta, ut <hi>per ipsum</hi> sint:
et in judicium ejus recidunt universa; ut dum <hi>in
ipso,</hi> exspectant libertatem corruptione deposita <note>(Rom. VIII, 21)</note>,
in ipsum videantur esse revocata.</p>
</div2>

<div2>
        <head>CAPUT IV. <hi>Bonum quoque, semper sui similem, immutabilem, unum et solum, infinitum: cujus nec nomen proprium possit edici, et incorruptibilem, et immortalem.</hi> </head>

<pb n="0892C"/>
<p>Quem <hi>solum</hi> merito <hi>bonum</hi> pronuntiat Dominus <note>(Luc. XVIII, 19)</note>:
cujus bonitatis totus testis est
mundus, quem non instituisset, nisi bonus fuisset.
Nam si <hi>omnia bona valde <note>(Gen. I, 31)</note>
          </hi>; consequenter
ac merito et quae instituta sunt bona, bonum institutorem
probaverunt: et quae a bono institutore
sunt, aliud quam bona esse non possunt: ex quo
omne malum facessat a Deo. Nec enim potest fieri,
ut sit initiator aut artifex ullius mali operis, qui nomen
<pb n="0892D"/>
sibi perfecti vindicat et parentis et judicis: maxime
<pb n="0893A"/>
quum omnis mali operis vindex sit et judex;
quoniam et non aliunde occurrit homini malum, nisi
a bono Deo recessisset. Hoc autem ipsum in homine
denotatur: non quia necesse fuit, sed quia ipse sic
voluit. Unde manifeste et quid malum esset apparuit,
et, ne invidia in Deo esse videretur, a quo malum
ortum esset, eluxit. Hic ergo semper sui est similis,
nec se umquam in aliquas formas vertit aut
mutat <note>(Jac. I, 17)</note>: ne per immutationem, etiam mortalis
esse videatur. Immutatio enim conversionis,
portio cujusdam comprehenditur mortis. Ideo nec adjectio
in illo umquam ullius aut partis aut honoris
accedit, ne quid umquam perfecto defuisse videatur:
nec detrimentum in eo aliquod agitur, ne gradus
mortalitatis receptus esse videatur: sed quod est, id
<pb n="0893B"/>
semper est; et qui est, semper ipse est; et qualis est,
semper talis est. Nam et incrementa originem monstrant,
et detrimenta mortem atque interitum probant,
et ideo: <hi>Ego,</hi> ait, <hi>sum Deus, et non sum mutatus <note>(Malach. III, 6)</note>
          </hi>,
statum suum tenens semper, dum id
quod natum non est, converti non potest. Hoc enim in
ipso quidquid illud potest quod est Deus, semper sit
necesse est; ut semper sit Deus, servans sese virtutibus
suis. Et ideo dicit <note>(Exod. III, 14)</note>: <hi>Ego sum qui
sum.</hi> Quod enim est, ideo hoc habet nomen, quoniam
eamdem semper sui obtinet qualitatem. Immutatio
enim tollit illud nomen <hi>quod est:</hi> quidquid enim
aliquando vertitur, mortale ostenditur, hoc ipso
quod convertitur. Desinit enim esse quod fuerat,
et incipit consequenter esse quod non erat: idcirco
<pb n="0893C"/>
et merito in Deo manet semper status suus, dum
sine detrimento commutationis, semper sui et similis
et aequalis est. Quod enim natum non est,
nec mutari potest: ea enim sola in conversionem
veniunt, quaecumque fiunt vel quaecumque gignuntur;
dum quae aliquando non fuerant, discunt esse nascendo,
atque ideo nascendo converti. At enim,
illa quae nec nativitatem habent nec artificem, excluserunt
a se demutationem, dum in qua conversionis
causa est, non habent originem: ideo et unus
pronuntiatus est, dum parem non habet: Deus
enim, quidquid esse potest Deus est, summum sit
necesse est. Summum autem quidquid est, ita demum
summum esse oportet, dum extra comparem
est. Et ideo solum et unum sit necesse est, cui conferri
<pb n="0893D"/>
nihil potest, dum parem non habet. Quoniam
nec duo infinita esse possunt; ut rerum dictat ipsa
natura. Infinitum est autem, quidquid nec originem
habet omnino, nec finem. Excludit enim alterius initium,
<pb n="0894A"/>
quidquid occupaverit totum. Quoniam si non
omne id quod est, quidquid est continet; dum intra
id invenitur quo continetur, minus inventum eo quo
continetur, Deus esse desierit, in alterius potestatem
redactus, cujus magnitudine, qua minor, fuerit inclusus:
 et ideo quod continuit, Deus potius esse jam
coeperit. Ex quo effectum est, ut nec nomen Dei
proprium possit edici, quoniam non possit nec concipi.
Id enim nomine continetur, quidquid etiam ex
naturae suae conditione comprehenditur. Nomen enim
significantia est ejus rei, quae comprehendi potuit ex
nomine. At quando id de quo agitur tale est, ut condigne
nec ipsis intellectibus colligatur; quomodo appellationis
digne vocabulo pronuntiabitur, quod dum
extra intellectum est, etiam supra appellationis significantiam
<pb n="0894B"/>
sit necesse est? Ut merito quando nomen
suum Deus, ex quibusdam rationibus et occasionibus
adjicit et praefert, non tam legitimam proprietatem
appellationis sciamus esse depromptam,
quam significantiam quamdam constitutam; ad quam
dum homines decurrunt, Dei misericordiam per ipsam
impetrare posse videantur. Est ergo et immortalis
et incorruptibilis, nec detrimenta sentiens omnino,
nec finem. Nam et quia incorruptibilis, ideo
et immortalis; et quia immortalis, utique et incorruptibilis;
utroque invicem sibi et in se connexione
mutua perplexo, et ad statum aeternitatis vicaria concatenatione
producto, et immortalitate de incorruptione
descendente, et incorruptione de immortalitate
veniente.</p>
</div2>

<div2>
        <head>CAPUT V. <hi>Cujus si iracundias et indignationes quasdam, et odia descripta in sacris paginis teneamus; non tamen haec intelligi ad humanorum exempla vitiorum.</hi> </head>

<pb n="0894C"/>
<p>Cujus etiam si iracundias legimus, et indignationes
quasdam descriptas tenemus, et odia relata cognoscimus,
non tamen haec intelligimus ad humanorum
relata esse exempla vitiorum. Haec enim omnia,
et si hominem possunt corrumpere, divinam vim
non possunt omnino vitiare. Passiones enim istae in
hominibus merito esse dicentur; in Deo non merito
judicabuntur. Corrumpi enim per haec homo potest,
quia corrumpi potest: corrumpi per haec Deus non
potest, quia nec corrumpi potest. Habent igitur ista
vim suam quam exerceant; sed ubi praecedit passibilis
<pb n="0894D"/>
materia, non ubi praecedit impassibilis substantia.
Nam et quod irascitur Deus, non ex vitio ejus venit;
sed ad remedium nostri illud facit. Indulgens est
enim, etiam tunc cum minatur: dum per haec homines
<pb n="0895A"/>
ad recta revocantur. Nam quibus ad honestam
vitam deest ratio, metus est necessarius, ut qui rationem
reliquerunt, vel terrore moveantur. Et ideo
omnes istae vel iracundiae Dei, vel odia, vel quaecumque
sunt hujusmodi, dum ad medicinam nostram
proferuntur (ut res docet), ex consilio, non ex vitio
venerunt: nec ex fragilitate descendunt; propter
quod etiam ad corrumpendum Deum valere non possunt.
Materiarum enim in nobis ex quibus sumus, diversitas,
ad iracundiae consuevit corrumpentem nos
excitare discordiam; quae in Deo, vel ex natura vel
ex vitio, non potest esse: dum non utique ex coagmentis
corporalibus intelligitur esse constructus. Est
enim simplex, et sine ulla corporea concretione,
quidquid illud est totus, quod se solus scit esse;
<pb n="0895B"/>
quandoquidem <hi>Spiritus</hi> sit dictus <note>(Joan. IV, 24)</note>. Et
ideo haec quae in hominibus vitiosa sunt et corrumpentia,
dum ex corporis ipsius et materiae corruptibilitate
nascuntur, in Deo corruptibilitatis vim exercere
non possunt: quandoquidem, ut diximus, non
ex vitio, sed ratione venerunt.</p>
</div2>

<div2>
        <head>CAPUT VI. <hi>Et licet Scriptura faciem divinam saepe ad humanam formam convertat, non tamen intra haec nostri corporis lineamenta modum divinae majestatis includi.</hi> </head>
<p>Et licet Scriptura coelestis ad humanam formam
faciem divinam saepe convertat, dum dicit <note>(Psal.
XXXIII, 16)</note>: <hi>Oculi Domini super justos:</hi> aut dum <note>(Gen. VIII, 21)</note>:
 <hi>Odoratus est Dominus Deus odorem
<pb n="0895C"/>
bonae fragrantiae:</hi> aut dum traduntur Moysi tabulae <hi>scriptae digito Dei 
 <note>(Exod. XXXI, 18)</note>
          </hi>: aut dum
populus filiorum Israel de terra Aegypti <hi>manu valida
et brachio excelso <note>(Psal. CXXXV, 12)</note>
          </hi> liberatur:
aut dum dicit <note>(Isa. I, 20)</note>: <hi>Os enim Domini locutum
est haec:</hi> aut dum terra <hi>scabellum pedum</hi> Dei
esse perhibetur <note>(Isa. LXVI, 1)</note>: aut dum dicit: <note>(IV
Reg. XIX, 16)</note>: <hi>Inclina aurem tuam, et audi:</hi> nos
qui dicimus, quia Lex spiritalis est, non intra haec
nostri corporis lineamenta, modum aut figuram divinae
majestatis includimus, sed suis illam interminatae
magnitudinis (ut ita dixerim) campis sine ullo fine
diffundimus. Scriptum est enim <note>(Psal. CXXXVIII, 8,
9, 10)</note>: <hi>Si ascendero in coelum, tu ibi es: si descendero
ad inferos, ades: et si assumpsero alas meas,
<pb n="0895D"/>
et abiero trans mare, ibi manus tua apprehendet me,
et dextera tua detinebit me.</hi> Rationem enim divinae
Scripturae de temperamento dispositionis cognoscimus.
Parabolis enim adhuc, secundum fidei tempus,
<pb n="0896A"/>
de Deo Prophetes tunc loquebatur, non quomodo
Deus erat, sed quomodo populus capere poterat. Ut
igitur haec sic de Deo dicantur, non Deo, sed populo
potius imputetur. Sic <note>(Exod. XXVI)</note> et tabernaculum
erigere populo permittitur; nec tamen Deus intra tabernaculum
 clusus continetur; sic <note>(III Reg. IV)</note> et
Templum exstruitur; nec tamen Deus intra templi
angustias omnino sepitur. Non igitur mediocris est
Deus, sed populi mediocris est sensus: nec angustus
Deus, sed rationis populi angustus est intellectus habitus.
Denique in Evangelio <note>(Joan. IV, 21)</note>: <hi>Veniet
hora,</hi> Dominus aiebat, <hi>cum neque in monte isto,
neque in Hierusalem adorabitis Patrem,</hi> et causas
reddidit dicens <note>(Ibid. v. 24)</note>: <hi>Spiritus est Deus;
et eos ergo qui adorant, in spiritu et veritate adorare
<pb n="0896B"/>
oportet.</hi> Efficaciae igitur ibi divinae per membra
monstrantur: non habitus Dei, nec corporalia lineamenta
ponuntur. Nam et cum oculi describuntur,
quod omnia videat exprimitur; et quando auris, quod
 omnia audiat proponitur; et cum digitus, significantia
quaedam voluntatis aperitur; et cum nares,
precum quasi odorum perceptio ostenditur; et cum
manus, quod creaturae sit omnis auctor probatur;
et quando brachium, quod nulla natura contra robur
ipsius repugnare possit edicitur; et quando pedes,
quod impleat omnia, nec sit quidquam ubi non
sit Deus, explicatur. Neque enim sunt ei aut membra
aut membrorum officia necessaria, ad cujus solum
etiam tacitum arbitrium et serviunt et adsunt omnia.
Cur enim requirat oculos, qui Lux est? aut cur quaerat
<pb n="0896C"/>
pedes, qui ubique est? aut cur ingredi velit,
cum non sit quo extra se progredi possit? aut cur
manus expetat, cujus ad omnia instituenda artifex
est et silens voluntas? Nec auribus eget, qui etiam
tacitas novit voluntates. Aut propter quam causam
linguam quaerat, cui cogitare jussisse est? Necessaria
enim haec membra hominibus fuerunt, non Deo:
quia inefficax hominis consilium fuisset, nisi cogitamen
corpus implesset; Deo autem non necessaria,
cujus voluntatem non tantum sine aliqua molitione,
opera subsequuntur, sed ipsa statim opera cum voluntate
procedunt. Caeterum ipse totus oculus, quia
totus videt; et totus auris, quia totus audit; et totus
manus, quia totus operatur; et totus pes, quia totus
ubique est. Idem enim quidquid illud est, totus aequalis
<pb n="0896D"/>
est, et totus ubique est. Non enim habet in se diversitatem
sui, quidquid est simplex. Ea enim demum
in diversitatem membrorum recidunt, quae veniunt
ex nativitate in dissolutionem. Sed haec quae
<pb n="0897A"/>
concreta non sunt, sentire non possunt. Quod enim
immortale est, quidquid est, illud ipsum unum et
simplex et semper est. Et ideo quia unum est, dissolvi
non potest; quoniam quidquid est illud ipsum
extra jus dissolutionis positum, legibus est mortis
solutum.</p>
</div2>

<div2>
        <head>CAPUT VII. ARGUMENTUM.-- <hi>Spiritus quoque cum Deus dicitur, claritas et lux, non satis Deum illis appellationibus explicari.</hi> </head>
<p>Sed illud quod dicit Dominus <note>(Joan. IV, 24)</note> Spiritum
Deum, puto ego sic locutum Christum de Patre, ut adhuc
aliquid plus intelligi velit quam Spiritum Deum.
Hominibus enim licet in Evangelio suo intelligendi
<pb n="0897B"/>
incrementa faciens disputet; sed tamen et ipse sic
adhuc de Deo loquitur hominibus, quomodo possunt
adhuc audire vel capere; licet, ut diximus, in agnitionem
Dei religiosa jam facere incrementa nitatur.
Invenimus enim scriptum esse quod <note>(I Joan. IV, 8)</note> Deus <hi>Charitas</hi> 
 dictus sit; nec ex hoc tamen Dei substantia <hi>Charitas</hi> 
 expressa est: et quod <hi>
            <note>(I Joan. I, 5)</note> Lux</hi> dictus
est; nec tamen in hoc substantia Dei est, sed totum
hoc de Deo dictum est quantum dici potest; ut merito
et quando Spiritus dictus est, non omne id quod est,
dictus sit; sed ut dum mens hominum intelligendo
usque ad ipsum proficit Spiritum, conversa jam ipsa
in spiritu, aliud quid amplius per Spiritum conjicere
Deum esse possit. Id enim quod <hi>est,</hi> secundum id
quod est, nec humano sermone edici, nec humanis
<pb n="0897C"/>
auribus percipi, nec humanis sensibus colligi potest.
Nam si <hi>
            <note>(I Cor. II, 9)</note> quae praeparavit Deus his qui diligunt
illum, nec oculus vidit, nec auris audivit, nec
cor hominis, aut mens ipsa percepit;</hi> qualis et quantus
est ille ipse qui haec repromittit, ad quae intelligenda
et mens hominis et natura defecit? Denique si acceperis
Spiritum substantiam Dei, creaturam feceris
Deum. Omnis enim spiritus creatura est. Erit ergo
<pb n="0898A"/>
jam factus Deus. Quomodo et si secundum Moysen <hi>
            <note>(Deut. IV, 24)</note> 
 Ignem</hi> acceperis Deum; creaturam illum
esse dicendo, institutum expresseris, non institutorem
docueris. Sed haec figurantur potius quam
ita sunt. Nam et in Veteri Testamento ideo Deus <hi>Ignis</hi> 
 dicitur, ut peccatori populo metus incutiatur,
dum judex ostenditur. Et in Novo Testamento Spiritus
esse profertur, ut refector et creator in delictis
suis mortuorum, per hanc bonitatem collatae credentibus
indulgentiae, comprobetur.</p>
</div2>

<div2>
        <head>CAPUT VIII. ARGUMENTUM.-- <hi>Hunc ergo Deum novisse et venerari Ecclesiam; eique testimonium reddit tam invisibilium, quam etiam visibilium, et semper, et tota natura, quam ejus providentia regit ac moderatur.</hi> </head>

<pb n="0898B"/>
<p>Hunc ergo, omissis haereticorum fabulis atque
figmentis, Deum novit et veneratur Ecclesia; cui
testimonium reddit tam invisibilium quam etiam
visibilium et semper et tota natura: quem Angeli
adorant, astra mirantur, maria benedicunt, terrae
verentur, inferna quaeque suspiciunt: quem mens
omnis humana sentit, etiam si non exprimit: cujus
imperio omnia commoventur, fontes scaturiunt,
amnes labuntur, fluctus assurgunt, foetus suos
cuncta parturiunt, venti spirare coguntur, imbres
veniunt, maria commoventur, foecunditates suas
cuncta ubique diffundunt: qui peculiarem protoplastis
aeternae vitae mundum quemdam paradisum
in oriente constituit; <hi>arborem vitae</hi> plantavit <hi>(Gen. II,
<pb n="0898C"/>
9)</hi>; <hi>scientiae boni et mali</hi> similiter alteram arborem
collocavit; mandatum dedit; sententiam contra delictum
statuit <note>(II Pet. II, 5)</note>; Noe justissimum de
diluvii periculis pro merito innocentiae fideique servavit <note>(Gen. V, 24)</note>;
Enoch transtulit <note>(Jac. II, 23)</note>;
in amicitiae societatem Abraham allegit <note>(Gen. XXII,
12)</note>; Isaac protexit <note>(Ibid. v. 30, 43)</note>; Jacob
auxit <note>(Exod. III, 9, 10)</note>; Moysem ducem populo
<pb n="0899A"/>
praefecit; ingemiscentes filios Israel e jugo servitutis
eripuit; Legem scripsit; patrum sobolem in
terram repromissionis induxit; Prophetas spiritu instruxit;
et per hos omnes Filium suum Christum
repromisit; et quando daturum se spoponderat,
misit. Per quem nobis in notitiam venire voluit; et
in nos indulgentiae suae sinus largos profudit, egenis
et abjectis locupletem Spiritum conferendo. Et quia
ultro et largus et bonus est, ne totus hic orbis
aversus gratiae ejus fluminibus aresceret <note>(Marc. XVI,
15)</note>, Apostolos institutores generis nostri in totum
orbem mitti per Filium suum voluit: ut conditio
generis humani agnosceret institutorem; et, si sequi
maluisset, haberet quem pro Deo in suis jam
postulationibus Patrem diceret <note>(Matth. VI, 9)</note>. Cujus
<pb n="0899B"/>
providentia non tantummodo singillatim per
homines cucurrit aut currit; sed etiam per ipsas
urbes et civitates, quarum exitus Prophetarum vocibus
cecinit; immo etiam per ipsum totum orbem,
cujus propter incredulitatem, exitus, plagas, deminutiones
poenasque descripsit. Et ne quis non etiam
ad minima quaeque Dei putaret istam infatigabilem
providentiam pervenire, <hi>Ex duobus,</hi> inquit Dominus, <hi>passeribus unus non cadet sine Patris voluntate; sed
et capilli capitis vestri omnes numerati sunt 
 <note>(Matth. X,
29, 30)</note>
          </hi>. Cujus etiam cura et providentia Israelitarum
non sivit nec vestes consumi, nec vilissima
in pedibus calceamenta deteri <note>(Deut. VIII, 4)</note>, sed <note>(Dan. III, 27)</note> 
 nec ipsorum postremum adolescentium
captiva sarabara comburi; nec immerito:
nam si hic omnia complexus est omnia continens,
<pb n="0899C"/>
(omnia autem et totum ex singulis constant) pertinget
consequenter ejus ad usque singula quaeque cura,
cujus ad totum, quidquid est, pervenit providentia.
Hinc est quod et desuper Cherubim sedet <note>(Ezech. I, 10;
Psal. XCVIII, 1)</note>, id est, praeest super operum suorum
varietatem, subjectis throno ejus animalibus prae
caeteris principatum tenentibus, cuncta desuper
crystallo contegente, id est, coelo omnia operiente:
quod <note>(Gen. I, 6)</note> in firmamentum de aquarum
fluente materia fuerat Deo jubente solidatum, ut
glacies robusta, aquarum terram pridem contegentium
dividens medietatem, dorso quodam pondera
aquae superioris, corroboratis de gelu viribus, sustineret.
Nam et <note>(Ezech. X, 12)</note> rotae subjacent, tempora
scilicet, quibus omnia semper mundi membra
<pb n="0899D"/>
volvuntur <note>(Ezech. I, 18)</note> talibus pedibus adjectis
quibus non in perpetuum stant ista, sed transeunt.
Sed et per omnes artus stellata sunt oculis: Dei
<pb n="0900A"/>
enim opera pervigili obtutu contemplanda sunt, in
quorum sinu carbonum medius est ignis; sive quoniam <note>(II Pet. III)</note> 
 ad igneum diem judicii mundus
iste festinat; sive quoniam omnia opera Dei ignea,
nec sunt tenebrosa sed vigent; sive etiam, ne, quia
ex terrenis ista fuerant orta principiis, naturaliter
de originis suae rigore torperent, addita est omnibus
interioris spiritus calida natura, quae frigidis concreta
corporibus, ad usuram vitae aequalia omnibus
libramenta monstraret. Hic est igitur currus, secundum
David, Dei, <hi>Currus enim,</hi> inquit, <hi>Dei decies
millies multiplicatus <note>(Psal. LXVII, 18)</note>
          </hi>, id est, innumerus,
infinitus, immensus. Sub jugo enim naturalis
legis omnibus datae, alia quasi frenis revocata
retrahuntur, alia quasi effusis habenis excitata impelluntur.
<pb n="0900B"/>
Mundum enim istum currum Dei, cum
omnibus et ipsi Angeli ducunt et astra; quorum varios
licet meatus, certis tamen legibus vinctos, inspicimus
ad metas definiti sibi temporis ducere; ut
merito nobis quoque cum Apostolo, et artificem et
opera mirantibus exclamare jam libeat: <hi>O altitudo
divitiarum sapientiae et scientiae Dei, quam inscrutabilia
judicia ejus et investigabiles viae ejus!</hi> et reliqua <note>(Rom. XI, 33)</note>.</p>
</div2>

<div2>
        <head>CAPUT IX. <hi>Porro eamdem regulam veritatis docere nos, credere post Patrem etiam in Filium Dei Jesum Christum Dominum Deum nostrum, eumdem in Veteri Testamento repromissum, et in Novo exhibitum.</hi> </head>
<p>Eadem regula veritatis docet nos credere, post
<pb n="0900C"/>
Patrem, etiam in Filium Dei, Christum Jesum Dominum
Deum nostrum, sed Dei Filium; hujus Dei qui
et unus et solus est, conditor scilicet rerum omnium,
ut jam et superius expressum est. Hunc enim Jesum
Christum, iterum dicam hujus Dei Filium, et in Veteri
Testamento legimus esse repromissum et in Novo
Testamento animadvertimus exhibitum, omnium sacramentorum
umbras et figuras de praesentia corporatae
veritatis implentem. Hunc enim Abrahae filium,
hunc David, hunc non minus et vetera praedicta
et Evangelia testantur. Hunc ipsa Genesis, cum
dicit: <hi>Tibi dabo et semini tuo <note>(Gen. XVII, 8)</note>
          </hi>. Hunc,
quando luctatum ostendit hominem cum Jacob <note>(Gen.
XXXII, 24)</note>. Hunc, quando dicit <note>(Gen. XLIX, 10)</note>: <hi>Non
deficiet princeps de Juda, neque dux de femoribus ejus,
<pb n="0900D"/>
donec veniat Is cui repromissum est, et ipse erit exspectatio
gentium <note>(Gen. XLIX, 19)</note>
          </hi>. Hunc Moyses, cum dicit: <hi>Provide alium quem mittas 
 <note>(Exod. IV, 13)</note>
          </hi>. Hunc idem,
<pb n="0901A"/>
quando testatur, <hi>Propheten vobis,</hi> dicendo, <hi>suscitabit
Deus ex fratribus vestris: eum quasi me audite <note>(Deut.
XVIII, 15)</note>
          </hi>. Hunc, quando dicit: <hi>Videbitis vitam vestram
pendentem nocte ac die, et non credetis ei <note>(Deut., XXVIII,
66)</note>
          </hi>. Hunc Isaias: <hi>Prodiet virga de radice Jesse, et flos de
radice ejus ascendet <note>(Isa. XI, 1)</note>
          </hi>. Hunc eumdem, quando
dicit: <hi>Ecce Virgo concipiet et pariet filium <note>(Isa. VII, 13)</note>
          </hi>.
Hunc, quando sanitates ab eo futuras collocat dicens: <hi>Tunc aperientur oculi caecorum, et aures surdorum audient,
tunc saliet claudus ut cervus, et diserta erit lingua
mutorum 
 <note>(Ibid. XXXV, 3, 6)</note>
          </hi>. Hunc, quando patientiae
virtutes expromit dicens: <hi>Non audietur in plateis vox
ejus; arundinem quassatam non conteret, et linum fumigans
non extinguet <note>(Ibid. XLII, 2-3)</note>
          </hi>. Hunc, quando ejus
Evangelia descripsit: <hi>Et disponam vobis testamentum
<pb n="0901B"/>
aeternum, sancta David fidelia <note>(Isa. LV, 3)</note>
          </hi>. Hunc, quando
gentes in ipsum credituras prophetat: <hi>Ecce posui eum
in principem et praecipientem gentibus. Gentes quae te
non noverunt invocabunt te, et populi qui te nesciunt ad
te confugient <note>(Ibid. 4, 5)</note>
          </hi>. Hunc eumdem, quando ad
passionem ejus exclamat dicens: <hi>Sicut ovis ad occisionem
ductus est, et sicut agnus coram tondente se sine voce,
sic non aperuit os suum in humilitate <note>(Isa. LIII, 1)</note>
          </hi>. Hunc
quando flagrorum ejus ictus plagasque descripsit: <hi>Livore
ejus nos sanati sumus <note>(Ibid. 5)</note>
          </hi>; aut humilitatem: <hi>Et vidimus eum, et non erat ei species neque honor. Homo
in plaga et sciens ferre infirmitatem 
 <note>(Ibid. 2, 3)</note>
          </hi>. Aut
quod populus non erat crediturus: <hi>Tota die expandi manus
meas ad populum non credentem <note>(Isai. LXV, 2)</note>
          </hi>.
Aut quod resurrecturus a mortuis: <hi>Et erit in illa die radix
<pb n="0901C"/>
Jesse, et qui surget imperare gentibus, in eum gentes
sperabunt; et erit requies ejus honor <note>(Isai. XI, 10)</note>
          </hi>. Aut
cum tempus resurrectionis: <hi>Quasi diluculo paratum
inveniemus eum <note>(Ose. VI, 3)</note>
          </hi>. Aut quod sessurus ad dextram
Patris: <hi>Dixit Dominus Domino meo: Sede ad dexteram
meam, donec ponam inimicos tuos scabellum pedum
tuorum <note>(Ps. CIX, 1-2)</note>
          </hi>. Aut cum possessor omnium
collocatur: <hi>Postula a me, et dabo tibi gentes haereditatem
tuam, et possessionem tuam terminos terrae <note>(Ps. II, 8)</note>
          </hi>.
Aut quod judex omnium ostenditur: <hi>Deus, judicium
tuum regi da, et justitiam tuam filio regis <note>(Ps. LXXI, 1)</note>
          </hi>.
Nec hoc in loco plura persequar, quae annuntiata de
Christo, omnibus haereticis, sed et ipsis veritatem
tenentibus magis nota sunt.</p>
</div2>

<div2>
        <head>CAPUT X. <hi>Jesum Christum Dei Filium esse, et vere hominem: contra haereticos phantasiastas, qui veram carnem illum suscepisse negabant.</hi> </head>

<pb n="0901D"/>
<p>
          <pb n="0902A"/>Sed illud admoneo, non alterum in Evangelio Christum
expectandum fuisse, quam hunc a Creatore
Veteris Testamenti litteris ante promissum; maxime
cum et quae de ipso praedicta sunt impleta sint, et quae
impleta sunt ante praedicta sint. Ut merito haereticorum
istorum Testamenti Veteris auctoritatem respuentium,
nescio cui commentitio et ex fabulis anilibus
ficto Christo atque fucato possim vere et constanter
dicere: Quis es? unde es? a quo missus es?
quare nunc venire voluisti? quare talis? vel qua venire
potuisti? vel quare non ad tuos abisti? nisi quod
probasti tuos non habere, dum ad alienos venis?
Quid tibi cum mundo creatoris? quid tibi cum homine
conditoris? quid tibi cum figmento corporis,
cui eripis spem resurrectionis? quid ad alienum venis
<pb n="0902B"/>
famulum, alienum sollicitare desideras filium?
quid me a Domino eripere conaris? quid me in Patrem
blasphemare atque impium esse compellis? aut
quid sum a te in resurrectione consecuturus, qui me
ipsum non recipio dum corpus amitto? Si salvare
vis, fecisses hominem cui salutem dares. Si a delicto
eripere cupis, ante mihi ne derelinquerem contulisses.
Quod autem tecum suffragium circumfers legis?
Quod habes testimonium propheticae vocis? aut
quid mihi possum de te solidum repromittere, cum
te videam in phantasmate et non in soliditate venisse?
Quid ergo tibi cum figura corporis, si corpus odisti?
immo revinceris corporis quod odisti circumferre
substantiam, cujus suscipere voluisti etiam figuram.
Odisse enim debueras corporis imitationem, si oderas
<pb n="0902C"/>
veritatem. Quoniam si alter es, aliter venire debueras:
ne dicereris filius creatoris, si vel imaginem
habuisses carnis et corporis. Certe si oderas nativitatem,
quia creatoris oderas nuptiarum conjunctionem,
recusare debueras etiam imitationem hominis, qui
per nuptias nascitur creatoris. Neque igitur eum haereticorum
agnoscimus Christum, qui in imagine (ut
dicitur) fuit et non in veritate: nihil enim verum
eorum quae gessit fecerit, si ipse phantasma et non
veritas fuit: neque eum, qui nihil in se nostri corporis
gessit, dum ex Maria nihil accepit, ne non nobis
venerit; dum non in nostra substantia visus apparuit.
Neque illum, qui aetheream sive sideream, ut
alii voluerunt haeretici, voluit carnem; ne ullam in
illo nostro intelligamus salutem, si non etiam nostri
<pb n="0902D"/>
corporis cognoscamus soliditatem: nec ullum omnino
alterum qui quodvis aliud ex figmento haereticorum
gesserit corpus fabularum. Omnes enim istos et nativitas
Domini et mors ipsa confutat. Nam et <hi>(Joan. I,
<pb n="0903A"/>
14) Verbum,</hi> inquit Joannes, <hi>caro factum est, et habitavit
in nobis.</hi> Ut merito corpus nostrum in illo fuerit
quoniam quidem nostram carnem Sermo suscepit. Et
sanguis idcirco de manibus ac pedibus, atque ipso
latere demanavit, ut nostri consors corporis probaretur,
dum occasus nostri legibus moritur. Qui dum in
eadem substantia corporis in qua moritur, ressuscitatus
ipsius corporis vulneribus comprobatur, etiam
resurrectionis nostrae leges in sua carne monstravit,
 qui corpus, quod ex nobis habuit, in sua resurrectione
restituit. Lex enim resurrectionis ponitur, dum Christus
ad exemplum caeterorum in substantia corporis
suscitatur. Quoniam, cum <hi>
            <note>(I Cor. XVI, 50)</note> caro et sanguis
non obtinere regnum Dei</hi> scribitur, non carnis substantia
damnata est, quae divinis manibus, ne periret,
<pb n="0903B"/>
exstructa est; sed sola carnis culpa merito reprehensa
est, quae voluntaria hominis temeritate contra legis divinae
jura grassata est. Quia in Baptismate et in mortis
dissolutione, sublata caro ad salutem revertitur:
dum ad statum innocentiae, deposita criminis mortalitate,
revocatur.</p>
</div2>

<div2>
        <head>CAPUT XI. <hi>Et vero non hominem tantum Christum, sed et Deum: sicuti hominis filium, ita et Dei filium.</hi> </head>
<p>Verum ne ex hoc quod Dominum nostrum Jesum
Christum Dei Creatoris Filium in substantia veri corporis
exhibitum asserimus, aliis haereticis hoc in loco
hominem tantum et solum defendentibus, atque ideo
hominem illum nudum et solitarium probare cupientibus,
aut manus dedisse, aut loquendi materiam
commodasse videamur: non sic de substantia corporis
<pb n="0903C"/>
ipsius exprimimus, ut solum tantum hominem
illum esse dicamus; sed ut, divinitate sermonis in ipsa
concretione permixta, etiam Deum illum secundum
Scripturas esse teneamus. Est enim periculum grande,
salvatorem generis humani, totius dominum et principem
mundi, cui <note>(Matth. XX, 21)</note> a suo Patre omnia tradita
sunt et cuncta concessa, per quem instituta sunt
universa, creata sunt tota, digesta sunt cuncta, aevorum
omnium et temporum regem, Angelorum omnium
principem ante quem nihil praeter Patrem, hominem
tantummodo dicere, et auctoritatem illi divinam in his
abnegare. Haec enim contumelia haereticorum ad
ipsum quoque Deum Patrem redundabit, si Deus Pater
Filium Deum generare non potuit. Sed enim veritati
caecitas haereticorum nulla praescribet. Nec quoniam
<pb n="0903D"/>
in Christo aliquid tenent, aliquid non tenent,
alterum vident, alterum non vident, eripietur nobis
<pb n="0904A"/>
illud quod non vident, per illud quod vident. Quasi
hominis enim in illo fragilitates considerant, quasi Dei
virtutes non computant; infirmitates carnis recolunt,
potestates divinitatis excludunt. Quando si probatio haec
ex infirmitatibus Christi illuc proficit, ut homo ex infirmitatibus
comprobetur; probatio divinitatis in illo
collecta ex virtutibus illuc proficiet, ut etiam Deus ex
operibus asseratur. Si enim passiones ostendunt in
illo humanam fragilitatem, cur opera non asserant
in illo divinam potestatem? ne si hoc non profecerit
ut Deus ex virtutibus asseratur, nec passiones proficiant
ut etiam homo ex ipsis esse monstretur.
Quaecumque enim lex in alterutro fuerit posita, invenietur
esse suscepta. Periculum enim erit, nec hominem
illum ex passionibus ostendi, si non potuerit
<pb n="0904B"/>
etiam Deus ex virtutibus approbari. Non est ergo
in unam partem inclinandum, et ab alia parte fugiendum,
quoniam nec tenebit perfectam veritatem quisquis
aliam veritatis excluserit portionem. Tam enim
Scriptura etiam Deum annuntiat Christum, quam
etiam hominem ipsum annuntiat Deum; tam hominem
descripsit Jesum Christum, quam etiam Deum
quoque descripsit Christum Dominum. Quoniam nec
Dei tantum illum Filium esse proponit, sed et hominis;
nec hominis tantum dicit, sed et Dei referre
consuevit: ut dum ex utroque est, utrumque sit; ne
si alterum tantum sit, alterum esse non possit. Ut
enim praescripsit ipsa natura hominem credendum
esse, qui ex homine sit; ita eadem natura praescribit
et Deum credendum esse, qui ex Deo sit: ne si
non et Deus fuerit, cum ex Deo sit; jam nec homo
<pb n="0904C"/>
sit, licet ex homine fuerit. Et sic in alterutro utrumque
periclitetur, dum alterum altero fidem perdidisse
convincitur. Qui legunt ergo <note>(Matth. I, 1)</note> hominis filium
hominem Christum Jesum, legant hunc eumdem et
Deum et Dei Filium nuncupatum. Nam quomodo est,
qua homo, ex Abraham; sic est etiam, qua Deus <note>(Joan.
VIII, 58)</note>, ante ipsum Abraham. Et quomodo, qua homo, <hi>filius David 
 <note>(Matth. XXIII, 42, 43, 44)</note>
          </hi>; ita <hi>Dominus</hi> 
David, qua Deus, nuncupatus est. Et quomodo, qua
homo, <hi>sub lege</hi> factus est <note>(Gal. IV, 4)</note>; ita, qua Deus, <hi>sabbati Dominus</hi> 
 expressus est <note>(Luc. VI, 5)</note>. Et quomodo,
qua homo, sententiam patitur <note>(Matth. XXVII,
26)</note>; sic omne, qua Deus, de vivis et mortuis judicium
habere reperitur <note>(Joan. V, 21, 22)</note>. Et quomodo post
mundum, qua homo, nascitur: sic <note>(Joan. XVII, 5)</note> ante
<pb n="0904D"/>
mundum, qua Deus, fuisse perhibetur. Et quomodo ex
semine David <note>(Rom. I, 3)</note>, qua homo, genitus est;
<pb n="0905A"/>
sic item per ipsum, qua Deum, mundus dicitur institutus <note>(Joan. I, 10)</note>.
Et quomodo, qua homo, post multos <note>(ib. 15)</note>;
sic, qua Deus, ante omnes. Et quomodo
caeteris, qua homo, inferior <note>(Isa. LV, 3)</note>; sic omnibus,
qua Deus, major <note>(Act. X, 36)</note>. Et quomodo in coelum,
qua homo, ascendit <note>(Joan. VI, 62)</note>; sic inde, qua Deus,
ante descendit. Et quomodo ad Patrem, qua homo, vadit, <note>(Joan. XIV, 28)</note> 
 sic obediens Patri, qua Filius, inde
descensurus est <note>(Act. I, 11)</note>. Ita si mediocritates in illo
approbant humanam fragilitatem; majestates in illo
affirmant divinam potestatem. Periculum est enim,
cum utrumque legis, non utrumque, sed alterum credidisse.
Ex quo quoniam utrumque in Christo legitur,
utrumque credatur; ut fides ita demum vera sit, si et
perfecta fuerit. Nam si ex duobus, altero in fide cessante,
<pb n="0905B"/>
unum, et quidem id quod est minus, ad credendum
fuerit assumptum; perturbata regula veritatis, temeritas
ista non salutem contulerit, sed in vicem salutis
de jactura fidei, periculum mortis grande conflaverit.</p>
</div2>

<div2>
        <head>CAPUT XII. <hi>Deum enim Veteris Testamenti Scripturarum auctoritate probari.</hi> </head>
<p>Cur ergo dubitemus dicere, quod Scriptura non
dubitat exprimere? cur haesitabit fidei veritas, in
quo Scripturae numquam haesitavit auctoritas? Ecce
enim Osee prophetes ait ex persona Patris: <hi>Jam non
salvabo eos in arcu, neque in equis, neque in equitibus;
sed salvabo eos in Domino Deo (Osee, I, 7)</hi> ipsorum.
Si Deus salvare se dicit in Deo, non autem salvat
nisi in Christo Deus: cur ergo homo dubitet Christum
<pb n="0905C"/>
Deum dicere, quem Deum a Patre animadvertit
positum per Scripturas esse? immo si non salvat nisi
in Deo Pater Deus, salvari non poterit a Deo Patre quisquam,
nisi confessus fuerit Christum Deum, in quo se
et per quem se repromittit Pater salutem daturum;
ut merito quisquis illum agnoscit esse Deum, salutem
inveniat in Deo Christo; quisquis non recognoscit
esse Deum, salutem perdiderit, quam alibi nisi in
Christo Deo invenire non poterit. Quomodo enim
Isaias: <hi>Ecce virgo concipiet, et pariet filium, et vocabitis
nomen ejus Emmanuel <note>(Isa., VII, 14)</note>
          </hi>; quod interpretatum
est <hi>nobiscum Deus,</hi> sic Christus ipse dicit: <hi>Ecce ego vobiscum sum usque ad consummationem
saeculi 
 <note>(Matth., XXVIII, 20)</note>
          </hi>. Est ergo <hi>nobiscum
Deus,</hi> immo multo magis etiam in nobis est. Nobiscum
<pb n="0905D"/>
est Christus: est ergo cujus nomen est, <hi>nobiscum
Deus,</hi> quia et nobiscum est. Aut numquid non
<pb n="0906A"/>
est nobiscum? quomodo ergo dicit se nobiscum esse?
est ergo nobiscum. Sed quoniam nobiscum est; Emmanuel,
id est, <hi>nobiscum Deus,</hi> dictus est. Deus ergo
quia nobiscum est, <hi>nobiscum Deus</hi> dictus est. Idem
Prophetes: <hi>Convalescite, manus dissolutae, et genua
debilia, consolamini pusillanimes sensu, convalescite,
nolite timere: ecce Deus noster judicium retribuet;
ipse veniet et salvabit nos: tunc aperientur oculi caecorum,
et aures surdorum audient; tunc saliet claudus
sicut cervus, et diserta erit lingua mutorum <note>(Isa.,
XXXV, 3, 4, 5, 6)</note>
          </hi>. Si in adventu Dei dicit Prophetes
haec futura signa quae facta sunt; aut Dei Filium
agnoscant Christum, in cujus adventu, et a quo haec
sanitatum signa facta sunt; aut divinitatis Christi
veritate superati, in alteram haeresim ruentes, Christum,
dum Filium Dei et Deum confiteri nolunt, Patrem
<pb n="0906B"/>
illum esse confiteantur. Vocibus enim Prophetarum
inclusi, jam Christum Deum negare non possunt.
Quid ergo respondent, cum in adventu Dei haec
signa futura dicuntur, quae in adventu Christi gesta
sunt, Christum qualiter accipiunt Deum? Deum enim
jam negare non possunt. Qua Patrem? aut qua Filium?
Si qua Filium; cur Dei Filium Deum negant? Si qua
Patrem; cur eos non sequuntur; qui ejusmodi blasphemias
tenere videntur? nisi quoniam nobis in hoc
adversus illos de veritate certamine, hoc interim sufficit,
ut quocumque genere convicti Christum confiteantur
 et Deum, quem etiam Deum negare voluerunt.
Per Abacuc prophetam ait: <hi>Deus ab Africo veniet et
sanctus de monte opaco et condenso <note>(Abac., III, 3)</note>
          </hi>.
Quem volunt isti ab Africo venire? Si venisse aiunt
<pb n="0906C"/>
omnipotentem Deum Patrem, ergo de loco Deus
Pater venit ex quo etiam loco cluditur, et intra sedis
alicujus angustias continetur; et jam per istos, ut
diximus, Sabelliana haeresis sacrilega corporatur.
Siquidem Christus non Filius, sed Pater creditur;
et novo more, dum ab istis districte homo nudus asseritur,
per eos rursum Christus Pater Deus omnipotens
comprobatur. At si in Bethlehem, cujus metaturae
regio ad meridianam respicit plagam coeli,
Christus nascitur, qui per Scripturas et Deus dicitur:
merito Deus hic ab Africo venire describitur, quia a
Bethlehem venturus esse praevidebatur. Eligant ergo
ex duobus quid velint, hunc, qui ab Africo venit
Filium esse, an Patrem: Deus enim dicitur ab Africo
venturus. Si Filium, quid dubitant Christum et Deum
<pb n="0906D"/>
dicere? Deum enim Scriptura dicit esse venturum:
si Patrem, quid dubitant cum Sabellii temeritate
<pb n="0907A"/>
misceri, qui Christum Patrem dicit? nisi quoniam,
sive illum Patrem, sive Filium dixerint, ab
haeresi sua, inviti licet, desciscant necesse est, qui
Christum hominem tantummodo solent dicere: dum
illum, rebus ipsis coacti, Deum incipiunt promere,
sive dum illum Patrem, sive dum illum Filium voluerint
nuncupare.</p>
</div2>

<div2>
        <head>CAPUT XIII. <hi>Eamdem veritatem evinci e sacris Novi Foederis Litteris.</hi> </head>
<p> Ac sic et Joannes nativitatem Christi describens <note>(Joan. I, 14)</note>,
 <hi>Verbum,</hi> inquit, <hi>caro factum est, et
habitavit in nobis, et vidimus claritatem ejus, claritatem
<pb n="0907B"/>
tamquam unigeniti a Patre, plenum gratia et veritate.</hi> 
Nam et <hi>vocatur nomen ejus Verbum Dei <note>(Apoc.
XIX, 13)</note>
          </hi>: nec immerito. <hi>Eructavit,</hi> inquit, <hi>cor meum
verbum bonum <note>(Psal. XLIV, 2)</note>
          </hi>; quod Verbum Regis
nomine consequenter appellat inferendo, <hi>Dico ego
opera mea Regi. Per ipsum</hi> enim <hi>omnia facta sunt
opera, et sine ipso factum est nihil <note>(Joan. I, 3)</note>
          </hi>. <hi>Sive
enim,</hi> inquit Apostolus, <hi>Throni, sive Dominationes, sive
Virtutes, sive Potestates, visibilia et invisibilia, omnia
per ipsum constant <note>(Coloss. I, 16)</note>
          </hi>. Verbum autem
hoc illud est, quod <hi>in sua venit, et sui eum non receperunt.
Mundus enim per ipsum factus est, et mundus
eum non cognovit <note>(Joan. I, 10, 11)</note>
          </hi>. <hi>Verbum</hi> autem <hi>hoc erat in principio apud Deum, et Deus erat Verbum <note>(Joan. I, 1)</note>
          </hi>.
Quis igitur dubitet, cum in extrema
<pb n="0907C"/>
parte dicitur, <hi>Verbum caro factum est, et habitavit in
nobis,</hi> Christum cujus est nativitas, et quia caro factus
est, esse hominem, et quia Verbum Dei, Deum incunctanter
edicere esse; praesertim cum animadvertat
Scripturam evangelicam, utramque istam substantiam
in unam nativitatis Christi foederasse concordiam?
Hic est enim qui <hi>sicut sponsus egreditur de thalamo
suo; exsultavit ut gigas ad currendam viam; a summo
coelo egressio ejus et usque ad summum regressio ejus <note>(Psal. XVIII, 6, 7)</note>
          </hi>.
Quoniam usque ad summum, <hi>nec
quisquam in coelum ascendit, nisi qui de coelo descendit,
Filius hominis qui est in coelis <note>(Joan. III, 13)</note>
          </hi>. Repetens
hoc ipsum dicit: <hi>Pater, clarifica me eo honore
quo fui apud te antequam mundus esset <note>(Joan. XVII, 5)</note>
          </hi>.
Ac si de coelo descendit Verbum hoc, tamquam
<pb n="0907D"/>
sponsus ad carnem, ut per carnis assumptionem Filius
hominis illuc posset ascendere, unde Dei Filius Verbum
descenderat, merito, dum per connexionem mutuam
et caro Verbum Dei gerit, et Filius Dei fragilitatem
carnis assumit; cum sponsa carne conscendens
illuc, unde sine carne descenderat, recipit jam claritatem
<pb n="0908A"/>
illam, quam dum ante mundi institutionem
habuisse ostenditur, Deus manifestissime comprobatur.
Et nihilominus, dum mundus ipse post illum
institutus refertur, per ipsum creatus esse reperitur;
quo ipso divinitatis in ipso, per quem factus est mundus,
et claritas et auctoritas comprobetur. Quod si,
cum <note>(III Reg. VIII, 39)</note> nullius sit nisi Dei, cordis
nosse secreta <note>(Matth. IX, 4; Apoc. II, 23)</note>, Christus
secreta conspicit cordis: quod si, cum <note>(Isa. XLIII,
25)</note> nullius sit nisi Dei, peccata dimittere; idem <note>(Marc. II, 5)</note> 
 Christus peccata dimittit: quod si, cum
nullius sit hominis de coelo venire; de coelo veniendo
descendit: quod si, cum nullius hominis haec vox
esse possit, <hi>Ego et Pater unum sumus <note>(Joan. X, 30)</note>
          </hi>;
hanc vocem de conscientia divinitatis Christus solus
<pb n="0908B"/>
edicit: quod si postremo, omnibus divinitatis Christi
probationibus et rebus instructus apostolus Thomas,
respondens Christo, <hi>Dominus meus et Deus meus <note>(Joan. XX, 28)</note>
          </hi> 
 dicit: quod si et apostolus Paulus, <hi>quorum,</hi> 
 inquit, <hi>patres et ex quibus Christus secundum
carnem, qui est super omnia Deus benedictus in saecula <note>(Rom. IX, 5)</note>
          </hi>,
in suis litteris scribit: quod si idem se <hi>Apostolum non ab hominibus, aut per hominem, sed
per Jesum Christum 
 <note>(Gal. I, 1, 12)</note>
          </hi> constitutum esse
depromit: quod si idem, Evangelium non se <hi>ab hominibus
didicisse aut per hominem, sed per Jesum
Christum</hi> accepisse contendit: merito Deus est Christus.
Itaque hoc in loco ex duobus alterum constare
debebit. Cum enim manifestum sit omnia esse
facta per Christum; aut ante omnia est, quoniam
<pb n="0908C"/>
omnia per ipsum, et merito et Deus est: aut quia
homo est, post omnia est, et merito per ipsum nihil
factum est. Sed nihil per ipsum factum esse non
possumus dicere, cum animadvertamus omnia
per ipsum facta esse scriptum: non ergo post
omnia est, id est non homo tantum est, qui post
omnia est: sed et Deus; quoniam Deus ante
omnia est. Ante omnia est enim, quia per ipsum
omnia; ne si homo tantum, nihil per ipsum; aut si
omnia per ipsum, non homo tantum: quoniam si homo
tantum; non omnia per ipsum, immo nihil per
ipsum. Quid ergo respondent? nihil per ipsum, ut
homo sit tantum? Quomodo ergo omnia per ipsum?
Ergo non homo tantummodo est, sed et Deus; siquidem
omnia sunt per ipsum: ut merito intelligere debeamus
<pb n="0908D"/>,
nec hominem esse Christum tantummodo, qui
est post omnia; sed et Deum, cum per ipsum facta
sint omnia. Quomodo enim aut hominem tantummodo
dicas, cum illum etiam in carne conspicias; nisi quoniam
si utrumque animadvertitur, utrumque merito
credatur?</p>
</div2>

<div2>
        <head>CAPUT XIV. <hi>Idem argumentum persequitur auctor.</hi> </head>

<pb n="0909A"/>
<p>Et tamen adhuc dubitat haereticus Christum dicere
esse Deum: quem Deum tot et rebus animadverti
et vocibus approbatum. Si homo tantummodo
Christus, quomodo veniens in hunc mundum in sua
venit, cum homo nullum fecerit mundum? Si homo
tantummodo Christus; quomodo mundus per ipsum
factus esse refertur, cum non per hominem mundus,
sed post mundum homo institutus referatur? Si homo
tantummodo Christus, quomodo non ex semine
tantum David Christus, sed Verbum caro facttum est
et habitavit in nobis? Nam etsi protoplastus non ex
semine, sed tamen protoplastus non est ex Verbi et
carnis conjunctione concretus: non est enim Verbum
<pb n="0909B"/>
caro factum et habitavit in nobis. Si homo tantummodo
Christus, quomodo <hi>qui de coelo venit,
quae vidit et audiit testificatur <note>(Joan. III, 31, 32)</note>
          </hi>,
cum constet hominem de coelo, quia ibi nasci non
possit, venire non posse? Si homo tantummodo
Christus, quomodo <hi>
            <note>(Col. I, 16)</note> visibilia et invisibilia,
Throni, Virtutes et Dominationes</hi> per ipsum et in ipso
creata esse referuntur, cum Virtutes coelestes per
hominem fieri non potuerint, quae ante hominem
ipsum esse debuerint? Si homo tantummodo Christus,
quomodo <note>(Matth. XVIII, 20)</note> adest ubique invocatus,
cum haec hominis natura non sit, sed Dei, ut
adesse omni loco possit? Si homo tantummodo Christus,
cur homo in orationibus Mediator invocatur,
<pb n="0909C"/>
cum invocatio hominis ad praestandam salutem inefficax
judicetur? Si homo tantummodo Christus, cur <note>(I Tim. I, 1)</note> 
 spes in illum ponitur, cum <note>(Jer. XVII, 5)</note> 
spes in homine maledicta referatur? Si homo tantummodo
Christus, cur <note>(Matth. X, 33)</note> non licet
Christum sine exitio animae negari, cum in hominem
<pb n="0910A"/>
commissum delictum referatur posse dimitti?
Si homo tantummodo Christus, quomodo Joannes
Baptista testatur et dicit <note>(Joan. I, 15)</note>: <hi>Qui post me
venit, ante me factus est, quia prior me fuit;</hi> cum, si
homo tantummodo Christus, post Joannem natus,
ante Joannem esse non possit, nisi quoniam illum,
qua Deus est, ante praecessit? Si homo tantummodo
Christus, quomodo <hi>
            <note>(Joan. V, 19)</note> quae Pater facit, et
Filius facit similiter,</hi> cum homo coelestibus operibus
Dei similia opera facere non possit? Si homo tantummodo
Christus, quomodo <hi>sicut Pater in se vitam
habet, ita dedit Filio vitam habere in semetipso <note>(Joan.
V, 26)</note>
          </hi>; cum exemplo Patris Dei, homo in se vitam
habere non possit, cum non in aeternitate sit gloriosus,
sed in materia mortalitatis effectus? Si homo
<pb n="0910B"/>
tantummodo Christus; quomodo refert, <hi>Ego sum panis
vitae aeternae qui de coelo descendi <note>(Joan. VI, 51)</note>
          </hi>;
cum neque panis vitae homo esse possit ipse mortalis,
nec de coelo descenderit, nulla in coelo constituta
materia fragilitatis? Si homo tantummodo Christus,
quomodo dicit, <hi>quia Patrem Deum nemo vidit umquam,
nisi qui est a Deo, hic vidit Deum? <note>(Ibid. 46.)</note>
          </hi> 
Quoniam, si homo tantummodo Christus, Deum videre
non potuit, quia Deum nemo hominum vidit:
si autem dum ex Deo est, Deum vidit, plus se quam
hominem, dum Deum vidit, intelligi voluit. Si
homo tantummodo Christus, cur dicit: <hi>Quid, si
videritis Filium hominis ascendentem illuc ubi ante
erat? <note>(Ibid. 62.)</note>
          </hi> Ascendit autem in coelum: ibi
ergo fuit, dum illuc redit ubi prius fuit. Quod si
<pb n="0910C"/>
de coelo missus a Patre est, non utique homo tantum
est: homo enim, ut diximus, de coelo venire non
potuit. Non igitur ibi ante homo fuit, sed illuc ascendit
ubi non fuit. Descendit autem Dei Verbum, quod
ibi fuit. Verbum, inquam, Dei et Deus per quem
facta sunt omnia, et sine quo factum est nihil
<pb n="0911A"/> <note>(Joan. I, 3)</note>.
Non igitur homo inde sic de coelis venit;
sed Dei Sermo, id est Deus, inde descendit.</p>
</div2>

<div2>
        <head>CAPUT XV. <hi>al.</hi> XXIII. <hi>Rursum ex Evangelio Christum Deum comprobat.</hi> </head>
<p>Si homo tantummodo Christus, quomodo ait <note>(Joan., VIII, 14, 15)</note>:
 <hi>Etsi ego de me testificor, verum
est testimonium meum; quia scio unde venerim, et
quo eam</hi>: <hi>vos ignoratis unde venerim, aut quo eam:
vos secundum carnem judicatis.</hi> Ecce et heic illuc se
dicit rediturum, unde se testificatur ante venisse,
missum scilicet de coelo. Descendit ergo unde venit,
quomodo illuc vadit unde descendit. Ex quo, si homo
tantummodo Christus esset, non inde venisset;
<pb n="0911B"/>
atque ideo nec illuc abiret, quoniam non inde venisset.
Veniendo autem inde, unde homo venire non
potest, Deum se ostendit venisse. Sed enim hujus
ipsius descensionis ignari et imperiti Judaei, heredes
sibi haereticos istos reddiderunt, quibus dicitur: <hi>Vos
ignoratis unde veniam, et quo eam: vos secundum carnem
judicatis <note>(Ib.)</note>
          </hi>. Tam isti quam Judaei carnalem
solam esse Christi nativitatem tenentes, nihil aliud
Christum esse quam hominem crediderunt; non considerantes
illud, quoniam cum de coelo homo non
potuerit venire, ut merito illuc posset redire, Deum
esse qui inde descenderit, unde homo venire non
potuerit. Si homo tantummodo Christus, quomodo
dicit: <hi>Vos ex inferioribus estis, ego de sursum sum; vos
<pb n="0911C"/>
de hoc mundo estis, ego non sum de hoc mundo? <note>(Joan.,
VIII, 23.)</note>
          </hi> Ideo autem si omnis homo ex hoc mundo
est, et ideo in hoc mundo est Christus, an homo
tantummodo est? Absit. Sed considera quod ait: <hi>Ego non sum de hoc mundo.</hi> 
 Numquid ergo mentitur,
quum ex hoc mundo sit, si homo tantummodo sit?
Aut si non mentitur; non est ex hoc mundo. Non
ergo homo tantummodo est, quia ex hoc mundo non
est. Sed ne lateret quis esset, expressit unde esset: <hi>Ego,</hi> 
 inquit, <hi>de sursum sum;</hi> hoc est, de coelo, unde
homo venire non potest; non enim in coelo factus est.
Deus est ergo qui de sursum est, et idcirco de hoc
mundo non est: quamquam etiam quodammodo ex
<pb n="0911D"/>
hoc mundo est; unde non Deus tantum est Christus,
<pb n="0912A"/>
sed et homo. Ut merito, quomodo non est ex hoc
mundo secundum Verbi divinitatem; ita ex hoc
mundo sit secundum suscepti corporis fragilitatem:
Homo est enim cum Deo junctus, et Deus cum homine
copulatus. Sed idcirco nunc heic Christus in
unam partem solius divinitatis incubuit, quoniam
caecitas Judaica solam in Christo partem carnis aspexit,
et inde in praesenti loco, silentio praeterita
corporis fragilitate quae de mundo est, de sua sola
divinitate locutus est quae de mundo non est: ut in
quantum illi inclinaverant, ut hominem illum tantummodo
crederent, in tantum illos Christus posset
ad divinitatem suam considerandam trahere, ut se
Deum crederent; volens illorum incredulitatem circa
divinitatem suam, omissa interim commemoratione
<pb n="0912B"/>
sortis humanae, solius divinitatis oppositione superare.
Si homo tantummodo Christus, quomodo dicit: <hi>Ego ex Deo prodii et veni 
 <note>(Joan. VIII, 42; XVI, 28)</note>
          </hi>,
cum constet hominem a Deo factum esse, non ex
Deo processisse: ex Deo autem homo quomodo non
processit, sic Dei Verbum processit; de quo dictum
est: <hi>Eructavit cor meum Verbum bonum <note>(Ps. XLIV, 2)</note>
          </hi>.
Quod quoniam ex Deo est, merito et apud Deum est.
Quodque, quia non otiose prolatum est, merito
omnia facit. <hi>Omnia</hi> enim <hi>per ipsum facta sunt, et sine
ipso factum est nihil <note>(Joan. I, 3)</note>
          </hi>. Sed enim hoc Verbum
per quod facta sunt omnia (Deus est). <hi>Et
Deus,</hi> inquit, <hi>erat Verbum.</hi> Deus ergo processit ex
Deo, dum qui, processit Sermo, Deus est qui processit
ex Deo. Si homo tantummodo Christus; quomodo
<pb n="0912C"/>
ait: <hi>Si quis verbum meum servaverit, mortem
non videbit in aeternum? <note>(Joan. VIII, 51.)</note>
          </hi> Mortem in
aeternum non videre, quid aliud quam immortalitas
est? Immortalitas autem divinitati socia est, quia et
Divinitas immortalis est, et immortalitas divinitatis
fructus est. Sed enim omnis homo mortalis est; immortalitas
autem ex mortali non potest esse. Ergo
ex Christo homine mortali, immortalitas non potest
nasci. Sed <hi>qui verbum custodierit,</hi> inquit, <hi>meum, mortem
non videbit in aeternum.</hi> Ergo verbum Christi praestat
immortalitatem, et per immortalitatem praestat
divinitatem. Quod si non potest exhibere, ut
immortalem alterum faciat ipse mortalis; hoc autem
<pb n="0912D"/>
Christi verbum exhibet, pariter et praestat immortalitatem:
<pb n="0913A"/>
non utique homo tantum est, qui praestat
immortalitatem; quam, si tantummodo homo esset,
praestare non posset: praestando autem divinitatem
per immortalitatem, Deum se probat divinitatem
porrigendo, quam nisi Deus esset, praestare non posset.
Si homo tantummodo Christus, quomodo inquit <hi>Ante Abraham ego sum? 
 <note>(Joan. VIII, 58.)</note>
          </hi> Nemo enim
hominum ante eum potest esse ex quo ipse est; nec
potest fieri ut quisquam prius fuerit ante illum
ex quo ipse originem sumpsit. Sed enim Christus,
cum ex Abraham sit, ante Abraham esse se dicit.
Aut mentitur igitur et fallit si ante Abraham non fuit,
qui ex Abraham fuit: aut non fallit si etiam Deus
est, dum ante Abraham fuit. Quod nisi fuisset, consequenter
cum ex Abraham fuisset, ante Abraham
<pb n="0913B"/>
esse non posset. Si homo tantummodo Christus; quomodo
ait: <hi>Et ego agnosco eas et sequuntur me
meae; et ego vitam aeternam do illis, et numquam peribunt
in perpetuum? <note>(Joan. X, 27, 28.)</note>
          </hi> Sed enim cum
omnis homo mortalitatis sit legibus alligatus, et idcirco
in perpetuum se ipse servare non possit, multo
magis in perpetuum alterum servare non poterit. At
in perpetuum se Christus repromittit salutem daturum;
quam si non dat, mendax est: si dat, Deus est.
Sed non fallit; dat enim quod repromittit: Deus est
ergo, qui salutem perpetuam porrigit; quam homo,
qui se ipsum servare non potest, alteri praestare non
poterit. Si homo tantummodo Christus, quid est,
quod ait: <hi>Ego et Pater unum sumus? <note>(Ib. v. 30.)</note>
          </hi> Quomodo
enim <hi>Ego et Pater unum sumus,</hi> si non et Deus
<pb n="0913C"/>
est et Filius? qui idcirco unum potest dici dum ex
ipso est, et dum Filius ejus est, et dum ex ipso nascitur,
dum ex ipso processisse reperitur, per quod
et Deus est. Quod cum invidiosum Judaei putassent,
et blasphemum credidissent, eo quod se ostenderat
his sermonibus Christum esse Deum, ac propterea
ad lapides concurrissent, et saxorum ictus injicere
gestiissent; exemplo et testimonio Scripturarum
adversarios suos fortiter refutavit. <hi>Si illos,</hi> inquit, <hi>dixit deos ad quos 
 Dei verba facta sunt, et non potest
solvi Scriptura; quem Pater sanctificavit et misit in
<pb n="0914A"/>
hunc mundum, vos dicitis, quia blasphemas, quia dixi,
Filius Dei sum ego <note>(Joan. X, 35, 36)</note>
          </hi>. Quibus vocibus
neque se negavit Deum, quin immo Deum se esse
firmavit. Nam quia sine dubitatione dii esse dicuntur,
ad quos verba Dei facta sunt; multo magis hic Deus,
qui melior illis omnibus invenitur. Et nihilominus
calumniosam blasphemiam dispositione legitima
congruenter refutavit: Deum enim se sic intelligi
vult, ut Filium Dei, et non ipsum Patrem vellet
intelligi. <hi>Missum</hi> enim se esse dixit <note>(Ib. v. 32)</note>, et
multa operase ex Patre ostendisse monstravit; ex
quo non Patrem se, sed Filium esse intelligi voluit;
et in ultima parte defensionis, Filii, non Patris, fecit
mentionem dicendo: <hi>Vos dicitis quia blasphemas, quia
dixi: Filius Dei sum.</hi> Ita quod ad crimen blasphemiae
<pb n="0914B"/>
pertinet, Filium se, non Patrem dicit: quod
autem ad divinitatem spectet ipsius, <hi>Ego et Pater
unum sumus dicendo,</hi> Filium se esse et Deum
probavit: Deus est ergo: Deus autem sic, ut Filius
sit, non Pater.</p>
</div2>

<div2>
        <head>CAPUT XVI. <hi>al.</hi> XXIV. <hi>Iterum ex Evangelio Christum Deum comprobat.</hi> </head>
<p>Si homo tantummodo Christus, quomodo ipse dicit: <hi>Et omnis qui 
 vivit et credit in me, non morietur
in aeternum? <note>(Joan. XI, 26.)</note>
          </hi> Sed enim qui in hominem
solitarium credit et nudum, maledictus dicitur <note>(Jer. XVII, 5)</note>:
heic autem, qui credit in Christum
<pb n="0914C"/>
non maledictus, sed in aeternum non moriturus refertur.
Ex quo, si aut homo est tantum, ut haeretici
volunt, quomodo quisquis in eum credit, non morietur
in aeternum, cum maledictus esse teneatur qui
confidit in homine? Aut si non maledictus, sed potius
ad aeternae vitae consecutionem, ut legitur, destinatus;
 non homo tantummodo Christus, sed et
Deus: in quem qui credit, et maledictionis periculum
deponit, et ad fructum justitiae accedit. Si homo
tantummodo Christus, quomodo Paraclitum dicit <hi>de
suo esse sumpturum quae nuntiaturus si? (Joan. XVI,
<pb n="0915A"/>
14.)</hi> Neque enim Paraclitus ab homine quidquam
accipit, sed homiui scientiam Paraclitus porrigit, nec
futura ab homine Paraclitus discit, sed de futuris hominem
Paraclitus instruit. Ergo aut non accepit Paraclitus
a Christo homine quod nuntiet, quoniam Paraclito
homo nihil poterit dare a quo ipse homo debet
accipere; et fallit in praesenti loco Christus et
decipit, cum Paraclitum a se homine accepturum
quae nuntiet dicit; aut non nos fallit, sicut nec fallit,
et accepit Paraclitus a Christo quae nuntiet. Sed
si a Christo accepit quae nuntiet; major ergo jam Paraclito
Christus est: quoniam nec Paraclitus a Christo
acciperet, nisi minor Christo esset. Minor autem
Christo Paraclitus Christum etiam Deum esse hoc
ipso probat, a quo accepit quae nuntiat; ut testimonium
<pb n="0915B"/>
Christi divinitatis grande sit, dum minor Christo
Paraclitus repertus, ab illo sumit quae caeteris
tradit. Quandoquidem si homo tantummodo Christus,
a Paraclito Christus acciperet quae diceret, non a
Christo Paraclitus acciperet quae nuntiaret. Si homo
tantummodo Christus; quare credendi nobis talem
regulam posuit quo diceret: <hi>Haec est autem vita aeterna
ut sciant te unum et verum Deum, et quem misisti
Jesum Christum? <note>(Joan. XVII, 3.)</note>
          </hi> Si noluisset se etiam
Deum intelligi, cur addidit: <hi>Et quem misisti Jesum
Christum,</hi> nisi quoniam et Deum accipi voluit?
Quoniam si se Deum nollet intelligi, addidisset: <hi>Et
quem misisti hominem Jesum Christum:</hi> nunc autem
neque addidit, nec se hominem nobis tantummodo
Christus tradidit, sed Deo junxit, ut et Deum per
<pb n="0915C"/>
hanc conjunctionem, sicut est, intelligi vellet. Est
ergo credendum, secundum praescriptam regulam, in
Dominum, unum verum Deum, et in eum quem misit
Jesum Christum consequenter, qui se nequaquam
Patri, ut diximus, junxisset, nisi Deum quoque intelligi
 vellet; separasset enim ab eo, si Deum
intelligi se noluisset: inter homines enim tantummodo
se collocasset, si hominem se esse tantummodo
sciret; nec cum Deo junxisset, si se non et
Deum nosset: nunc et de homine tacet, quoniam
<pb n="0916A"/>
hominem illum nemo dubitat; et Deo se jungit
merito, ut credituris divinitatis suae formulam poneret.
Si homo tantummodo Christus; quomodo dicit: <hi>Et nunc honorifica me gloria quam habebam apud te
priusquam mundus esset? 
 <note>(Joan. XVII, 5.)</note>
          </hi> Si antequam
mundus esset, gloriam habuit apud Deum, et claritatem
tenuit apud Patrem, ante mundum fuit: nec
enim habuisset gloriam, nisi ipse prius fuisset, qui
gloriam posset tenere. Nemo enim habere aliquid
poterit, nisi ante ipse fuerit, qui aliquid tenet. Sed
enim Christus habet gloriam ante mundi institutionem;
ergo ante institutionem mundi fuit. Nisi
enim ante institutionem mundi esset; ante mundi
institutionem gloriam habere non posset, cum ipse
non esset. Sed enim homo gloriam ante mundi institutionem
<pb n="0916B"/>
habere non potuit, qui post mundum fuit:
Christus autem habuit: ante mundum igitur fuit:
non igitur homo tantummodo fuit, qui ante mundum
fuit: Deus est igitur, quoniam ante mundum fuit, et
gloriam ante mundum tenuit. Nec praedestinatio ista
dicatur, quoniam nec posita est; aut addant hoc qui
hoc putant: sed vae est adjicientibus, quomodo et
detrahentibus, positum <note>(Apoc. XXII, 18, 19)</note>: non
potest ergo dici quod non potest adjici. Sublata ergo
praedestinatione quae non est posita, in substantia
fuit Christus ante mundi institutionem. <hi>Verbum est</hi> 
enim <hi>per quod facta sunt omnia, et sine quo factum est
nihil.</hi> Quoniam et si in praedestinatione dicitur gloriosus,
et ante mundi institutionem fuisse praedestinationem,
ordo servetur, et ante hunc erit multus
<pb n="0916C"/>
numerus hominum in gloriam destinatus. Minor enim
per istam destinationem Christus caeteris intelligetur,
quibus posterior denotatur. Nam si haec gloria
in praedestinatione fuit, praedestinationem istam
in gloriam novissimus Christus accepit: ante enim
praedestinatus Adam esse cernetur, et Abel, et Enoch,
et Noe, et Abraham, et reliqui caeteri. Nam cum
apud Deum et personarum et rerum omnium ordo
digestus sit, ante hanc praedestinationem Christi
in gloriam multi praedestinati fuisse dicentur. Et hoc
<pb n="0917A"/>
pacto minor caeteris hominibus Christus esse deprehenditur,
qui melior et major et antiquior ipsis
quoque Angelis invenitur. Aut haec igitur omnia tollantur,
ut Christo divinitas auferatur: aut si
haec tolli non possunt, Christo ab haereticis Divinitas
propria reddatur.</p>
</div2>

<div2>
        <head>CAPUT XVII. <hi>al.</hi> XXV. <hi>Item ex Moyse in principio sacrarum Litterarum.</hi> </head>
<p>Quid si Moyses hanc eamdem regulam veritatis
exequitur, et hoc in principio suarum nobis tradidit
Litterarum, quo discamus omnia creata et condita
esse per Dei Filium, hoc est per Dei Verbum? Id
enim dicit quod Joannes, quod caeteri; immo et Joannes
<pb n="0917B"/>
et caeteri ab hoc intelliguntur accepisse quod dicant.
Si enim Joannes dicit: <hi>Omnia per ipsum facta
sunt, et sine ipso factum est nihil <note>(Joan. I, 3)</note>
          </hi>; Prophetes
autem refert: <hi>Dico ego opera mea Regi <note>(Psal.
XLIV, 2)</note>
          </hi>; Moyses autem introducit praecipientem
Deum ut lux fiat in primis, coelum firmetur, aquae
congregentur, arida ostendatur, fructus secundum
semina provocetur, animalia producantur, luminaria
in coelo atque astra ponantur <note>(Gen. I)</note>: non
alium ostendit tunc adfuisse Deo cui praeciperentur
haec opera ut fierent, nisi eum <hi>per quem facta sunt
omnia, et sine quo factum est nihil.</hi> Ac si hic Verbum
Dei est, nam <hi>eructavit cor meum verbum bonum;</hi> ostendit
in principio Verbum fuisse, et Verbum hoc
apud Patrem fuisse, Deum praeterea Verbum fuisse,
<pb n="0917C"/>
 omnia per ipsum facta esse. Sed enim hoc <hi>Verbum
caro factum est, et habitavit in nobis <note>(Joan. I, 14)</note>
          </hi>,
Christus scilicet Filius Dei; quem, dum et postmodum
secundum carnem hominem accipimus, et ante
mundi institutionem Dei Verbum et Deum videmus;
merito secundum institutionem Veteris et Novi Testamenti,
et Deum et hominem Christum Jesum et
credimus et tenemus. Quid si idem Moyses introducit
dicentem Deum: <hi>Faciamus hominem ad imaginem
et similitudinem nostram <note>(Gen. I, 26, 27)</note>
          </hi>: et infra, <hi>Et fecit Deus hominem, ad imaginem Dei fecit illum,
masculum et feminam fecit eos?</hi> 
 Si, ut jam docuimus,
Dei Filius est per quem facta sunt omnia; utique Dei
Filius est per quem etiam homo institutus est, propter
quem facta sunt omnia. Sed enim Deo praecipiente
<pb n="0917D"/>
ut homo fiat, Deus refertur esse qui hominem facit:
facit autem hominem Dei Filius, Verbum scilicet
Dei, <hi>per quem facta sunt omnia, et sine quo factum
est nihil.</hi> Hoc autem Verbum caro factum est, et habitavit
<pb n="0918A"/>
in nobis: ergo Christus est Deus. Per Christum
igitur homo factus est, ut per Dei Filium. Sed
Deus hominem ad imaginem Dei fecit; Deus est ergo
qui fecit hominem ad imaginem Dei, Deus ergo Christus
est: ut merito nec Veteris Testamenti circa personam
Christi vacillet auctoritas, dum Novi Testamenti
manifestatione fulcitur: nec Novi Testamenti
intercepta sit potestas, dum radicibus veteris Testamenti
ejusdem nititur veritas. Ex quo, qui Christum,
Dei Filium et hominis, tantummodo praesumunt hominem,
non et Deum, contra Testamentum et Vetus
et Novum faciunt, dum et Veteris et Novi Testamenti
auctoritatem veritatemque corrumpunt. Quid si idem
Moyses ubique introducit Deum Patrem immensum
atque sine fine, non qui loco cludatur, sed qui omnem
<pb n="0918B"/>
locum cludat: nec eum qui in loco sit, sed potius
in quo omnis locus sit: omnia continentem et
cuncta complexum; ut merito nec descendat nec ascendat,
quoniam ipse omnia et continet et implet:
et tamen nihilominus introducit Deum descendentem
ad turrem quam aedificabant filii hominum considerare
quaerentem, et dicentem: <hi>Venite;</hi> et mox: <hi>Descendamus, et confundamus illic ipsorum linguas, ut
non audiat unusquisque vocem proximi sui? 
 <note>(Gen. XI, 7.)</note>
          </hi> 
Quem volunt heic Deum descendisse ad turrem illam,
et homines tunc illos visitare quaerentem? Deum
Patrem? Ergo jam loco clauditur: et quomodo ipse
omnia complectitur? Aut numquid Angelum cum Angelis
dicit descendentem, et dicentem: <hi>Venite;</hi> et
mox: <hi>Descendamus et confundamus illic ipsorum linguas?</hi> 
<pb n="0918C"/>
Sed enim in Deuteronomio animadvertimus
retulisse Deum haec, Deumque dixisse, ubi ponitur: <hi>Cum disseminaret filios Adam, statuit fines gentium
juxta numerum angelorum Dei 
 <note>(Deut. XXXII, 8)</note>
          </hi>. Neque
ergo Pater descendit, ut res indicat; neque Angelus
ista praecipit, ut res probat. Superest ergo, ut
ille descenderit, de quo apostolus Paulus: <hi>Qui descendit,
ipse est qui ascendit super omnes coelos, ut impleret
omnia <note>(Ephes. IV, 10)</note>
          </hi>; hoc est Dei Filius, Dei
Verbum. Verbum autem Dei caro factum est, et habitavit
in nobis: hic erit Christus: Deus ergo
pronuntiabitur Christus.</p>
</div2>

<div2>
        <head>CAPUT XVIII. <hi>al.</hi> XXVI. <hi>Inde etiam, quod Abrahae visus legatur Deus: quod de Patre nequeat intelligi, quem nemo vidit umquam; sed de Filio in Angeli imagine.</hi> </head>

<pb n="0918D"/>
<p>Ecce idem Moyses refert alio in loco, quod <hi>Abrahae
<pb n="0919A"/>
visus sit Deus <note>(Gen. XII, 7)</note>
          </hi>. Atquin idem Moyses audit
a Deo, quod <hi>nemo hominum Deum videat et vivat <note>(Exod. XXXIII, 20)</note>
          </hi>.
Si videri non potest Deus, quomodo
visus est Deus? Aut si visus est, quomodo videri
non potest? Nam et Joannes, <hi>Deum nemo</hi> (inquit) <hi>vidit umquam 
 <note>(I Joan. IV, 12)</note>
          </hi>. Et apostolus
Paulus: <hi>Quem vidit hominum nemo, nec videre potest <note>(I Tim. VI, 16)</note>
          </hi>.
Sed non utique Scriptura mentitur:
ergo vere visus est Deus. Ex quo intelligi potest,
quod non Pater visus sit, qui numquam visus
est; sed Filius, qui et descendere solitus est, et videri
quia descenderit. Imago est enim invisibilis
Dei, ut mediocritas et fragilitas conditionis humanae
Deum Patrem videre aliquando jam tunc assuesceret
in imagine Dei, hoc est, in Filio Dei. Gradatim enim
<pb n="0919B"/>
et per incrementa fragilitas humana nutriri debuit
per imaginem ad istam gloriam, ut Deum Patrem videre
 possit aliquando. Periculosa sunt enim quae
magna sunt, si repentina sunt. Nam etiam lux solis
subita post tenebras, splendore nimio insuetis oculis
non ostendet diem, sed potius faciet caecitatem.</p>
<p>Quod ne in damnum humanorum contingat oculorum,
paulatim disruptis et dissipatis tenebris, ortus
luminaris istius mediocribus incrementis fallenter assurgens
oculos hominum sensim assuefacit ad totum
orbem suum ferendum per incrementa radiorum. Sic
ergo et Christus, id est, imago Dei et Filius Dei, ab
hominibus inspicitur, qua poterat videri. Et ideo fragilitas
et mediocritas sortis humanae per ipsum alitur,
producitur, educatur; ut aliquando Deum quoque ipsum
<pb n="0919C"/>
Patrem, assueta Filium conspicere, possit, ut est,
videre; ne majestatis ipsius repentino et intolerabili
fulgore percussa intercipi possit, ut Deum Patrem
quem semper optavit, videre non possit. Ex quo Filius
est hic qui videtur; Dei autem Filius, Dei Verbum
est; Dei autem Verbum caro factum est et habitavit
in nobis: hic autem Christus est. Quae, malum, ratio
est ut dubitetur Deus dici, qui tot modis Deus intelligitur
approbari? Ac si et Agar <note>(Gen. XVI, 7)</note>, ancillam
Sarae de domo ejectam pariter et fugatam Angelus
convenit apud fontem aquae in via Sur, fugae causas
interrogat atque accipit; et post haec humilitatis consilia
porrigit; spem praeterea illi materni nominis
facit, quodque ex utero ejus multum semen esset futurum
spondet atque promittit, et quod Hismael ex illa
<pb n="0919D"/>
nasci haberet, et cum caeteris aperit locum habitationis
ipsius, actumque describit: hunc autem Angelum,
<pb n="0920A"/>
et Dominum Scriptura proponit et Deum: (nam
nec benedictionem seminis promisisset, nisi Angelus
et Deus fuisset) quaerant quid in praesenti loco haeretici
tractent. Pater fuit iste qui ab Agar visus est, an
non? quia Deus positus est. Sed absit Deum Patrem
Angelum dicere: ne alteri subditus sit, cujus Angelus
fuerit. Sed Angelum dicent fuisse: quomodo ergo
Deus erit, si Angelus fuit? cum non sit hoc nomen
Angelis umquam concessum; nisi quoniam ex utroque
latere nos veritas in istam concludit sententiam
; quia intelligere debeamus Dei Filium fuisse:
qui quoniam ex Deo est, merito Deus, quia Dei Filius,
dictus sit: quoniam Patri subditus et annuntiator
paternae voluntatis est, magni consilii Angelus
pronuntiatus est. Ergo si hic locus neque
<pb n="0920B"/>
personae Patris congruit, ne Angelus dictus sit: neque
personae Angeli, ne Deus pronuntiatus sit: personae
autem Christi convenit ut et Deus sit, quia Dei Filius
est; et Angelus sit, quoniam paternae dispositionis
annuntiator est; intelligere debent contra Scripturas
se agere haeretici; qui Christum cum dicant se
et Angelum credere, nolint illum etiam Deum pronuntiare,
quem in Veteri Testamento ad visitationem
generis humani legunt saepe venisse. Adhuc adjecit
Moyses <note>(Gen. XVIII, 1)</note>, Abrahae visum Deum apud
quercum Mambre, sedente ipso ad ostium tabernaculi
sui meridie: et nihilominus, cum tres conspexisset
viros, unum ex illis Dominum nuncupasse;
quorum cum pedes lavisset, cineritios panes cum
butyro, et ipsius copia lactis offert, et ut hospites
<pb n="0920C"/>
retenti vescerentur, hortatur. Post quae et quod pater
futurus esset, audit: et quod Sara uxor ejus paritura
ex ipso filium esset, ediscit: et de exitu Sodomitarum,
quae merebantur pati, recognoscit: et quod
propter clamorem Sodomorum Deus descendisset,
addiscit. Quo in loco in Patrem volunt videri tunc
fuisse cum Angelis duobus hospitio receptum, Patrem
visibilem haeretici crediderunt: si autem Angelum,
cum ex Angelis tribus unus Dominus nuncupatur:
cur, quod non solet, Angelus Deus dicitur? nisi quoniam,
ut Deo Patri invisibilitas propria reddatur, et
Angelo propria mediocritas remittatur, non nisi Dei
Filius, qui et Deus est, Abrahae visus, et hospitio receptus
esse. credetur. Quod enim erat futurus,
meditabatur in sacramento, Abrahae factus hospes apud
<pb n="0920D"/>
Abrahae filios futurus <note>(Joan. XIII, 5)</note>; cujus filiorum
pedes, ad probationem quod ipse esset, abluit; reddens
<pb n="0921A"/>
in filiis jus hospitalitatis, quod aliquando illi feneraverat
pater. Unde et ne qua esset dubitatio quin
iste Abrahae hospes fuisset, in Sodomitarum exitu
ponitur <note>(Gen. XIX, 24)</note>: <hi>Quoniam pluit Dominus super
Sodomam, et Gomorrham ignem et sulphur a Domino
de coelo.</hi> Sic enim et Prophetes ex persona Dei: <hi>Subverti vos,</hi> 
 inquit, <hi>sicut subvertit</hi>. <hi>Dominus Sodomam
et Gomorrham <note>(Amos IV, 11)</note>
          </hi>. Dominus ergo Sodomam
subvertit, id est, Deus Sodomam subvertit:
sed in subversione Sodomorum Dominus pluit ignem
a Domino. Hic autem Dominus visus est Abrahae
Deus: Deus autem hic hospes est Abrahae, visus utique
quia tactus: sed cum Pater, quia invisibilis,
nec tunc utique visus sit; visus est et hospitio receptus
et acceptus est, qui solitus est tangi, et
<pb n="0921B"/>
videri: hic autem Filius Dei, <hi>Dominus a Domino pluit
super Sodomam et Gomorrham sulphur atque ignem.</hi> 
Hic autem Dei Verbum est: Verbum autem Dei caro
factum est, et habitavit in nobis: hic autem Christus
est. Non Pater igitur apud Abraham hospes, sed
Christus fuit; nec tunc Pater visus est, sed Filius;
visus autem est Christus. Merito igitur Christus, et
Dominus et Deus est, qui non aliter Abrahae visus est,
nisi quia ante ipsum Abraham, ex Patre Deo Deus
Sermo generatus est. Adhuc, inquit, idem Angelus
et Deus eamdem Agar fugatam de domo Abrahae cum
puero, consolatur et visitat. Nam cum illa in solitudine
exposuisset infantem, quia aqua defecisset ex
utre, cumque puer ille clamasset, fletum et planctum
levasset <note>(Gen. XXI, 17, 18, 19)</note>, <hi>Et audivit,</hi> inquit
<pb n="0921C"/>
Scriptura, <hi>Deus vocem pueri de loco ubi erat.</hi> Cum
Deum esse qui vocem infantis audivit, retulisset; adjecit: <hi>Et vocavit Angelus Domini ipsam Agar de coelo;</hi> 
Angelum referens esse quem Deum dixerat, et Dominum
pronuntians esse quem Angelum collocarat:
quique Angelus et Deus adhuc ipsi Agar promittit
majora solatia, dicendo: <hi>Ne timueris; exaudivi enim
vocem pueri de loco ubi erat. Surge, sume puerum, et
<pb n="0922A"/>
tene: in gentem enim magnam faciam eum.</hi> Hic Angelus,
si Angelus tantum est, cur hoc sibi vindicat ut dicat: <hi>In gentem enim magnam faciam eum,</hi> 
 cum hoc utique
genus potentiae Dei sit, Angeli esse non possit? Ex
quo etiam Deus confirmatur esse qui hoc potest
facere: quoniam ut hoc ipsum comprobetur, adjicitur
per Scripturam statim: <hi>Et aperuit Deus oculos
ejus, et vidit puteum aquae vivae, et abiit, et implevit
utrem de puteo, et dedit puero, et erat Deus cum puero.</hi> 
Si ergo hic Deus erat cum puero qui aperuit oculos
Agar, ut videret puteum aquae vivae, et hauriret aquam
propter urgentem sitis necessitatem; hic autem
 Deus coelo illam vocat Angelus dictus, cum superius
vocem audiens clamantis pueri. Deus esset potius,
non alius intelligitur quam Angelus esse pariter et
<pb n="0922B"/>
Deus. Quod cum Patri competens et conveniens esse
non possit, qui tantummodo Deus est: competens
autem esse possit Christo, qui non tantummodo Deus,
sed et Angelus pronuntiatus est; manifeste apparet,
non Patrem ibi tunc locutum fuisse ad Agar, sed
Christum potius, cum Deus sit, cui etiam Angeli competit
nomen; quippe cum <hi>magni consilii Angelus</hi> factus
sit <note>(Isa. IX, 6)</note>: Angelus autem sit, dum exponit
sinum Patris, sicut Joannes edicit <note>(Joan. I, 18)</note>.
 Si enim ipse Joannes hunc eumdem qui sinum exponit
Patris, Verbum dicit carnem factum esse, ut sinum
Patris posset exponere: merito Christus non solum
homo est, sed et Angelus; nec Angelus tantum,
sed et Deus per Scripturas ostenditur, et a nobis hoc
esse creditur: ne, si non Christum tunc locutum ad
<pb n="0922C"/>
Agar voluerimus accipere; aut Angelum Deum faciamus,
aut Deum Patrem omnipotentem inter Angelos
computemus.
</p>
      </div2>

<div2>
        <head>CAPUT XIX. <hi>al.</hi> XXVII. <hi>Quod etiam Jacob apparuerit Deus Angelus, nempe Dei Filius.</hi> </head>
<p>Quid si et alio in loco similiter legimus Deum Angelum
<pb n="0923A"/>
positum? Nam cum apud uxores suas Liam
atque Rachel Jacob de patris illarum iniquitate quereretur,
et cum referret quod jam in terram propriam
remeare et reverti cuperet, somnii quoque sui interponebat
auctoritatem, quo tempore refert sibi Angelum
Dei per somnium dixisse <note>(Gen. XXXI, 11-13)</note>: <hi>Jacob,
Jacob. Et ego,</hi> inquit, <hi>dixi: Quid est? Aspice,</hi> 
inquit, <hi>oculis tuis, et vide hircos et arietes ascendentes
super oves et capras variatos albos, et varios et cineritios
et aspersos. Vidi enim quaecumque tibi Laban fecit.
Ego sum Deus qui visus sum tibi in Loco Dei, ubi unxisti mihi illic stantem lapidem, et vovisti mihi illic
votum. Nunc ergo surge, et proficiscere de terra hac,
et vade in terram nativitatis tuae, et ero tecum.</hi> 
 Si Angelus
Dei loquitur haec ad Jacob, atque ipse Angelus
<pb n="0923B"/>
infert, dicens: <hi>Ego sum Deus qui visus sum tibi in Loco
Dei:</hi> non tantummodo hunc Angelum, sed et Deum
positum sine ulla haesitatione conspicimus, quique
sibi votum refert ab Jacob destinatum esse in <hi>Loco
Dei,</hi> et noc dicit in <hi>Loco meo.</hi> Est ergo Locus Dei, est
et hic Deus. Sed enim ibi simpliciter est in <hi>Loco Dei</hi> 
positum; neque enim dictum est in Loco Angeli et
Dei, sed tantummodo Dei: hic autem qui ista promittit,
Deus atque Angelus esse perhibetur; ut merito
distinctio sit inter eum qui tantummodo Deus dicitur,
et inter eum qui non Deus simpliciter, sed et Angelus
pronuntiatur. Ex quo si nullius alterius Angeli potest
heic accipi tanta auctoritas, ut Deum quoque se
esse fateatur, et votum sibi factum esse testetur, nisi
tantummodo Christi; cui, non quia Angelo tantum, sed
<pb n="0923C"/>
quia Deo, votum voveri potest: manifestum est non
Patrem accipi posse, sed Filium, Deum et Angelum.
Hic autem si Christus est, sicuti est; vehementer periclitatur,
qui aut hominem Christum, aut Angelum
tantummodo dicit, subtracta illi divini nominis potestate;
quam ex Scripturarum coelestium fide frequenter
accepit, quae illum et Angelum frequenter et
Deum dicunt. His omnibus etiam illud accedit, ut
quomodo illum et Angelum frequenter et Deum posuit
Scriptura divina, sic illum et hominem ponat et Deum,
exprimens eadem Scriptura divina quod erat futurus,
et depingens jam tum in imagine quod habebat
esse in substantiae veritate. <hi>Remansit enim,</hi> inquit, <hi>Jacob solus, et luctabatur homo cum eo usque in
mane: et vidit quoniam non potest adversus eum,
<pb n="0923D"/>
et tetigit latitudinem femoris Jacob, cum in eum
luctaretur et ipse cum eo, et dixit ei: dimitte me, ascendit
enim lucifer. Et ille dixit. Non te dimittam, nisi
me benedixeris. Et dixit: Quod est nomen tuum? Et
<pb n="0924A"/>
ille dixit, Jacob. Dixitque ei: Non vocabitur 
 jam nunc
nomen tuum Jacob, sed Israel erit nomen tuum: quia
invaluisti cum Deo, et cum hominibus potens es <note>(Gen.
XXXII, 24-27)</note>
          </hi>. Et adhuc adjicit <note>(Gen. XXXII, 30, 31)</note>: <hi>Et vocavit Jacob nomen loci illius, Visio Dei. Vidi
enim Deum facie ad faciem, et salva facta est anima
mea. Ortusque est ei sol: mox 
 transivit Visionem
Dei; ipse vero claudicabat femore suo.</hi> Homo, inquit,
luctabatur cum Jacob. Si homo solitarius, quis est
iste? Unde est? Quare cum Jacob contendit atque luctatur?
Quid intercesserat? Quid factum fuerat? Quae
ratio contentionis istius tantae, tantique certaminis?
Quare praeterea Jacob, qui ad tenendum hominem
cum quo luctabatur fortir invenitur, et benedictionem
ab eo quem detinebat postulat quia jam lucifer
<pb n="0924B"/>
oritur, ideo postulasse reperitur; nisi quoniam praefigurabatur
contentio haec inter Christum et filios Jacob
futura, quae in Evangelio dicitur perfecta? Contra
hunc enim hominem colluctatus est populus Jacob,
in qua colluctatione potentior populus est Jacob repertus;
quippe cum adversus Christum iniquitatis suae
victoriam sit consecutus, quo in tempore, propter facinus
quod admisit, incessu fidei propriae et salutis
claudicare gravissime incertus et lubricus coepit: qui,
quamvis superior damnando Christum repertus, eget
tamen ipsius misericordia, eget tamen ipsius benedictione.
Sed enim hic homo qui cum Jacob luctatus
est: <hi>Non,</hi> inquit, <hi>vocabitur etiam nunc nomen tuum
Jacob, sed Israel erit nomen tuum.</hi> Ac si Israel est
homo videns Deum; eleganter ostendebat Dominus
<pb n="0924C"/>
quod non tantum homo esset qui colluctabatur tunc
cum Jacob, sed et Deus. Videbat utique Deum Jacob
cum quo colluctabatur, quamvis hominem ipsius in
colluctatione retineret. Et ut nulla adhuc posset esse
dubitatio, interpretationem ipse posuit dicendo: <hi>Quia
invaluisti cum Deo, et cum hominibus potens es.</hi> Ob
quam causam hic idem Jacob intelligens jam vim sacramenti
et pervidens auctoritatem ejus cum quo
luctatus fuisset, nomen loci illius in quo colluctatus
est, vocavit <hi>Visionem Dei.</hi> Superstruxit praeterea causas
ad interpretationem <hi>Visionis Dei</hi> porrigendam. <hi>Vidi enim,</hi> 
 inquit, <hi>Deum facie ad faciem, et salva
facta est anima mea.</hi> Vidit autem Deum cum quo colluctatus
est quasi cum homine: sed et hominem quidem
quasi victor tenuit; benedictionem autem quasi,
<pb n="0924D"/>
a Deo ut inferior, postulavit. Ita cum Deo et cum homine
colluctatus fuit: ac sic colluctatio haec ibi quidem
praefigurata est; in Evangelio autem inter Christum
et populum Jacob perfecta est: in qua quamvis
<pb n="0925A"/>
populus superior inventus sit, minor repertus est
dum nocens comprobatus est. Quis dubitabit Christum
in quo haec colluctationis figura completa est,
non hominem tantum, sed et Deum agnoscere; quandoquidem
hominem illum et Deum etiam figura ipsa
colluctationis videatur comprobasse? Et tamen etiam
post haec aeque non cessat eadem Scriptura divina
Angelum Deum dicere, et Deum Angelum pronuntiare.
Nam <note>(Gen. XLVIII, 14, 15)</note> cum Manassen
atque Ephrem filios Joseph benedicturus esset hic
ipse Jacob; transversis super capita puerorum manibus
collocatis, <hi>Deus,</hi> inquit, <hi>qui pascit me a juventute
mea usque in hunc diem, Angelus qui liberavit me ex
omnibus malis, benedicat pueros hos.</hi> Usque adeo autem
eumdem Angelum ponit quem Deum dixerat, ut
<pb n="0925B"/>
singulariter in exitu sermonis sui posuerit personam
de qua loquebatur, dicendo <hi>benedicat pueros hos.</hi> Si
enim alterum Deum, alterum Angelum voluisset
intelligi, plurali numero duas personas complexus
fuisset: nunc unius personae singularem numerum in
benedictione deposuit, ex quo eumdem Deum atque
Angelum intelligi voluit. Sed enim Deus Pater accipi
non potest: Deus autem et Angelus, Christus accipi
potest. Quem ut hujus benedictionis auctorem etiam
transversas super pueros manus Jacob ponendo significavit,
quasi pater illorum esset Christus ex
quo manus ponere figuram et formam futuram
passionis ostendens. Nemo igitur Christum, sicut Angelum
non dubitat dicere, ita etiam Deum haesitet
pronuntiare, cum hunc eumdem, et puerorum
<pb n="0925C"/>
horum benedictionem, per Sacramentum passionis
digestum in figura manuum, et Deum et Angelum intelligat
invocatum fuisse.</p>
</div2>

<div2>
        <head>CAPUT XX, <hi>al.</hi> XV. <hi>Ex Scripturis probatur, Christum fuisse Angelum appellatum. Attamen et Deum esse, ex aliis sacrae Scripturae locis ostenditur.</hi> </head>
<p>At si aliquis haereticus, pertinaciter obluctans adversus
veritatem, voluerit in his omnibus exemplis
<pb n="0926A"/>
proprie Angelum aut intelligere, aut intelligendum
esse contenderit, in hoc quoque viribus veritatis
frangatur necesse est. Nam si omnibus coelestibus
terrenis et infernis Christo subditis, etiam ipsi Angeli
cum omnibus caeteris quaecumque subjecta sunt
Christo dicuntur dii, jure et Deus Christus. Et si quivis
Angelus subditus Christo deus potest dici; et hoc
si dicitur et sine blasphemia profertur: multo magis
utique et hoc ipsi Dei Filio Christo competere potest,
ut Deus pronuntietur. Si enim qui subjectus Christo
Angelus, Deus promitur; multo magis et constantius
Christus, cui sunt omnes Angeli subjecti, Deus esse
dicetur. Nec enim naturae congruit, ut quae minoribus
concessa sunt, majoribus denegentur. Ita si Angelus
Christo minor est, Angelus autem deus dicitur,
<pb n="0926B"/>
magis consequenter Christus Deus esse dicitur,
qui non uno, sed omnibus Angelis et major et
melior invenitur. Ac si <hi>stetit Deus in synagoga
deorum in medio autem Deus deos discernit <note>(Psal. LXXXI, 1, 2)</note>
          </hi>;
in synagoga autem aliquotiens
Christus stetit; Christus ergo in synagoga Deus stetit,
dijudicans scilicet deos quibus dicit: <hi>Usquequo
personas hominum accipitis?</hi> accusans scilicet consequenter
homines synagogae non exercentes justa judicia.
Porro si illi qui reprehenduntur atque culpantur,
propter aliquam tamen causam hoc nomen adipisci
sine blasphemia videntur, ut dii nuncupentur:
multo magis utique hic Deus habebitur qui non tantum
Deus in synagoga deorum stetisse dicitur, sed
etiam deos discernens et dijudicans, ex eadem lectionis
<pb n="0926C"/>
auctoritate aperitur. At si illi, qui <hi>tamquam unus
de principibus</hi> cadunt <note>(Ibid. vers. 7)</note>, dii tamen nuncupantur;
multo magis Deus esse dicetur, qui non tantum
tamquam unus ex principibus non cadit; sed
ipsum quoque malitiae et auctorem et principem vincit.
Quae autem, malum, ratio est, ut cum legant hoc
etiam Moysi nomen datum, dum dicitur, <hi>Deum te posui
Pharaoni <note>(Exod. VII, 1)</note>
          </hi>; Christo negetur, qui non
Pharaoni Deus, sed universae creaturae et Dominus et
<pb n="0927A"/>
Deus constitutus esse reperitur? Et in illo quidem
hoc nomen temperate datum, in hoc profuse: in illo
ad mensuram, in hoc supra omnem omnino mensuram. <hi>Non enim ad mensuram,</hi> 
 inquit, <hi>dat Filio
Pater: Pater enim,</hi> inquit, <hi>diligit Filium <note>(Joan. III,
34, 35)</note>
          </hi>. In illo ad tempus, in hoc sine tempore;
divini enim nominis potestatem et super omnia et in
omne tempus accepit. Quod si qui unius hominis accepit
potestatem, in hac exiguitate hujus datae potestatis
nomen tamen istud Dei incunctanter consequitur;
quanto magis qui in ipsum quoque Moysen habet
potestatem, nominis istius auctoritatem consecutus
esse credetur?</p>
</div2>

<div2>
        <head>CAPUT XXI, <hi>al.</hi> XVI. <hi>Eamdem divinam majestatem in Christo aliis iterum Scripturis confirmari.</hi> </head>

<pb n="0927B"/>
<p>Et poteram quidem omnium Scripturarum coelestium
eventilare tractatus, et ingentem circa istam speciem
Christi divinitatis, ut ita dixerim, silvam commovere:
nisi quoniam non tam mihi contra hanc haeresim
propositum est dicere, quam breviter, circa personam
Christi Regulam veritatis aperire. Quamvis tamen
ad alia festinem, illud non arbitror praetermittendum,
quod in Evangelio Dominus ad significantiam
suae majestatis expressit dicendo: <hi>Solvite
templum hoc, et ego in triduo suscitabo illud <note>(Joan.
II, 19)</note>
          </hi>. Aut quando in alio loco, et alia parte pronuntiat: <hi>Potestatem habeo animam meam ponendi et rursus 
 recipere eam: hoc enim mandatum accepi a Patre <note>(Joan. X, 18)</note>
          </hi>.
Quis est enim qui dicit animam
<pb n="0927C"/>
suam se posse ponere, aut animam suam posse se
rursum recuperare, quia hoc mandatum acceperit
a Patre? Aut quis dicit, destructum corporis sui
templum resuscitare rursum et reaedificare se posse:
nisi quoniam Sermo ille, qui <hi>ex Patre,</hi> qui <hi>apud
Patrem, per quem facta sunt omnia, et sine quo
factum est nihil <note>(Joan. I, 3)</note>
          </hi>, imitator paternorum
operum atque virtutum, <hi>imago invisibilis Dei <note>(Coloss.
I, 15)</note>
          </hi>, qui <hi>descendit de coelo <note>(Joan. III, 31, 32)</note>
          </hi>, qui <hi>quae vidit et audivit testificatus est,</hi> 
 qui <hi>non venit ut faceret
suam voluntatem <note>(Joan. VI, 38)</note>
          </hi>, <hi>sed</hi> potius <hi>ut faciat
Patris voluntatem,</hi> a quo missus ad hoc ipsum
fuerat, ut <hi>magni consilii Angelus</hi> factus <note>(Isa. IX, 6)</note> 
arcanorum coelestium nobis jura reseraret, quique
<pb n="0927D"/> <hi>Verbum caro factus habitavit in nobis 
 <note>(Joan. I, 14)</note>
          </hi>, ex
nobis hic Christus non homo tantum, quia hominis
Filius; sed etiam Deus, quia Dei Filius, comprobatur?
Quod si et <hi>primogenitus omnis creaturae</hi> ab Apostolo
dictus sit Christus <note>(Coloss. I, 15)</note>; quomodo
omnis creaturae primogenitus esse potuit, nisi quoniam
<pb n="0928A"/>
secundum divinitatem ante omnem creaturam
ex Patre Deo Sermo processit? Quod nisi ita haeretici
acceperint, Christum hominem primogenitum omnis
creaturae monstrare cogentur; quod facere non poterunt.
Aut igitur ante omnem est creaturam ut primogenitus
sit omnis creaturae, et non homo est tantum,
quia homo post omnem creaturam est; aut homo
tantum est, et est post omnem creaturam. Et quomodo
primogenitus est omnis creaturae, nisi quoniam
dum Verbum illud quod est ante omnem creaturam,
et ideo primogenitus omnis creaturae, caro fit et habitat
in nobis, hoc est, assumit hunc hominem qui est
post omnem creaturam, et sic cum illo et in illo
habitat in nobis, ut neque homo Christo subtrahatur,
neque divinitas negetur? Nam si tantummodo ante
<pb n="0928B"/>
omnem creaturam est, homo in illo subtractus est:
si autem tantummodo homo est, divinitas quae ante
omnem creaturam est, intercepta est. Utrumque ergo
in Christo confoederatum est, et utrumque conjunctum
est, et utrumque connexum est. Et merito dum
est in illo aliquid quod superat creaturam, pignerata
in illo divinitatis et humanitatis videtur esse concordia.
Propter quam causam, qui <hi>mediator Dei et
hominum</hi> effectus exprimitur <note>(I Tim. II, 5)</note>, in se
Deum et hominem sociasse reperitur. Ac si idem
Apostolus de Christo refert, ut <hi>exutus carnem potestates
dehonestavit, palam triumphatis illis in semetipso <note>(Coloss. II, 15)</note>
          </hi>:
non utique otiose exutum carne proposuit,
nisi quoniam et in resurrectione rursum
indutum voluit intelligi. Quis est ergo iste exutus et
<pb n="0928C"/>
rursus indutus, requirant haeretici. Nos enim Sermonem
Dei scimus indutum carnis substantiam, eumdemque
rursum exutum eadem corporis materia,
quam rursus in resurrectione suscepit et quasi indumentum
resumpsit. Sed enim neque exutus neque
indutus hominem Christus fuisset, si homo tantum
fuisset. Nemo enim umquam se ipso aut spoliatur aut
induitur. Sit enim necesse est aliud, quidquid aliunde
aut spoliatur aut induitur. Ex quo merito Sermo Dei
fuit, qui exutus est carnem et in resurrectione rursus
indutus. Exutus autem, quoniam et in nativitate
fuerat indutus. Itaque in Christo Deus est qui induitur,
atque etiam exutus sit oportet: propterea is qui
induitur, pariter et exuatur necesse est. Induitur autem
et exuitur homo, quasi quadam contexti corporis
<pb n="0928D"/>
tunica. Ac propterea consequenter Sermo fuit, ut diximus,
Dei; qui modo indutus, modo exutus esse reperitur.
Hoc enim etiam in benedictionibus ante praedixit: <hi>Lavabit stolam suam in vino, et in sanguine urae
amictum suum 
 <note>(Gen. XLIX, 11)</note>
          </hi>. Si stola in Christo caro
<pb n="0929A"/>
est, et amictum ipsum corpus est, requiratur quisquis
est ille cujus corpus amictum est, et stola
caro. Nobis enim manifestum est carnem stolam et
corpus amictum Verbi fuisse, quique sanguine, id
est vino, lavit substantiam corporis, et materiam carnis
abluens, ex parte suscepti hominis passione. Ex
quo siquidem lavatur, homo est; quia amictum quod
lavatur, caro est: qui autem lavat, Verbum Dei est;
qui ut lavaret amictum, amicti susceptor effectus est.
Merito ex ea substantia, quae recepta est ut lavaretur,
homo exprimitur; sicut ex Verbi auctoritate
qui lavit, Deus esse monstratur.</p>
</div2>

<div2>
        <head>CAPUT XXII, <hi>al.</hi> XVII. <hi>Eamdem divinam majestatem in Christo aliis iterum Scripturis confirmat.</hi> </head>

<pb n="0929B"/>
<p>Cur autem, licet ad aliam partem disputandi festinare
videamur, illum praetereamus apud Apostolum
locum? <hi>Qui cum in forma Dei esset, non rapinam arbitratus
est aequalem se Deo esse; sed semetipsum
exinanivit formam servi accipiens, in similitudine hominum
factus, et habitu inventus ut homo: humiliavit se
obediens factus usque ad mortem, mortem autem crucis:
propterea et Deus illum superexaltavit, et dedit illi nomen
quod est super omne nomen; ut in nomine Jesu omne
genu flectatur, coelestium, terrestrium et infernorum,
et omnis lingua confiteatur, quoniam Dominus Jesus in
gloria est Dei Patris <note>(Philip. II, 6-11)</note>
          </hi>. <hi>Qui cum in forma
Dei esset,</hi> inquit. Si homo tantummodo Christus, in
<pb n="0929C"/> <hi>imagine</hi> 
 Dei, non in <hi>forma Dei</hi> relatus fuisset. Hominem
enim scimus <hi>ad imaginem <note>(Gen. I, 27)</note>
          </hi>, non <hi>ad formam</hi> 
Dei factum. Quis ergo est iste, qui in <hi>forma Dei,</hi> 
ut diximus, factus est Angelus? Sed nec in Angelis formam
Dei legimus, nisi quoniam hic praecipuus atque
generosus prae omnibus, Dei Filius, Verbum Dei, imitator
omnium paternorum operum, dum et ipse operatur
sicut et Pater ejus <note>(Joan. V, 19)</note>, in <hi>forma</hi> (ut expressimus)
est Dei Patris. Et merito in <hi>forma</hi> pronuntiatus
est Dei, dum et ipse super omnia, et omnis
<pb n="0930A"/>
creaturae divinam obtinens potestatem, et Deus est
exemplo Patris: hoc ipsum tamen a Patre proprio
consecutus, ut omnium et Deus esset, et Dominus
esset, et Deus ad <hi>formam</hi> Dei Patris ex ipso genitus
atque prolatus. Hic ergo quamvis esset in <hi>forma Dei, non est rapinam arbitratus aequalem se
Deo esse.</hi> 
 Quamvis enim se ex Deo Patre Deum esse
meminisset, numquam se Deo Patri aut comparavit
aut contulit, memor se esse ex suo Patre, et
hoc ipsum quod est habere se, quia Pater dedisset.
Inde denique et ante carnis assumptionem, sed
et post assumptionem corporis, post ipsam praeterea
resurrectionem, omnem Patri in omnibus rebus
obedientiam praestitit, pariter ac praestat. Ex
quo probatur numquam arbitratum illum esse rapinam
<pb n="0930B"/>
quamdam divinitatem, ut aequaret se Patri
Deo: quin immo contra, omni ipsius imperio et
voluntati obediens atque subjectus, etiam ut formam
servi susciperet contentus fuit (hoc est, hominem
illum fieri) et substantiam carnis et corporis,
quam ex paternorum et secundum hominem
delictorum servitute venientem nascendo suscepit:
quo tempore se etiam exinanivit, dum humanam
conditionis fragilitatem suscipere non recusavit.
Quoniam si homo tantummodo natus fuisset, per
hoc exinanitus non esset: homo enim nascens augetur,
non exinanitur: nam dum incipit esse quod
cum non esset habere non potuit, ut diximus, non
exinanitur, sed potius augetur atque ditatur. At
si Christus exinanitur in eo quod nascitur, formam
<pb n="0930C"/>
servi accipiendo, quomodo homo tantummodo est?
de quo verius dictum fuisset, locupletatum illum
esse tunc cum nasceretur, non exinanitum; nisi
quoniam auctoritas divini Verbi, ad suscipiendum
hominem interim conquiescens, nec se suis viribus
 exercens, dejicit se ad tempus atque deponit, dum
hominem fert quem suscepit. Exinanit se, dum ad
injurias contumeliasque descendit, dum audit infanda,
experitur indigna: cujus tamen humilitatis
adest statim egregius fructus. Accepit enim <hi>nomen,
<pb n="0931A"/>
quod est super omne nomen,</hi> quod utique non aliud
intelligimus esse quam nomen Dei. Nam cum Dei
sit solius esse super omnia, consequens est, ut
nomen illud sit super omne, quod est ejus, qui
super omnia est, Dei. Est ergo nomen illud quod
super omne nomen est: quod nomen est ejus utique
consequenter, qui cum in forma Dei fuisset, non
rapinam arbitratus est aequalem se Deo esse. Neque
enim si non est Deus esset Christus, omne
se in nomine ejus genu flecteret, coelestium et
terrestrium et infernorum: nec visibilia aut invisibilia,
aut rerum omnium omnis creatura homini
esset subjecta sive substrata, quae se ante
hominem esse meminisset. Ex quo dum in <hi>forma</hi> 
Dei esse Christus dicitur, et dum in nativitatem secundum
<pb n="0931B"/>
carnem se exinanisse monstratur, et dum id
accepisse nomen a Patre quod sit super omne nomen
exprimitur, et dum in nomine ejus omne genu
coelestium, terrenorum et infernorum se flectere et
curvare monstratur, et hoc ipsum in gloriam Dei
Patris, succurrere asseritur: consequenter non ex
illo tantum homo est, quia obediens Patri factus
est usque ad mortem, mortem autem crucis; sed ex
his etiam rebus superioribus divinitatem Christi sonantibus,
Dominus Christus Jesus et Deus, quod
haeretici nolunt, esse monstratur.</p>
</div2>

<div2>
        <head>CAPUT XXIII, <hi>al.</hi> XVIII. <hi>Quod adeo manifestum est, ut quidam haeretici eum Deum Patrem putarint, alii Deum tantum sine carne fuisse.</hi> </head>

<pb n="0931C"/>
<p>Hoc in loco licebit mihi argumenta etiam ex aliorum
haereticorum parte conquirere. Firmum est genus
probationis, quod etiam ab adversario sumitur, ut veritas
etiam ab ipsis inimicis veritatis probetur. Nam
usque adeo hunc manifestum est in Scripturis esse
Deum tradi, ut plerique haereticorum, divinitatis ipsius
magnitudine et veritate commoti, ultra modum extendentes
honores ejus, ausi sint non Filium, sed
ipsum Deum Patrem promere vel putare. Quod, etsi
contra Scripturarum veritatem est, tamen divinitatis
Christi argumentum grande atque praecipuum
est; qui usque adeo Deus, sed qua Filius Dei natus
ex Deo, ut plerique illum (ut diximus) haeretici ita
Deum acceperint, ut, non Filium, sed Patrem pronuntiandum
<pb n="0931D"/>
putarint. Aestiment ergo an hic sit Deus,
cujus auctoritas tantum movit quosdam, ut putarent
illum ut diximus superius, jam ipsum Patrem
<pb n="0932A"/>
Deum; effrenatius et effusius in Christo divinitatem
confiteri, ad hoc illos manifesta Christi divinitate
cogente, ut quem Filium legerent quia Deum animadverterent,
Patrem putarent. Alii quoque haeretici
usque adeo Christi manifestam amplexati sunt
divinitatem, ut dixerint illum fuisse sine carne, et
totum illi susceptum detraxerint hominem, ne decoquerent
in illo divini nominis potestatem, si humanam
illi sociassent, ut arbitrabantur, nativitatem:
quod tamen nos non probamus; sed argumentum afferimus
usque adeo Christum esse Deum, ut quidam
illum, subtracto homine, tantummodo putarint
Deum; quidam autem ipsum crediderint Patrem
Deum: cum ratio et temperamentum Scripturarum
coelestium, Christum ostendant Deum, sed qua Filium
<pb n="0932B"/>
Dei, et assumpto a Deo etiam Filio hominis,
credendum et hominem. Quoniam si ad hominem
veniebat ut mediator Dei et hominum esse deberet,
oportuit illum cum eo esse, et Verbum carnem fieri,
ut in semet ipso concordiam confibularet terrenorum
pariter atque coelestium, dum utriusque partis in se
connectens pignora, et Deum homini, et hominem
Deo copularet; ut merito Filius Dei per assumptionem
carnis Filius hominis, et Filius hominis per
receptionem Dei Verbi Filius Dei effici possit. Hoc
altissimum atque reconditum sacramentum ad salutem
generis humani ante saecula destinatum, in Domino
Jesu Christo Deo et homine invenitur impleri,
quo conditio generis humani ad fructum aeternae salutis
posset adduci.</p>
</div2>

<div2>
        <head>CAPUT XXIV, <hi>al.</hi> XIX. <hi>Illos autem propterea errasse, quod nihil arbitrarentur interesse inter Filium Dei et filium hominis, ob Scripturam male intellectam.</hi> </head>

<pb n="0932C"/>
<p>Sed erroris istius haereticorum inde, ut opinor,
nata materia est, quia inter Filium Dei et Filium
hominis nihil arbitrantur interesse; ne facta distinctione,
et Homo et Deus Jesus Christus facile comprobetur.
Eumdem enim atque ipsum, id est hominem
filium hominis, etiam Filium Dei volunt videri;
ut homo et caro, et fragilis illa substantia eadem
atque ipsa Filius Dei esse dicatur. Ex quo, dum distinctio
filii hominis et Filii Dei nulla secernitur,
<pb n="0932D"/>
sed ipse filius hominis Dei Filius vindicatur; homo
tantummodo Christus idem atque Filius Dei asseratur.
Per quod nituntur excludere: <hi>Verbum caro
<pb n="0933A"/>
factum est et habitavit in nobis <note>(Joan. I, 14)</note>
          </hi>; <hi>Et
vocabitis nomen ejus Emmanuel, quod est interpretatum
Nobiscum Deus <note>(Matth. I, 23)</note>
          </hi>. Proponunt enim
atque illa praetendunt, quae in Evangelio Lucae relata
sunt, ex quibus asserere conantur, non quod
est, sed tantum illud quod volunt esse: <hi>Spiritus
Sanctus veniet in te, et virtus Altissimi obumbrabit
tibi; propterea et quod ex te nascetur sanctum, vocabitur
Filius Dei <note>(Luc. I, 35)</note>
          </hi>. Si ergo, inquiunt, Angelus
Dei dicit ad Mariam, <hi>quod ex te nascetur sanctum,</hi> 
ex Maria est substantia carnis et corporis;
hanc autem substantiam, id est sanctum hoc quod
ex illa genitum est, Filium Dei esse proposuit:
homo, inquiunt, ipse, et illa caro corporis, illud
quod sanctum est dictum, ipsum est Filius Dei. Ut
<pb n="0933B"/>
et cum dicit Scriptura <hi>sanctum,</hi> Christum filium hominis
hominem intelligamus; et cum <hi>Filium Dei</hi> proponit,
 non hominem, sed Deum percipere debeamus.
Sed enim Scriptura divina, haereticorum et fraudes et
furta facile convincit et detegit. Si enim sic esset
tantummodo, <hi>Spiritus veniet in te, et virtus Altissimi
obumbrabit tibi, propterea quod nascetur es te sanctum,
vocabitur Filius Dei;</hi> fortasse alio esset nobis genere
adversus illos reluctandum, et alia nobis essent argumenta
quaerenda et arma sumenda, quibus illorum
et insidias et praestigias vinceremus: cum autem
ipsa Scriptura coelesti abundans plenitudine sese
haereticorum istorum calumniis exuat; facile ipso quod
scriptum est nitimur, et errores istos sine ulla dubitatione
superamus. Non enim dixit, ut jam expressimus,
<pb n="0933C"/> <hi>propterea quod ex te nascetur sanctum;</hi> 
sed adjecit conjunctionem: ait enim, <hi>propterea et
quod ex te nascetur sanctum;</hi> ut illud ostenderet,
non principaliter hoc sanctum quod ex illa nascitur,
id est istam carnis corporisque substantiam Filium
Dei esse, sed consequenter et in secundo loco:
principaliter autem Filium Dei esse Verbum Dei incarnatum
per illum Spiritum, de quo Angelus refert: <hi>Spiritus veniet in te, et virtus Altissimi obumbrabit tibi.</hi> 
Hic est enim legitimus Dei Filius qui ex ipso Deo
est, qui dum <hi>sanctum</hi> istud assumit, et sibi Filium
hominis annectit, et illum ad se rapit atque transducit,
connexione sua et permixtione sociata praestat,
et Filium illum Dei facit, quod ille naturaliter
<pb n="0934A"/>
non fuit; ut principalitas nominis istius <hi>Filius Dei</hi> 
in Spiritu sit Domini, qui descendit et venit; ut
sequela nominis in Filio Dei et hominis sit, et merito
consequenter hic Filius Dei factus sit, dum non
principaliter Filius Dei est. Atque ideo dispositionem
istam Angelus videns, et ordinem istum sacramenti
expediens, non sic cuncta confundens ut nullum
vestigium distinctionis collocarit, distinctionem posuit,
dicendo: <hi>Propterea et quod nascetur ex te sanctum,
vocabitur Filius Dei:</hi> ne si distributionem
istam cum libramentis suis non dispensasset, sed in
confuso permixtam reliquisset, vere occasionem
haereticis contulisset, ut hominis Filium, qua homo
est, eumdem et Dei et hominis Filium pronuntiare
deberent. Nunc autem particulatim exponens tam
<pb n="0934B"/>
magni sacramenti ordinem atque rationem, evidenter
expressit, ut diceret, <hi>et quod ex te nascetur sanctum,
vocabitur Filius Dei;</hi> probans quoniam Filius Dei
descendit: qui dum Filium hominis in se suscepit,
consequenter illum Filium Dei fecit; quoniam illum
 Filius sibi Dei sociavit et junxit. Ut dum Filius hominis
adhaeret in nativitatem Filio Dei; ipsa permixtione
feneratum et mutuatum teneret, quod ex
natura propria possidere non posset. Ac sic facta est
Angeli voce, quod nolunt haeretici, inter Filium Dei
hominisque, cum sua tamen sociatione, distinctio;
urgendo illos uti Christum, hominis Filium, hominem
intelligant quoque Dei Filium, et hominem
Dei Filium, id est Dei Verbum (sicut scriptum est)
Deum accipiant: atque ideo Christum Jesum Dominum,
<pb n="0934C"/>
 ex utroque connexum (ut ita dixerim),
ex utroque contextum atque concretum, et in eadem
utriusque substantiae concordia mutui ad invicem
foederis confibulatione sociatum, hominem et
Deum, Scripturae hoc ipsum dicentis veritate, cognoscant.</p>
</div2>

<div2>
        <head>CAPUT XXV, <hi>al.</hi> XX. <hi>Neque inde sequi, quia Christus mortuus, etiam Deum mortuum accipi: non enim tantummodo Deum, sed et hominem Christum Scriptura proponit.</hi> </head>
<p>Ergo, inquiunt, si Christus non homo est tantum,
sed et Deus, Christum autem refert Scriptura mortuum
pro nobis et ressuscitatum; jam docet nos
Scriptura credere Deum mortuum: aut si Deus non
<pb n="0935A"/>
moritur, Christus autem mortuus refertur; non erit
Christus Deus, quoniam Deus non potest accipi mortuus.
Si umquam intelligerint, aut intellexissent quod
legunt, numquam tam periculose omnino loquerentur.
Sed erroris semper est abrupta dementia; et non
est novum si usque ad periculosa descendunt, qui
fidem legitimam reliquerunt. Si enim Scriptura proponeret
Christum tantummodo Deum, et nulla in illo
fragilitatis humanae sociatio esset permixta, merito
illorum heic aliquid valuisset sermo contortus. Si
Christus Deus, Christus autem mortuus, ergo mortuus
est Deus. Sed cum non tantummodo illum, ut
ostendimus jam frequenter, Deum, sed et hominem
Scriptura constituat; consequens est, quod immortale
est, incorruptum mansisse teneatur. Quis enim
<pb n="0935B"/>
non intelligat, quod impassibilis sit divinitas, passibilis
vero sit humana fragilitas? Cum ergo tam ex eo
quod Deus est, quam etiam ex illo quod homo est,
Christus intelligatur esse permixtus et esse sociatus: <hi>Verbum</hi> 
 enim <hi>caro factum est, et habitavit in nobis <note>(Joan. I, 14)</note>
          </hi>,
quis non sine ullo magistro atque
interprete ex sese facile cognoscat, non illud in Christo
mortuum esse quod Deus est, sed illud in illo
mortuum esse quod homo est? Quid enim si divinitas
in Christo non moritur, sed carnis solius substantia
extinguitur; quando et in caeteris hominibus, qui
non sunt caro tantummodo, sed caro et anima, caro
quidem sola incursum interitus mortisque patitur,
extra leges autem interitus et mortis anima incorrupta
cernatur? Hoc enim et ipse Dominus hortans
<pb n="0935C"/>
nos ad martyrium et ad contemptum omnis humanae
potestatis aiebat: <hi>Ne timueritis eos qui corpus occidunt,
animam autem occidere non possunt <note>(Matth. X,
28)</note>
          </hi>. Quod si anima immortalis occidi aut interfici
non potest in quovis alio, licet corpus et caro sola
possit interfici, quanto magis utique Verbum Dei et
Deus in Christo interfici omnino non potuit, cum
caro sola et corpus occisum sit? Si enim hanc habet
generositatem immortalitatis anima in quovis homine,
ut non possit interfici, multo magis hanc habet potestatem
generositas Verbi Dei, ut non possit occidi.
Nam si potestas hominum ad interficiendam sacram
Dei potestatem, et si crudelitas humana ad interficiendam
animam deficit; multo magis ad Dei Verbum
interficiendum deficere debebit. Nam cum ipsa anima,
<pb n="0935D"/>
quae per Dei Verbum facta est, ab hominibus non
occiditur; multo magis utique Verbum Dei perimi
non posse credetur. Et si plus non potest hominum
<pb n="0936A"/>
cruenta saevitia adversus homines, quam ut tantummodo
corpus occidat; quanto magis utique in Christo
non valebit, quam ut idem tantummodo corpus
occidat: ut dum per haec colligitur non nisi hominem
in Christo interfectum, appareat ad mortalitatem
Sermonem in loco non esse deductum. Nam si
Abraham, et Isaac, et Jacob quos homines tantummodo
constat fuisse, manifestum est vivere (omnes
enim, inquit, illi vivunt Deo <note>(Luc. XX, 38)</note>, nec mors
in illis animam perimit, quae corpora ipsa dissolvit;
jus enim suum exercere potuit in corpora, in animas
exercere non valuit: aliud enim in illis mortale, et
ideo mortuum; aliud in illis immortale, et ideo intelligitur
non extinctum! ob quam causam vivere
Deo pronuntiati, et dicti sunt); multo magis utique
<pb n="0936B"/>
mors in Christo adversum solam materiam corporis
potuit valere, adversus divinitatem sermonis non
potuit se exercere. Frangitur enim potestas
mortis, ubi intercedit auctoritas immortalitatis.</p>
</div2>

<div2>
        <head>CAPUT XXVI, <hi>al.</hi> XXI. <hi>Adversus autem Sabellianos Scripturis probat alium esse Filium, alium Patrem.</hi> </head>
<p>Sed ex hac occasione quia Christus non homo tantum,
sed et Deus, Divinarum Litterarum sacris auctoritatibus
approbatur, alii haeretici erumpentes
statum in Christo religionis concutere machinantur,
hoc ipso Patrem Deum volentes ostendere Christum
esse, dum non homo tantum asseritur, sed et Deus
promitur. Sic enim, inquiunt: si unus esse Deus
<pb n="0936C"/>
promitur, Christus autem Deus; ergo, inquiunt, si
Pater et Christus est unus Deus, Christus Pater dicetur.
In quo errare probantur Christum non noscentes,
sed sonum nominis approbantes: nolunt enim
illum secundam esse personam post Patrem, sed
ipsum Patrem. Quibus quia facile respondetur, pauca
dicentur. Quis enim non secundam Filii post Patrem
agnoscat esse personam, cum legat dictum a Patre
consequenter ad Filium: <hi>Faciamus hominem ad imaginem
et similitudinem nostram <note>(Gen. I, 26, 27)</note>
          </hi>; et post
haec relatum, <hi>et fecit Deus hominem, ad imaginem Dei
fecit illum?</hi> Aut cum inter manus teneat: <hi>Pluit Dominus
super Sodomam et Gomorrham ignem et sulphur
a Domino de coelo? <note>(Gen. XIX, 24.)</note>
          </hi> Aut cum ad Christum: 
 <hi>Filius meus es tu, ego hodie genui te; postula
<pb n="0936D"/>
a me, et dabo tibi gentes haereditatem tuam, et possessionem
tuam terminos terrae? <note>(Psal. II, 7, 8.)</note>
          </hi> Aut
cum etiam ille desideratus scriba ait: <hi>Dixit Dominus
<pb n="0937A"/>
Domino meo: Sede a dextris meis, donec ponam inimicos
tuos, scabellum pedum tuorum? <note>(Psal. CIX, I.)</note>
          </hi> Aut
cum Isaiae prophetias explicans, invenit positum sic: <hi>Haec dicit Dominus Christo 
 meo Domino? <note>(Isa. XLV,
1.)</note>
          </hi> Aut cum legit: <hi>Non descendi de coelo ut faciam
voluntatem meam, sed voluntatem ejus qui misit me? <note>(Joan. VI, 38.)</note>
          </hi> 
 Aut dum invenit positum: <hi>Quoniam
qui me misit, major me est? <note>(Joan. XIV, 28.)</note>
          </hi> Aut cum
considerat scriptum: <hi>Eo ad patrem meum et Patrem
vestrum, Deum meum et Deum vestrum? <note>(Joan. XX, 17.)</note>
          </hi> 
Aut quando habet cum caeteris collocatum: <hi>Sed in
lege vestra scriptum est, quia duorum testimonium verum
est; ego de me testificor, et testificatus est de me qui
me misit Pater? <note>(Joan. VIII, 17, 18.)</note>
          </hi> Aut quando vox
de coelo redditur: <hi>Et honorificavi, et honorificabo?</hi> 
<pb n="0937B"/> <note>(Joan. XII, 28.)</note> 
 Aut quando a Petro respondetur et
dicitur: <hi>Tu es Filius Dei vivi? <note>(Matth. XVI, 16.)</note>
          </hi> Aut
quando ab ipso Domino sacramentum hujus revelationis
approbatur, et dicitur: <hi>Beatus es, Simon Barjona:
quoniam hoc tibi non revelavit caro et sanguis,
sed Pater meus qui in coelis est? <note>(Ibid. v. 17.)</note>
          </hi> Aut quando
ab ipso Christo exprimitur: <hi>Pater, clarifica me eo honore
quo fui apud te, antequam mundus fieret? <note>(Joan.
XVII, 5.)</note>
          </hi> Aut cum ab eodem dicitur: <hi>Pater, sciebam
quia semper me audis; verum propter circumstantes
dixi, ut credant quia tu me misisti? <note>(Joan. XI, 42.)</note>
          </hi> Aut
cum definitio regulae ab ipso Christo collocatur, et
dicitur: <hi>Haec est autem vita aeterna, ut sciant te unum
et verum Deum, et quem misisti Jesum Christum. Ego
te honorificavi super terram, opus perfeci quod dedisti
<pb n="0937C"/>
mihi? <note>(Joan. XVII, 3, 4.)</note>
          </hi> Aut cum item ab eodem
asseritur et dicitur: <hi>Omnia mihi tradita sunt a Patre
meo? <note>(Luc. X, 22.)</note>
          </hi> Aut cum sedere ad dexteram Patris <note>(Psal. CIX, 1; Marc. XVI, 9; Hebr, I, 3)</note>,
et a
Prophetis et ab Apostolis approbatur? Et satis longum
facio, si enisus fuero omnes omnino ad hanc partem
voces congregare; quandoquidem non tam veteris
quam etiam novi Testamenti Scriptura divina ubique
ostendat, illum ex Patre natum, per quem facta sunt
omnia, et sine quo factum est nihil, qui obedierit
<pb n="0938A"/>
semper Patri et obediat, semper habentem rerum
omnium potestatem, sed qua traditam, sed qua concessam,
sed qua a Patre proprio sibi indultam. Quid
enim tam evidens potest esse, hunc non Patrem esse,
sed Filium, quam quod obediens Patri Deo proponitur,
ne si Pater esse credatur, alteri jam Deo Patri
Christus subjectus esse dicatur.</p>
</div2>

<div2>
        <head>CAPUT XXVII. <hi>al.</hi> XXII. <hi>Pulchre respondet ad illud:</hi> Ego et Pater unum <hi>sumus, quod illi pro se intendebant.</hi> </head>
<p>Sed quia frequenter intendunt illum nobis locum
quo dictum sit: <hi>Ego et Pater unum sumus <note>(Joan. X,
30)</note>
          </hi>; et in hoc illos aeque facile vincemus. Si enim erat,
ut haeretici putant, Pater Christus, oportuit dicere:
<pb n="0938B"/> <hi>Ego et Pater unus sum 
 <note>(Joan. X, 30)</note>
          </hi>. At cum <hi>Ego</hi> dicit,
deinde Patrem infert, dicendo, <hi>Ego et Pater,</hi> proprietatem
personae suae, id est Filii, a paterna auctoritate
discernit atque distinguit, non tantummodo de
sono nominis, sed etiam de ordine dispositae potestatis;
qui potuisset dicere: <hi>Ego Pater,</hi> si Patrem se
esse meminisset. Et quia dixit <hi>unum,</hi> intelligant haeretici
quia non dixit <hi>unus. Unum</hi> enim neutraliter positum
societatis concordiam, non unitatem personae,
sonat. <hi>Unum</hi> enim non <hi>unus</hi> esse dicitur, quoniam
nec ad numerum refertur, sed ad societatem alterius
expromitur. Denique adjicit dicens, <hi>sumus,</hi> non <hi>sum;</hi> 
 ut ostenderet per hoc quod dixit, <hi>sumus</hi>, <hi>et
Pater,</hi> duas esse personas. <hi>Unum</hi> autem quod ait, ad
concordiam et eamdem sententiam et ad ipsam charitatis
<pb n="0938C"/>
societatem pertinet; ut merito unum sit
Pater et Filius, per concordiam, et per amorem, et
per dilectionem. Et quoniam ex Patre est; quidquid
illud est, Filius est: manente tamen distinctione,
ut non sit Pater ille qui Filius; quia nec Filius ille
qui Pater est. Nec enim, <hi>sumus,</hi> addidisset, si unum
se et solitarium Patrem, Filium factum esse meminisset.
Denique novit hanc concordiae unitatem et
Apostolus Paulus, cum personarum tamen distinctione.
Nam cum ad Corinthios scriberet: <hi>Ego,</hi> inquit,
<pb n="0939A"/> <hi>plantavi, Apollo rigavit; sed Deus incrementum
dedit. Itaque neque qui plantat est quidquam, neque qui
rigat: sed qui incrementum dat Deus. Qui autem plantat,
et qui rigat unum sunt 
 <note>(I Cor. III, 6, 7, 8)</note>
          </hi>. Quis
autem non intelligat alterum esse Apollo, alterum
Paulum, non eumdem atque ipsum Apollo pariter et
Paulum? Denique et diversa uniuscujusque sunt officia
prolata: alter enim <hi>qui plantat,</hi> et alter <hi>qui rigat;</hi> 
hos tamen duos, non quod <hi>unus</hi> sit, sed quod <hi>unum</hi> 
sint proposuit Apostolus Paulus; ut alter quidem sit
Apollo, alter vero Paulus, quantum ad personarum
distinctionem pertinet (quantum vero ad concordiam
pertinet); <hi>unum</hi> ambo sint. Nam quando duorum
una sententia est, veritas una est, fides una est,
una atque eadem religio est, unus etiam Dei timor
est, unum sunt, etiam si duo sint; ipsum sunt, dum
<pb n="0939B"/>
ipsum sapiunt. Etenim quos personae ratio invicem
dividit, eosdem rursus invicem religionis ratio conducit.
Et quamvis idem atque ipsi non sint; dum idem
sentiunt, ipsum sunt; et cum duo sint, unum
sunt, habentes in fide societatem, etiam si gerant
in personis diversitatem. Denique cum ad has voces
Domini imperitia fuisset Judaica commota, et temere
ad usque saxa succensa, ita ut discurrerent, et dicerent: <hi>Non te lapidamus propter bonum opus, sed propter
blasphemiam, et quia tu cum homo sis, facis te
Deum 
 <note>(Joan. X, 33)</note>
          </hi>; distinctionem posuit Dominus
in ratione reddenda, quomodo se Deum aut dixisset
aut intelligi vellet. <hi>Quem Pater sanctificavit,</hi> inquit, <hi>et misit in hunc mundum, vos dicitis quia blasphemas,
quia dixi, Filius Dei sum? 
 <note>(Ibid. v. 36.)</note>
          </hi> Etiam heic
<pb n="0939C"/>
Patrem habere se dixit. Filius est ergo, non Pater;
Patrem enim confessus se fuisset, si Patrem se esse
meminisset: et sanctificatum se a suo Patre esse
proponit. Dum ergo accipit sanctificationem a Patre,
minor Patre est: minor autem Patre consequenter
est, sed Filius. Pater enim si fuisset, sanctificationem
dedisset, non accepisset. Et nunc autem profitendo
se accepisse sanctificationem a Patre; hoc
ipso, quo Patre se minorem accipiendo ab ipso
sanctificationem probat, Filium se esse, non Patrem
monstravit. Missum praeterea se esse dicit, ut per
hanc obedientiam qua venit Dominus Christus, missus,
non Pater, sed Filius probetur; qui misisset utique,
si Pater fuisset: missus autem non fuit Pater,
ne Pater subditus alteri Deo, dum mittitur, probaretur.
<pb n="0940A"/>
Et tamen post haec adjicit, quod omnem omnino
ambiguitatem dissolveret, et totam controversiam
erroris extingueret. Ait enim in ultima parte sermonis: <hi>Vos dicitis quia blasphemas, quia dixi, Filius Dei
sum.</hi> 
 Ergo si evidenter Filium Dominus se, non Patrem
esse testatur, magnae temeritatis et ingentis
est furoris exemplum, contra ipsius Christi Domini
testimonium controversiam divinitatis et religionis
agitare, et Christum Jesum Patrem esse dicere, cum
animadvertat illum non Patrem se, sed Filium comprobasse.</p>
</div2>

<div2>
        <head>CAPUT XXVIII. <hi>Pro Sabellianis etiam nihil facere illud:</hi> Qui videt me, videt et Patrem, <hi>probat.</hi> </head>
<p>Adhuc adjiciam illam quoque partem in qua dum
haereticus quasi oculo quodam gaudet propriae
<pb n="0940B"/>
veritatis et luminis amisso, totam caecitatem sui agnoscat
erroris. Identidem enim et frequenter opponit
quia dictum sit: <hi>Tanto tempore vobiscum sum,
et non agnoscitis me? Philippe, qui vidit me, vidit et
Patrem. <note>(Joan. XIV, 9)</note>
          </hi>. Sed quod non intelligit, discat.
Culpatur Philippus, et jure quidem meritoque,
quia dixerit: <hi>Domine, ostende nobis Patrem, et sufficit
nobis. <note>(Ibid. v. 8)</note>
          </hi>. Quando enim ex Christo aut
audierat istud, aut didicerat quasi esset Pater Christus?
cum contra magis quod Filius esset, non quia
Pater, frequenter audisset, et saepe didicisset. Quod
enim dixit Dominus, <hi>si me cognovistis, et Patrem meum
cognovistis, et amodo nostis illum, et vidistis illum, <note>(Joan. XIV, 7)</note>
          </hi>,
non sic dixerat ut se Patrem vellet intelligi;
sed quoniam qui penitus et plene et cum tota
<pb n="0940C"/>
fide et tota religione accessit ad Dei Filium, omnibus
modis per ipsum Filium in quem sic credit, ad
Patrem perventurus sit, eumdemque visurus. <hi>Nemo
enim,</hi> inquit, <hi>potest venire ad Patrem nisi per me. <note>(Ibid. v. 6)</note>
          </hi>.
Et ideo ad Patrem Deum non tantum
venturus est, et cogniturus ipsum Patrem; sed etiam
sic tenere debet, atque ita animo ac mente praesumere,
quasi jam noverit Patrem pariter et viderit.
Saepe enim Scriptura divina quae nondum facta sunt
pro factis annuntiat, quia sic futura sunt: et quae
omnibus modis fieri habent, non quasi futura sint
praedicat, sed quasi facta sint narrat. Denique cum
nondum temporibus Isaiae prophetae Christus natus
fuisset, <hi>quia puer,</hi> aiebat, <hi>natus est nobis <note>(Isa.
IX, 6)</note>
          </hi>; et cum nondum accessum esset ad Mariam
<pb n="0941A"/> <note>(Isa. VIII, 3)</note>,
 <hi>et accessi ad prophetissam,</hi> dicebat, <hi>et concepit et peperit filium.</hi> 
 Et cum nondum sinum
Patris Christus exposuisset, referebat: <hi>Et vocabitur
nomen ejus magni consilii Angelus <note>(Ibid. IX, 6)</note>
          </hi>.
Et cum nondum fuisset passus, <hi>quasi ovis,</hi> pronuntiabat, <hi>ad jugulationem adductus est 
 <note>(Ibid. LIII, 7)</note>
          </hi>.
Et cum adhuc crux nusquam esset, aiebat: <hi>Tota die
expandi manus meas ad populum non credentem <note>(Ibid.
LXV, 2)</note>
          </hi>. Et cum nondum injuriose potatus fuisset; <hi>in siti,</hi> 
 ait, <hi>mea potaverunt me aceto <note>(Psal. LXVIII,
22)</note>
          </hi>. Et cum spoliatus adhuc non fuisset, dicebat: <hi>Super vestem meam miserunt sortem: et dinumeraverunt
ossa mea: effoderunt manus meas, et pedes 
 <note>(Psal.
XXI, 19. 18. 17)</note>
          </hi>. Providens enim Scriptura divina
pro factis dicit quae futura scit, et pro perfectis dicit
<pb n="0941B"/>
quae futura habet, quae sine dubitatione ventura sunt.
Et ideo Dominus in praesenti loco dicebat: <hi>Amodo
nostis illum, et vidistis.</hi> Dicebat enim visum iri ab eo
Patrem, quisquis Filium secutus fuisset; non quasi
Filius ipse esset Pater visus, sed quod praemium
consecuturus esset, quisquis illum sequi et discipulus
ejus esse voluisset, ut videre Patrem posset: nam
et imago est Dei Patris: ut his etiam illud accedat
quoniam <hi>sicut Pater operatur, ita operatur et Filius, <note>(Joan. V, 17)</note>
          </hi>.
Et imitator est Filius omnium operum
paternorum; ut perinde habeat unusquisque, quasi
jam viderit Patrem, dum eum videt qui invisibilem
Patrem in omnibus operibus semper imitatur. Caeterum
si ipse Pater est Christus, quomodo confestim
adjicit et dicit, <hi>Qui credit in me, opera quae ego facio
<pb n="0941C"/>
et ipse faciet: et majora his faciet, quia ego ad Patrem
vado? <note>(Joan. XIV, 12.)</note>
          </hi> Et adhuc subnectit: <hi>Si diligitis
me, praecepta mea servate: et ego rogabo Patrem,
et alium advocatum dabit vobis <note>(Ibid. v. 15. 16)</note>
          </hi>. Post
quae etiam illud subnectit: <hi>Si quis me diligit, sermonem
meum custodiet: et Pater meus diliget illum, et
ad eum veniemus, et mansionem apud illum faciemus <note>(Ibid. v. 23)</note>
          </hi>.
Nec non etiam subdidit illud quoque; <hi>Advocatus autem ille Spiritus sanctus quem missurus
est Pater, ille vos docebit et commemorabit omnia
quaecumque dixero 
 <note>(Ibid. v. 26)</note>
          </hi>. Praemittit adhuc
istum locum, quo ostendat se esse Filium, et merito
subdidit, et dicit: <hi>Si me diligeretis, gauderetis, quia
eo ad Patrem: quia Pater major me est <note>(Ibid. v.
28)</note>
          </hi>. Quid autem cum etiam illa subnectit; <hi>Ego sum
<pb n="0941D"/>
vitis vera, et Pater meus agricola: omme sarmentum
in me non afferens fructum tollit illud, et omne fructiferum
purgat, ut fructum ampliorem ferat? <note>(Joan.
XV, 1, 2.)</note>
          </hi> Instat adhuc et adjicit: <hi>Sicut dilexit me Pater,
<pb n="0942A"/>
et ego dilexi vos: manete in mea charitate. Si mandata
mea servaveritis, manebitis in mea charitate; sicut
ego Patris mandata servavi, et maneo in ejus charitate <note>(Joan. XV, 9, 10)</note>
          </hi>.
Adhuc ingerit, et dicit: <hi>Dixi
autem vos amicos, quia omnia quae audivi a Patre meo,
nota vobis feci <note>(Ibid. v. 15)</note>
          </hi>. Aggregat etiam hoc: <hi>Sed
haec omnia facient vobis propter nomen meum, quia
ignorant eum qui me misit <note>(Ibid. v. 21)</note>
          </hi>. Haec ergo
numquam post illa evidenter illum non Patrem, sed
Filium esse testantia, Dominus subdidisset; si aut
Patrem se esse meminisset, aut Patrem se vellet intelligi:
nisi quoniam ut illud exprimeret, perinde
unumquemque jam habere debere, dum imaginem
Dei Patris per Filium videt, atque si viderit Patrem:
quandoquidem unusquisque credens in Filium exerceatur
<pb n="0942B"/>
in imaginis contemplatione, ut assuefactus ad
divinitatem videndam in imagine, proficere possit
et crescere usque ad Dei Patris omnipotentis perfectam
contemplationem. Et quoniam qui hoc animo
ac mente combiberit, et de omnibus sic futurum esse
crediderit, Patrem quem visurus sit, quasi jam quodammodo
viderit, et hic jam sic habeat, quasi teneat
quod habiturum se pro certo sciat. Caeterum, si ipse
Pater fuisset, quid quasi futurum praemium repromittebat
quod jam praestiterat et dederat? Nam
quoniam dicit: <hi>Beati mundo eorde, quia ipsi Deum
videbunt <note>(Matth. V, 8)</note>
          </hi>; polliceri deprehenditur contemplationem
et aspectum Patris; ergo nondum dederat:
cur enim repromitteret, si jam dedisset? Dederat
enim si Pater esset; videbatur enim, et contingebatur.
<pb n="0942C"/>
Quando autem dum contingitur ipse Christus
et videtur, repromittit tamen et dicit, quoniam
qui mundo fuerit corde, Deum videbit; hoc ipso probat
Patrem se non esse, qui tunc praesens cum videretur
repromittebat, quod Patrem visurus esset quisquis
mundo corde fuisset. Erat ergo repromittens
haec, non Pater, sed Filius: quia qui Filius erat,
quod videri habebat repromittebat; cujus repromissio
supervacua fuisset, nisi Filius fuisset. Cur enim
repromittebat mundis corde ut viderent Patrem, si
jam tunc qui praesentes erant, Patrem Christum videbant?
Sed quia Filius erat, non Pater; merito et
Filius, quia Imago Dei, tunc videbatur; et Pater,
quia invisibilis, mundis corde, ut videretur, repromittitur
et notatur. Haec igitur satis sit, etiam adversus
<pb n="0942D"/>
istum haereticum dictasse, pauca de multis. Campus
enim, et quidem latus ac fusus aperietur, plenius
haereticum istum si agitare voluerimus; quandoquidem
 duobus istis locis, quibusdam effossis luminibus
<pb n="0943A"/>
orbatus, totus sit in doctrinae suae caecitate superatus.</p>
</div2>

<div2>
        <head>CAPUT XXIX. <hi>Deinceps fidei auctoritatem admonere nos docet, post Patrem et Filium, credere etiam</hi> IN SPIRITUM SANCTUM: <hi>cujus operationes ex Scripturis recenset.</hi> </head>
<p>Sed enim ordo rationis et Fidei auctoritas digestis
vocibus et Litteris Domini, admonet nos, post haec
credere etiam in Spiritum sanctum, olim Ecclesiae repromissum,
sed statutis temporum opportunitatibus
redditum. Est enim per Joelem prophetam repromissus,
sed per Christum redditus. <hi>In novissimis,</hi> inquit, <hi>diebus effundam de Spiritu meo super servos et ancillas
meas 
 <note>(Joel. II, 28)</note>
          </hi>. Dominus autem: <hi>Accipite Spiritum
<pb n="0943B"/>
sanctum; quorum remiseritis peccata, erunt remissa;
et quorum retinueritis, erunt retenta <note>(Act. II, 17.
Joan. XX, 22, 23)</note>
          </hi>. Hunc autem Spiritum sanctum Dominus
Christus modo <hi>
            <note>(Joan. XIV, 16, 17)</note> Paraclitum</hi> 
appellat, modo <hi>Spiritum veritatis</hi> esse pronuntiat; qui
non est in Evangelio novus, sed nec nove datus: nam
hic ipse et in Prophetis populum accusavit, et in Apostolis
advocationem Gentibus praestitit. Nam illi ut accusarentur
merebantur, quia contempserant Legem: et
qui ex Gentibus credunt, ut patrocinio Spiritus adjuventur
merentur, quia ad Evangelicam pervenire
gestiunt legem. Differentia sane in illo genera officiorum:
quoniam in temporibus differens ratio causarum:
nec ex hoc tamen ipse diversus, qui haec sic gerit;
nec alter est, dum sic agit: sed unus atque ipse est,
<pb n="0943C"/>
dividens officia sua per tempora, et rerum occasiones
atque momenta. Denique Apostolus Paulus: <hi>Habentes,</hi> 
inquit, <hi>eumdem Spiritum, sicut scriptum est: Credidi
propter quod locutus sum; et nos credimus, ideo loquimur <note>(II Cor. IV, 13)</note>
          </hi>.
Unus ergo et idem Spiritus, qui
in Prophetis et Apostolis; nisi quoniam ibi ad momentum,
heic semper. Caeterum ibi, non ut semper in
illis inesset: heic, ut in illis semper maneret: et ibi
mediocriter distributus, heic totus effusus; ibi parce
datus, heic large commodatus; nec tamen ante resurrectionem
Domini exhibitus, sed post resurrectionem
Christi contributus. <hi>Rogabo</hi> enim, aiebat, <hi>Patrem:
et alium advocatum dabit vobis, ut vobiscum sit
in aeternum, Spiritum veritatis <note>(Joan. XIV, 16, 17)</note>
          </hi>. Et: <hi>Cum venerit advocatus ille, quem ego missurus sum vobis
<pb n="0943D"/>
a Patre meo, Spiritum veritatis, qui de Patre meo
procedit 
 <note>(Joan. XV, 26)</note>
          </hi>. Et: <hi>Si non abiero ego, advocatus
ille non veniet ad vos: si autem ego abiero, remittam
illum ad vos <note>(Joan. XVI, 7)</note>
          </hi>. Et: <hi>Cum venerit Spiritus
<pb n="0944A"/>
veritatis, ille vos diriget in omnem veritatem <note>(Joan.
XVI, 13)</note>
          </hi>. Et quoniam Dominus in coelos esset abiturus,
Paraclitum discipulis necessario dabat, ne illos quodammodo
pupillos, quod minime decebat, relinqueret,
et sine advocato et quodam tutore desereret. Hic est
enim qui ipsorum animos mentesque firmavit, qui
Evangelica Sacramenta distinxit, qui in ipsis illuminator
rerum Divinarum fuit, qui confirmati pro nomine
Domini nec carceres nec vincula timuerunt;
quin immo ipsas saeculi potestates et tormenta calcaverunt,
armati jam scilicet per ipsum atque firmati,
habentes in se dona, quae hic idem Spiritus Ecclesiae
Christi sponsae quasi quaedam ornamenta distribuit et
dirigit. Hic est enim qui Prophetas in Ecclesia constituit,
Magistros erudit, linguas dirigit, virtutes et sanitates
<pb n="0944B"/>
facit, opera mirabilia gerit, discretiones spirituum
porrigit, gubernationes contribuit, consilia
suggerit, quaeque alia sunt charismatum dona componit
et digerit; et ideo Ecclesiam Domini undique, et
in omnibus perfectam et consummatam facit. Hic est
qui in modum columbae, posteaquam Dominus baptizatus
est, super eum venit et mansit <note>(Matth. III, 16)</note>,
habitans in solo Christo plenus et totus, nec in aliqua
mensura aut portione mutilatus, sed cum tota sua
redundantia cumulate distributus et missus; ut ex
illo delibationem quamdam gratiarum caeteri consequi
possint; totius sancti Spiritus in Christo fonte
remanente, ut ex illo donorum atque operum venae
ducerentur, Spiritu sancto in Christo affluenter habitante.
Hoc etenim jam prophetans Isaias aiebat:
<pb n="0944C"/> <hi>Et 
 requiescet,</hi> inquit, <hi>super eum Spiritus sapientiae
et intellectus, Spiritus consilii et virtutis, Spiritus scientiae
et pietatis, et implebit eum Spiritus timoris Dei <note>(Isa. XI, 2, 3)</note>
          </hi>.
Hoc idem atque ipsum et alio in loco
ex persona ipsius Domini: <hi>Spiritus Domini super me
propter quod unxit me, evangelizare pauperibus misit
me <note>(Isa. LXI, 1)</note>
          </hi>. Similiter David: <hi>Propterea unxit te,
Deus, Deus tuus oleo laetitiae a consortibus tuis <note>(Psal.
XLIV, 8)</note>
          </hi>. De hoc apostolus Paulus: <hi>Qui enim Spiritum
Christi non habet, hic non est ejus <note>(Rom. VIII, 9)</note>
          </hi>.
Et: <hi>Ubi Spiritus Domini, ibi libertas <note>(II Cor. III, 17)</note>
          </hi>.
Hic est qui operatur ex aquis secundam nativitatem,
semen quoddam divini generis, et consecrator coelestis
nativitatis, pignus promissae haereditatis <note>(Ephes. I,
14)</note>, et quasi chirographum quoddam aeternae salutis;
<pb n="0944D"/>
qui nos Dei faciat templum <note>(I Cor. VI, 19)</note>, et nos ejus
efficiat domum; qui interpellat divinas aures pro nobis
gemitibus ineloquacibus <note>(Rom. VIII, 26)</note>, advocationis
implens officia, et defensionis exhibens munera;
<pb n="0945A"/>
inhabitator corporibus nostris datus, et sanctitatis
effector: qui id agens in nobis ad aeternitatem, et ad
resurrectionem immortalitatis corpora nostra producat,
dum illa in se assuefacit cum coelesti virtute misceri,
et cum Spiritus sancti divina aeternitate sociari.
Erudiuntur enim in illo, et per ipsum corpora
nostra ad immortalitatem proficere, dum ad decreta
ipsius discunt se moderanter temperare. Hic est enim
qui <hi>contra carnem desiderat,</hi> quia <hi>caro contra ipsum
repugnat <note>(Gal. V, 17)</note>
          </hi>. Hic est qui inexplebiles cupiditates
coercet, immoderatas libidines frangit, illicitos
ardores extinguit, flagrantes impetus vincit, ebrietates
rejicit, avaritias repellit, luxuriosas comessationes
 fugat, charitates nectit, affectiones constringit,
sectas repellit, regulam veritatis expedit, haereticos
<pb n="0945B"/>
revincit, improbos foras expuit, Evangelia custodit.
De hoc idem Apostolus: <hi>Non enim spiritum mundi
accepimus, sed Spiritum qui ex eo est <note>(I Cor. II, 12)</note>
          </hi>.
De hoc exultat, et dicit: <hi>Puto autem quia et ego Spiritum
Dei habeo <note>(I Cor. VII, 40)</note>
          </hi>. De hoc dicit: <hi>Et Spiritus Prophetarum prophetis subjectus est 
 <note>(I Cor.
XIV, 32)</note>
          </hi>. De hoc refert: <hi>Spiritus autem manifeste dicit,
quia in novissimis temporibus recedent quidam a
fide, attendentes spiritibus seductoribus, doctrinis daemoniorum,
in hypocrisi mendacia loquentium, cauteriatam
habentium conscientiam suam <note>(I Tim. IV, 1)</note>
          </hi>. In hoc
Spiritu positus <hi>nemo umquam dicit anathema Jesu <note>(I
Cor. XII, 3)</note>
          </hi>:
nemo negavit Christum Dei Filium, aut
repudiavit creatorem Deum: nemo contra Scripturas
ulla sua verba depromit: nemo alia et sacrilega decreta
<pb n="0945C"/>
constituit: nemo diversa jura conscribit. In hunc
quisquis blasphemaverit, <hi>remissionem non habet, non
tantum in isto saeculo, verum etiam nec in futuro <note>(Matth.
XII, 32)</note>
          </hi>. Hic in Apostolis Christo testimonium reddit,
in Martyribus constantem fidem religionis ostendit, in
Virginibus admirabilem continentiam signatae castitatis includit, in caeteris incorrupta et incontaminata
doctrinae Dominicae jura custodit, haereticos
<pb n="0946A"/>
destruit, perversos corrigit, infideles arguit, simulatores
ostendit, improbos quoque corrigit, Ecclesiam
incorruptam et inviolatam, perpetuae virginitatis et
veritatis sanctitate custodit.</p>
</div2>

<div2>
        <head>CAPUT XXX. <hi>Denique quantum dicti haeretici erroris sui originem inde rapuerint, quod animadverterent scriptum:</hi> unus Deus: <hi>etsi Christum Deum et Patrem Deum dicamus, non magis tamen duos Deos Scripturam proponere, quam duos Dominos aut duos Magistros.</hi> </head>
<p>Et haec quidem de Patre et de Filio et de Spiritu
sancto breviter sint nobis dicta, et strictim posita, et
non longa disputatione porrecta. Latius enim potuerunt
porrigi, et propensiore disputatione produci;
<pb n="0946B"/>
quandoquidem ad testimonium, quod ita se habeat
fides vera, totum et Vetus et Novum Testamentum
possit adduci. Sed quia obluctantes adversus veritatem
semper haeretici, sincerae traditionis et Catholicae
fidei controversiam solent trahere, scandalizati
in Christum quod etiam Deus et per Scripturas asseratur,
et a nobis hoc esse credatur; merito a nobis
(ut omnis a fide nostra auferri possit haeretica calumnia)
de eo quod et Deus sit Christus sic est disputandum,
ut non impediat Scripturae veritatem; sed nec
nostram fidem, qua unus Deus et per Scripturas
 promitur, et a nobis tenetur et creditur. Tam enim
illi qui Jesum Christum ipsum Deum Patrem dicunt,
quam etiam illi qui hominem illum tantummodo esse
voluerunt, erroris sui et perversitatis origines et causas
<pb n="0946C"/>
inde rapuerunt: quia cum animadverterent scriptum
esse quod <hi>unus sit Deus,</hi> non aliter putaverunt
istam tenere se posse sententiam, nisi aut hominem
tantum Christum, aut certe Deum Patrem putarent
esse credendum. Sic enim calumnias suas colligere
consueverunt, ut errorem proprium approbare nitantur.
Et quidem illi qui Jesum Christum Patrem dicunt,
ista praetendunt: Si unus Deus; Christus autem
<pb n="0947A"/>
Deus: Pater est Christus, quia unus Deus; si non
Pater sit Christus, dum et Deus Filius Christus, duo
Dii contra Scripturas introducti esse videantur. Qui
autem hominem tantummodo Christum esse contendunt,
ex diverso sic colligunt: Si alter Pater, alter
est Filius: Pater autem Deus, et Christus Deus: non
ergo unus Deus, sed duo dii introducuntur pariter,
Pater et Filius; ac si unus Deus, consequenter homo
Christus, ut merito Pater sit Deus unus. Re vera
quasi inter duos latrones crucifigitur Dominus, quomodo
fixus aliquando est: et ita excipit haereticorum
istorum ex utroque latere sacrilega convicia. Sed
neque Scripturae sanctae, neque nos causas illis perditionis
et caecitatis afferimus, si qua in medio Divinarum
Litterarum evidenter posita aut videre nolunt,
<pb n="0947B"/>
aut videre non possunt. Nos enim et scimus et legimus
et credimus et tenemus unum esse Deum, qui
fecit coelum pariter ac terram, quoniam nec alterum
novimus, aut nosse (cum nullus sit) aliquando poterimus. <hi>Ego sum,</hi> 
 inquit, <hi>Deus: et non est praeter me
justus et salvans <note>(Isa. XLIII, 11)</note>
          </hi>. Et alio in loco: <hi>Ego
primus et novissimus, et praeter me non est Deus. Quis
sicut ego <note>(Ibid. XLIV, 6, 7)</note>
          </hi>? Et: <hi>Quis mensus est palmo
coelum, et terram pugillo? quis suspendit montes in pondere,
et nemora in statera <note>(Ibid. XL, 12)</note>
          </hi>? Et Ezechias: <hi>Ut sciant omnes quia tu es Deus solus 
 <note>(Isa. XXXVII,
20)</note>
          </hi>. Ipse praeterea Dominus: <hi>Quid me interrogas de
bono? unus Deus bonus <note>(Matth. XIX, 17)</note>
          </hi>. Apostolus
quoque Paulus: <hi>Qui solus,</hi> inquit, <hi>habet immortalitatem,
et lucem habitat inaccessibilem: quem vidit hominum
<pb n="0947C"/>
nemo, nec videre potest <note>(I Tim. VI 16)</note>
          </hi>. Et alio
in loco: <hi>Mediator autem unius non est; Deus autem
unus est <note>(Gal. III, 20)</note>
          </hi>. Sed quomodo hoc tenemus et
legimus et credimus, sic Scripturarum coelestium nullam
partem praeterire debemus: quippe cum etiam illa
quae in Scripturis sunt posita Christi divinitatis insignia,
nullo modo debemus recusare, ne Scripturarum
auctoritatem corrumpendo, integritatem fidei sanctae
corrupisse teneamur. Et hoc ergo credamus,
 siquidem fidelissimum, Dei Filium Jesum Christum
<pb n="0948A"/>
Dominum et Deum nostrum: quoniam, <hi>in principio
erat Verbum, et Verbum erat apud Deum, et
Deus erat Verbum. Hoc erat in principio apud Deum <note>(Joan. I, 1, 2)</note>
          </hi>.
Et: <hi>Verbum caro factum est, et habitavit
in nobis <note>(Ibid. 14)</note>
          </hi>. Et: <hi>Dominus meus et Deus
meus <note>(Joan. XX, 28)</note>
          </hi>. Et: <hi>Quorum Patres, et ex quibus
Christus secundum carnem, qui est super omnia Deus
benedictus in saecula <note>(Rom. IX, 5)</note>
          </hi>. Quid ergo dicemus?
Numquid duos Deos Scriptura proponit? Quomodo
ergo dicit, quia <hi>Deus unus est?</hi> Aut numquid non et
Christus Deus est? Quomodo ergo, <hi>Dominus meus et
Deus meus,</hi> Christo dictum est? Totum igitur hoc nisi
cum propria veneratione et legitima disputatione
teneamus, merito scandalum haereticis praebuisse credemur;
non utique ex Sripturarum coelestium vitio
<pb n="0948B"/>
quae numquam fallunt, sed humani erroris praesumptione,
qua haeretici esse voluerunt. Et in primis
illud retorquendum in istos qui duorum nobis Deorum
controversiam facere praesumunt. Scriptum est quod
negare non possunt, quoniam <hi>unus est Dominus <note>(Deut.
VI, 4; Ephes. IV, 5)</note>
          </hi>. De Christo ergo quid sentiunt?
Dominum esse, aut illum omnino non esse? Sed
Dominum illum omnino non dubitant: ergo si vera
est illorum ratiocinatio, jam duo sunt Domini. Quomodo
igitur jam secundum Scripturas, unus est Dominus?
Et <hi>Magister unus <note>(Matth. XXIII, 8, 10)</note>
          </hi> 
Christus est dictus, at tamen legimus, quod Magister
sit etiam apostolus Paulus <note>(II Tim. I, 11)</note>. Non ergo
jam unus Magister: duos enim Magistros secundum
ista colligimus. Quomodo igitur secundum Scripturas
<pb n="0948C"/> <hi>unus Magister Christus? Unus</hi> 
 in Scripturis <hi>bonus</hi> dictus
est <hi>Deus <note>(Matth. XIX, 17; Marc. X, 18; Luc.
XVIII, 19)</note>
          </hi>; sed iisdem in Scripturis bonus etiam
Christus positus est. Non igitur, si recte colligunt,
unus bonus, sed etiam duo boni. Quomodo igitur
secundum Scripturarum fidem, unus bonus esse refertur?
At si non putant aliqua ratione offici posse
ei quod unus Dominus est, per id quod est Dominus
et Christus; neque ei quod unus est Magister, per
illud quod est Magister et Paulus; aut illi quod unus
<pb n="0949A"/>
est bonus, per illud quod bonus sit nuncupatus et
Christus: eadem ratione intelligant offici non posse
 ab illo quod unus est Deus, ei quod Deus pronuntiatus
est et Christus.</p>
</div2>

<div2>
        <head>CAPUT XXXI. <hi>Sed Dei Filium Deum, ex Deo Patre ab aeterno natum, qui semper in Patre fuerit, secundam personam esse a Patre, qui nihil agat sine Patris arbitrio; eumdem et Dominum, et Angelum magni Dei consilii; in quem Patris divinitas per substantiae communionem sit tradita.</hi> </head>
<p>Est ergo Deus Pater omnium institutor et creator,
solus originem nesciens, invisibilis, immensus, immortalis,
aeternus, unus Deus; cujus neque magnitudini,
neque majestati, neque virtuti quidquam non dixerim
<pb n="0949B"/>
praeferri, sed nec comparari potest. Ex quo, quando
ipse voluit, Sermo Filius natus est: qui non in sono
percussi aeris, aut tono coactae de visceribus vocis
accipitur; sed in substantia prolatae a Deo virtutis
agnoscitur: cujus sacrae et divinae nativitatis arcana
nec Apostolus didicit, nec Prophetes comperit, nec
Angelus scivit, nec creatura cognovit; Filio soli nota
sunt qui Patris secreta cognovit. Hic ergo, cum sit
genitus a Patre, semper est in Patre. Semper autem
sic dico, ut non innatum, sed natum probem. Sed
qui ante omne tempus est, semper in Patre fuisse
dicendus est: nec enim tempus illi assignari potest,
qui ante tempus est. Semper enim in Patre; ne Pater
non semper sit Pater: quin et Pater illum
etiam (quadam ratione) praecedit, quod necesse est
<pb n="0949C"/>
(quodammodo) prior sit qua Pater sit. Quoniam
(aliquo pacto) antecedat necesse est eum qui habet
originem, ille qui originem nescit. Simul ut hic
minor sit, dum in illo esse se scit, habens originem,
quia nascitur; et per Patrem quodammodo (quamvis
<pb n="0950A"/>
originem habet qua nascitur) vicinus in nativitate,
dum ex eo Patre qui originem solus non habet, nascitur.
Hic ergo quando Pater voluit, processit ex Patre:
et qui in Patre fuit, processit ex Patre: et qui
in Patre fuit, quia ex Patre fuit, cum Patre postmodum
fuit, quia ex Patre processit: substantia scilicet
illa divina, cujus nomen est Verbum, per quod facta
sunt omnia, et sine quo factum est nihil. Omnia
enim post ipsum sunt, quia per ipsum sunt. Et
merito ipse est ante omnia, sed post Patrem,
quando per illum facta sunt omnia, qui processit ex
eo, ex cujus voluntate facta sunt omnia. Deus utique
procedens ex Deo, secundam personam efficiens
post Patrem qua Filius; sed non eripiens illud Patri,
quod unus est Deus. Si enim natus non fuisset; innatus
<pb n="0950B"/>
comparatus cum eo qui esset innatus, aequatione
in utroque ostensa, duos faceret innatos, et
ideo duos faceret Deos. Si non genitus esset; collatus
cum eo qui genitus non esset, et aequales inventi,
duos Deos merito reddidissent non geniti; atque
ideo duos Christus reddidisset Deos. Si sine origine
esset ut Pater, inventus, et ipse principium omnium
ut Pater, duo faciens principia; duos ostendisset
nobis consequenter et Deos. Aut si et ipse Filius
non esset, sed Pater generans de se alterum Filium;
merito collatus cum Patre et tantus denotatus, duos
Patres effecisset: et ideo duos approbasset etiam
Deos. Si invisibilis fuisset, cum invisibili collatus
par expressus, duos invisibiles ostendisset; et ideo
duos comprobasset et Deos. Si incomprehensibilis,
<pb n="0950C"/>
si et caetera quaecumque sunt Patris; merito, dicimus,
duorum Deorum quam isti confingunt, controversiam
suscitasset. Nunc autem quidquid est, non ex
se est, quia nec innatus est; sed ex Patre est, quia
genitus est: sive dum Verbum est, sive dum Virtus
<pb n="0951A"/>
est, sive dum Sapientia est, sive dum Lux est, sive
dum Filius est, et quidquid horum est, dum non
aliunde est, quam, sicut diximus jam superius, ex
Patre; Patri suo originem suam debens, discordiam
divinitatis de numero duorum Deorum facere non
potuit, qui ex illo qui est unus Deus, originem nascendo
contraxit. Quo genere dum et unigenitus est,
et primogenitus ex illo est qui originem non habet,
unus est omnium rerum et principium et caput.
Idcirco unum Deum asseruit, quem non sub ullo
principio aut initio, sed initium potius et principium
rerum omnium comprobavit. Filius autem nihil ex
arbitrio suo gerit, nec ex consilio suo facit, nec a se
venit, sed imperiis paternis omnibus et praeceptis
obedit: ut quamvis probet illum nativitas Filium
<pb n="0951B"/> <note>(Hebr. V, 8)</note>;
tamen morigera obedientia asserat
illum paternae voluntatis, ex quo est, ministrum:
ita dum se Patri in omnibus obtemperantem reddit,
quamvis sit et Deus: unum tamen Deum Patrem de
obedientia sua ostendit, ex quo et originem traxit.
Et ideo duos Deos facere non potuit, quia nec
duas origines fecit, qui ex eo qui originem non habet,
principium nativitatis ante omne tempus accepit.
 Nam cum id sit principium caeteris quod innatum
est (quod Deus solus Pater est qui extra originem est;
ex quo hic est qui natus est), dum qui ex illo nascitur,
merito ex eo venit qui originem non habet,
principium probans illud esse ex quo ipse est: etiamsi
Deus est qui natus est, unum tamen Deum ostendit,
quem hic qui natus est, esse sine origine comprobavit.
Est ergo Deus, sed in hoc ipsum genitus, ut
<pb n="0951C"/>
esset Deus. Est et Dominus, sed in hoc ipsum natus
<pb n="0952A"/>
ex Patre, ut esset Dominus. Est et <note>(Isa. IX, 6)</note> 
Angelus, sed ad annuntiandum magnum Dei consilium,
ex Patre suo Angelus destinatus. Cujus sic
divinitas traditur, ut non aut dissonantia aut
inaequalitate divinitatis duos Deos reddidisse videatur.
Subjectis enim ei quasi Filio omnibus rebus a
Patre, dum <note>(I Cor. XV, 28)</note> ipse cum his quae illi subjecta
sunt, Patri suo subjicitur, Patris quidem sui
Filius probatur; caeterorum autem et Dominus et
Deus esse reperitur. Ex quo dum huic qui est Deus
omnia substrata traduntur, et cuncta sibi subjecta
Filius accepta refert Patri; totam divinitatis auctoritatem
rursus Patri remittit; unus Deus ostenditur
verus et aeternus Pater; a quo solo haec vis divinitatis
emissa, etiam in Filium tradita et directa, rursum
<pb n="0952B"/>
per substantiae communionem ad Patrem revolvitur.
Deus quidem ostenditur Filius, cui divinitas
tradita et porrecta conspicitur; et tamen nihilominus
unus Deus Pater probatur, dum gradatim reciproco
meatu illa majestas atque divinitas ad Patrem qui
dederat eam, rursum ab illo ipso Filio missa revertitur
et retorquetur; ut merito Deus Pater omnium
Deus sit, et principium ipsius quoque Filii sui,
quem Dominum genuit: Filius autem caeterorum
omnium Deus sit, quoniam omnibus illum Deus Pater
praeposuit quem genuit <note>(I Tim. II, 5)</note>: ita <hi>Mediator
Dei et hominum Christus Jesus</hi> omnis creaturae
subjectam sibi habens a Patre proprio potestatem
qua Deus est; eum tota creatura subdita sibi, concors
Patri suo Deo inventus, unum et solum et verum
<pb n="0952C"/>
Deum Patrem suum, manente in illo quod etiam <hi>auditus est 
 <note>(Hebr., V, 7)</note>
          </hi>, breviter approbavit.
</p>

</div2>
    </body>
  </text>
</TEI>