<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Vita B. Antonii abbatis</title>
              <author>Athanasius Alexandrinus; Evagrius Antiochensis<date/> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1849</date>
              </publicationStmt>
          <seriesStmt>
           <title>Patrologia Latina, vol. 73</title>
           <idno>AtAlEvA.ViBAnAb</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Evagrii ad Innocentium prologus.</head>
<p> <emph>35</emph> Presbyter Evagrius Innocentio charissimo filio in Domino salutem.</p>
<p>Ex alia in aliam linguam ad verbum expressa translatio, sensus operit, et veluti laetum gramen sata strangulat.
Dum enim casibus et figuris servit oratio, quod brevi poterat indicari sermone, longo ambitu circumacta
vix explicat. Hoc igitur ego vitans, vitam beati Antonii, te petente, ita transposui, ut nihil desit ex
sensu, cum aliquid desit ex verbis. Alii syllabas aucupentur et litteras, tu quaere sententiam.
</p>
      </div1>

<div1>
        <head>ATHANASII EPISCOPI ALEXANDRINI PRAEFATIO.</head>
<p>Athanasius episcopus ad peregrinos fratres.</p>
<p>Optimum, fratres, iniistis certamen; aut aequari Aegypti monachis, aut superare nitentes virtutis instantia.
Etenim apud vos jam plurima sunt monasteria; monachorum quoque nomen est celebre; et hanc voluntatem
vestram juste quisque mirabitur; orantibusque vobis optatum Deus tribuet effectum. Quoniam igitur exegistis
a me ut vobis scriberem de conversatione beati Antonii, volentibus discere quemadmodum coeperit,
quive fuerit ante sanctum propositum, qualem etiam habuerit terminum vitae, et si vera sint ea quae de ipso
fama dispersit, ut ad ejus aemulationem atque exemplum vos instituere possitis, magna cum laetitia suscepi
vestrae charitatis imperium. Etenim mihi ingens lucrum est atque utilitas hoc ipsum quod recordor Antonii
<pb n="0127"/>,
et vos cum admiratione audientes, scio ejus propositum cupere sectari: perfecta est siquidem ad
virtutem via, Antonium scire quis fuerit.</p>
<p>Ergo ut breviter dicam, et omnibus, quae de eo referentium sermo jactavit credite, et minima vos existimate
audisse de maximis; quia non ambigo nec eos omnia potuisse <emph>36</emph> cognoscere, cum et ego rogatus a
vobis, quantacunque per epistolam significavero, non aequalia sim ejus meritis narraturus. Sed et vos omnes
hinc navigantes studiose percontamini, quo, singulis quae norunt referentibus, congrua dignaque tanti nominis
relatio compleatur. Disponebam itaque post lectionem litterarum vestrarum aliquos ad me monachos
invitare, et maxime eos qui crebro ad eum ire consueverant, ut plenius aliquid addiscens, munera vobis
majora transmitterem. Sed quoniam et navigationis tempora labebantur, et litterarum portitor vehementissime
festinabat, ideo ea quae et ipse noveram (frequenter enim eum visitavi) et quae ab eo didici, qui
ad praebendam ei aquam non paululum temporis cum eo fecit, dilectioni vestrae indicare properavi:
utrobique curam veritatis habens, ut neque plus aliquis audiens, miraculorum congestionem non credat,
nec rursum meritis ejus inferiora cognoscens, non putet dignum esse miraculo pro tanti nominis viro.</p>
</div1>

<div1>
        <head>VITA.</head>
<p>
          <pb n="0127A"/>CAP. I.--Antonius nobilibus religiosisque
parentibus natus, in Aegypto oriundus fuit, tanta
suorum nutritus cura, ut nihil aliud praeter parentes
domumque cognosceret. Et cum jam puer esset, non
se litteris erudiri, non ineptis infantium jungi
passus est fabulis; sed Dei desiderio flagrans, secundum
quod scriptum est <note>(Gen. XXV)</note>, innocenter
habitabat domi. Ad ecclesiam quoque cum parentibus
saepe conveniens, nec infantum lascivias,
nec puerorum negligentiam sectabatur; sed tantum
ea quae legebantur auscultans, utilitatem praeceptorum
vitae institutione servabat; non suis, ut solet
illa aetas, pro variis et delicatis cibis unquam taedio
fuit; non escae mollioris blandimenta sectatus est;
his solum quae dabantur contentus, nihil amplius
<pb n="0127B"/>
requisivit.</p>
<p>CAP. II.--Post mortem autem parentum, annorum
circiter decem et octo seu viginti, cum sorore
admodum parvula derelictus, et domus et sororis
honestam curam gerebat. Necdum vero sex fluxerant
menses, quibus ad ecclesiam (ut solebat) accurrens,
recordabatur quomodo et apostoli, omnibus spretis,
secuti fuissent Salvatorem <note>(Matth. X)</note>: et multi, ut
legitur in Actis apostolorum <note>(Actor. IV)</note>, facultatibus
suis venditis, pretia ad pedes eorum detulissent
egentibus partienda, quaeve aut quanta spes iisdem
reposita esset in coelis <note>(Coloss. I)</note>. Talia secum volvens,
intravit ecclesiam, et accidit ut tunc evangelium
legeretur, in quo Dominus dicit ad divitem:
Si vis perfectus esse, vade, vende omnia tua quaecunque
<pb n="0127C"/>
habes, et da pauperibus, et veni, sequere me, et
habebis thesaurum in coelo <note>(Matth. XIX)</note>. Quo audito,
quasi divinitus hujusmodi ante memoriam concepisset,
et veluti propter se haec esset Scriptura recitata,
ad se Dominicum traxit imperium; statimque regressus,
possessiones quas habebat vendidit. Arurae autem
erant ei trecentae uberes, et valde optimae,
quas vicinis largitus est, ne in aliquo aut sibi aut sorori
molestia gigneretur. Caetera vero, quae in mobilibus
possidebat, universa vendidit; et aggregato
non exiguo pretio, indigentibus dedit, paucis tamen
<pb n="0128A"/>
ob sororem reservatis, quae et sexu et aetate videbatur
infirmior.</p>
<p>CAP. III.--Rursus autem ecclesiam ingressus,
cum audisset Dominum in Evangelio dicentem: Nolite
cogitare de crastino <note>(Matth. VI)</note>, reliquam quoque
portionem pauperibus distribuit; neque se versari
passus est domi, sed sorore fidelibus ac notis
virginibus commendata, ut earum nutriretur exemplo,
ipse jam omnibus saeculi vinculis liber, asperum atque
arduum arripuit institutum.</p>
<p>Necdum autem tam crebra erant in Aegypto monasteria,
neque omnino quisquam aviam solitudinem
noverat; sed quicunque in Christi servitute sibimetipsi
prodesse cupiebat, non longe a sua villula
separatus instituebatur. Erat igitur in agello vicino
<pb n="0128B"/>
senex quidam, vitam solitariam a prima sectatus
aetate: hunc Antonius cum vidisset, aemulatus est ad
bonum. Et primo quidem incipiens etiam ipse, in
locis paululum a villa remotioribus manebat: exinde
autem, si quem vigilantem in hoc studio compererat,
procedens, quaerebat ut apis prudentissima; nec
ad habitaculum suum ante remeabat, nisi ejus quem
cupiebat frueretur aspectibus; et sic, tanquam munere
mellis accepto, abibat ad sua. Tali ibidem institutus
exordio, cum per dies singulos ita animum roboraret,
ut nec opum paternarum, nec suorum meminisset
affinium, omne etiam desiderium et sollicitudinem
erga id quod coeperat exerceret, operabatur
manibus suis, sciens scriptum esse: Qui non operatur,
non manducet <note>(II Thess. III)</note>. Mercedem tamen
<pb n="0128C"/>
operis sui, pretio panis excepto, egentibus largiebatur. <emph>37</emph> 
 Orabat frequenter, quippe qui didicerat
quod oporteret sine intermissione Dominum orare <note>(I Thess. V)</note>.</p>
<p>Auditioni etiam Scripturarum ita studium commodabat,
ut nihil ex ejus animo laberetur; sed universa
Domini praecepta custodiens, memoriam pro libris
haberet. Sic suam vitam instituens, ab universis
fratribus puro diligebatur affectu; et omnibus, ad
quos studio discendi pergebat, obediens, proprias
singulorum gratias hauriebat: hujus continentiam,
<pb n="0129A"/>
jucunditatem illius sectabatur; istius lenitatem, illius
vigilantiam, alterius legendi aemulabatur industriam;
istum jejunantem, illum humi quiescentem mirabatur;
alterius patientiam, alterius mansuetudinem
praedicabat. Omnium quoque vicariam erga se retinens
charitatem, atque universis virtutum partibus
irrigatus, ad sedem propriam regrediebatur. Ibi
secum universa pertractans, omnium in se bona nitebatur
exprimere. Neque vero adversum coaevos
aliquando movebatur, sed ea tantummodo flamma
egregio viro crescebat in pectore, ne secundus cuiquam
in praedictis operibus inveniretur. Et hoc ita
faciebat, ut cum omnes gloria anteiret, omnibus tamen
charus esset. Nam et vicini et monachi, ad quos
saepe veniebat, Antonium videntes, Deicolam nuncupabant;
<pb n="0129B"/>
indultisque naturae vocabulis, quidam ut filium,
alii ut fratrem diligebant.</p>
<p>CAP. IV.--Dum haec gereret Antonius, quibus omnium
in seprovocaret affectum, inimicus nominis Christianidi
abolus, impatienter ferens tantas in adolescente
virtutes, veteranis eum aggressus est fraudibus.
Et primo quidem tentans, si quo modo posset ab arrepto
eum instituto detrahere, immittebat ei memoriam
possessionum, sororis defensionem, generis
nobilitatem, amorem rerum, fluxam saeculi gloriam,
escae variam delectationem, et reliqua vitae remissioris
blandimenta; postremo virtutis arduum finem,
et maximum perveniendi laborem, necnon et corporis
fragilitatem suggerebat, et aetatis spatia prolixa:
prorsus maximam ei cogitationum caliginem suscitabat,
<pb n="0129C"/>
volens eum a recto proposito revocare.</p>
<p>Postquam autem diabolus orationibus ejus ad
Deum, per passionis fidem se intellexit elidi, consueta
adversum omnes adolescentes arma arripiens, nocturnis
eum inquietabat illecebris. Et primum noctibus
infesta multitudine et horribili metu sonitus
eum exagitare conabatur. Per dies etiam tam apertis
in eum telis irruebat, ut nullus ambigeret, quin Antonius
contra diabolum dimicaret. Nam et ille cogitationes
sordidas conabatur inserere, et hic eas oratu
submovebat assiduo. Ille titillabat sensus naturali
carnis ardore; hic fide, vigiliis et jejuniis corpus
omne vallabat. Ille per noctes in pulchrae mulieris
vertebatur ornatum, nulla omittens figmenta lasciviae;
<pb n="0129D"/>
hic ultrices gehennae flammas et dolorem vermium
recordans, ingestae sibi libidini opponebat.</p>
<p>Ille lubricum adolescentiae iter, et ad ruinam
facile proponebat; hic aeterna futuri judicii tormenta
considerans, illaesam animae puritatem per
tentamenta servabat. Ista autem omnia ad confusionem
diaboli fiebant; qui enim similem se Deo fieri
posse existimabat, nunc ab adolescente ut miserrimus
deludebatur; et qui contra carnem et sanguinem
saeviebat, ab homine, qui carnem portabat elisus
est. Adjuvabat enim servum suum Dominus, qui
nostri gratia carnem suscipiens, victoriam corpori
contra diabolum largitus est, ut, singulis ita certantibus,
apostolicum liceret proferre sermonem: Non
<pb n="0130A"/>
autem ego, sed gratia Dei, quae mecum est <note>(I
Cor. XV)</note>.</p>
<p>Postremo cum nec hoc argumento destruere posset
Antonium draco teterrimus, et videret se semper ab
ejus cogitationibus repelli, secundum quod scriptum
est <note>(Marc. IX)</note>, stridens dentibus et ejulans, qualis
est, talis merito apparebat et vultu: puer horridus
atque niger, ad ejus se genua provolvens, humana
voce flebat, dicens: Multos seduxi, plurimos decepi;
nunc autem ut a caeteris sanctis, ita et tuo sum labore
superatus. Quem cum interrogaret Antonius
quisnam esset, qui talia loqueretur, ait: Ego sum
fornicationis amicus, ego multimoda adversum omnes
adolescentes turpitudinis arma suscepi; hinc et spiritus
fornicationis vocor. Quantos pudice vivere
<pb n="0130B"/>
disponentes fefelli! quot tenuiter incipientes, ad sordes
pristinas redire persuasi! Ego sum, propter
quem propheta lapsos increpat, dicens: Spiritu fornicationis
seducti estis <hi>(Oseae IV)</hi>, et revera per me
et illi fuerant supplantati. Ego sum qui te ipsum saepe
tentavi, et semper repulsus sum. Cum hoc Christi
miles audisset, gratias agens Deo, et largiore adversus
inimicum confortatus audacia, ait: Multum ergo
despicabilis, multumque contemptibilis es; nam et
obscuritas tua et aetas infirmarum signa sunt rerum.
Nulla mihi jam de te cura est. Dominus mihi adjutor
est, et ego exsultabo super inimicos meos <note>(Psal.
CXVII)</note>. Et statim, ad vocem cantantis, phantasma
quod videbatur, evanuit.</p>
<p>CAP. V.--Haec autem Antonii contra diabolum
<pb n="0130C"/>
fuit prima victoria, imo virtus in Antonio Salvatoris:
qui peccatum in carne condemnavit, <emph>38</emph> ut justificatio
legis in nobis compleretur, qui non secundum
carnem ambulamus, sed secundum spiritum <note>(Rom.
VIII)</note>. Sed neque Antonio securitatem dedit hic unus
triumphus, nec diabolo semel fractae defecere vires.
Nam et iste, ut leo rugiens <note>(I Pet. V)</note>, quaerebat aditum
per quem posset irrumpere; et ille Scripturarum
doctus eloquio, multas esse daemonum captiones <note>(Ephes. VI)</note>,
solerti propositum labore servabat;
considerans quia posset Satanas in carnis colluctatione
superatus, novarum adversus se artium machinas
acrius commovere. Idcirco magis ac magis subjugabat
corpus suum, ne victor aliorum, in aliis
vinceretur <note>(I Cor. IX)</note>. Disponens igitur duriori se vitae
<pb n="0130D"/>
lege constringere, cum omnes infatigabilem adolescentis
mirarentur instantiam, sanctum toleranter
ferebat laborem, quia voluntariae servitutis
longum in Dei opere studium, consuetudinem in naturam
verterat.</p>
<p>CAP. VI.--Inediae autem et vigiliarum in tantum
patiens erat, ut incredulitatem viribus vinceret. Pernoctabat
in oratione saepissime, edebat semel in die
post solis occasum, nonnunquam biduo triduoque
sic permanens, quarta demum die reficiebatur. Sumebat
vero panem et sal, potumque aquae perparvum.
De carnibus vero et vino tacere melius puto
quam quidquam dicere, quando nec apud plurimos
quidem monachorum istiusmodi aliquid reperiatur.
<pb n="0131A"/>
Quieti autem membra concedens, junco contexto atque
cilicio utebatur. Nonnunquam etiam super nudam
humum jacebat, unguenta penitus repudians.
Dicebat enim minime posse utentium, et praecipue
juvenum corpora roborari, si olei essent lenitate mollita;
oportere vero asperos carni labores imperari,
secundum Apostoli praeceptum, dicentis: Quando
infirmor, tunc fortior sum <note>(II Cor. XII)</note>. Asserebatque
sensum animi sic posse reviviscere, si corporis
fuisset impetus fatigatus. Unde nec temporum longitudine
laborum merita pensabat, sed amore et famulatu
spontaneo semper, tanquam in principiis constitutus,
ad profectum divini metus desiderium concitabat.
Novisque cupiens augeri praeterita, supra
memorati Doctoris sermonum recordabatur, qui ait:
<pb n="0131B"/>
Praeterita obliviscens, et in futurum convalescens <note>(Philip. III)</note>.
Meminerat quoque Eliae prophetae dicentis:
Vivit Dominus, cui asto hodie ante ipsum <note>(III Reg. XVIII)</note>;
et disserebat cur <hi>hodie</hi> esset appositum,
quia non computabat Elias praeteritum tempus,
sed tanquam quotidie in certamine constitutus,
talem se praebere cupiebat, qualem sciebat dignum
Dei esse conspectibus, purum corde, et paratum
obedire voluntati ejus.</p>
<p>CAP. VII.--Igitur sanctus Antonius secum reputans
oportere Dei famulum ex instituto magni Eliae
exemplum capere, et ad illud speculum vitam suam
debere componere, ad sepulcra non longe a villa
constituta secessit, uni de cognitis mandans ut statutis
diebus sibi alimenta deferret. Et cum in una
<pb n="0131C"/>
memoria supra dictus frater eum clausisset, solus
ibidem morabatur. Metuens ergo diabolus ne accessu
temporis eremum quoque habitari faceret, ita
eum aggregatis satellitibus suis, varia caede laceravit,
ut doloris magnitudo et motum auferret et vocem.
Nam et ipse postea saepe referebat, vulnera
fuisse tam gravia, ut universa hominum tormenta
superarent; sed Dei providentia, quae nunquam in se
sperantibus deest, conservavit eum.</p>
<p>Alio die, is quem supra diximus frater advenit,
cibos deferens assuetos; atque eum jacentem in terra
semimortuum, fractis foribus, invenit. Quem impositum
humeris, ad villulae domicilium reportavit.
Quo audito, ingens vicinorum atque affinium multitudo
concurrens, triste in medio positi funeris reddebat
<pb n="0131D"/>
officium. Et jam media noctis parte transgressa,
gravis pervigiles omnium oculos vicerat sopor.
Tum Antonius anima paululum redeunte suspirans,
elevavit caput; caeteris vero alta quiete prostratis,
eum, a quo delatus fuerat, vigilare conspexit; eumque
nutu advocans, obsecravit ut, nullo penitus excitato,
ad pristinum se referret habitaculum.</p>
<p>CAP. VIII.--Relatus ergo, juxta consuetudinem
solus iterum permanebat; et stare quidem propter
recentes plagas non poterat, orans vero prostratus,
post orationem clara voce dicebat: Ecce hic sum
ego Antonius, non fugio vestra certamina, etiamsi
majora faciatis, nullus me separabit a charitate Christi <note>(Rom. VIII)</note>.
Psallebatque dicens: Si consistant
<pb n="0132A"/>
adversum me castra, non timebit cor meum <note>(Psal.
XXVI)</note>. Talia eo dicente, bonorum hostis diabolus,
admiratus quod post tot verbera fuisset ausus reverti,
congregatis canibus suis, et proprio se furore dilanians:
Videtis, ait, quia nec spiritu fornicationis,
nec corporis doloribus superatus, insuper audacter
lacessit nos. Omnia arma corripite, acrius a nobis
impugnandus est. Sentiat, sentiat. Debet scire quos
provocet. Dixit, et ad hortantis vocem audientium
turba consensit, quia innumeras diabolus habet artes
nocendi. Sonitus igitur repentinus increpuit, ita ut
loco funditus agitato, et parietibus patefactis, multifaria
daemonum exinde turba se effunderet; nam et
bestiarum et serpentium formas induentes, omnem
protinus locum replevere phantasiis <emph>39</emph> leonum,
<pb n="0132B"/>
taurorum, luporum, aspidum, serpentium, scorpionum,
necnon et pardorum atque ursorum. Et haec
singula secundum suam fremebant naturam. Rugiebat
leo, occidere volens; taurus mugitu et cornibus
minabatur; serpens sibilo personabat; luporum impetus
ingerebantur; pardus discoloriter auctoris
sui calliditates varias indicabat. Truces omnium vultus,
et vocis horridae dirus auditus. Antonius flagellatus
atque confossus sentiebat quidem asperiores
corporis dolores, sed imperterritus durabat mente
pervigili. Et licet gemitum vulnera carnis exprimerent,
sensu tamen idem permanens, quasi de inimicis
luderet, loquebatur: Si virium aliquid haberetis,
sufficeret unus ad praelium; sed quoniam Domino
vos enervante frangimini, multitudine tentatis inferre
<pb n="0132C"/>
terrores, cum hoc ipsum infirmitatis indicium sit,
quod irrationabilium induitis formas bestiarum. Rursumque
confidens, aiebat: Si quid valetis, si vobis
in me potestatem Dominus dedit, ecce praesto sum,
devorate concessum. Si vero non potestis, cur frustra
nitimini? Signum enim crucis et fides ad Dominum,
inexpugnabilis nobis murus est. Multa contra sanctum
Antonium minantes, fremebant dentibus suis,
quod nullus eorum tentamenta consequeretur effectus,
sed maxime e contrario gigneretur illusio.</p>
<p>CAP. IX.--Non oblitus Jesus colluctationis
servi sui, eidem protector factus est. Denique cum
elevaret oculos, vidit desuper culmen aperiri, et, deductis
tenebris, radium ad se lucis influere. Post
cujus splendoris adventum nec daemonum aliquis
<pb n="0132D"/>
apparuit, et corporis dolor extemplo deletus est.
Aedificium quoque, quod paulo ante dissolutum fuerat,
instauratum est. Illico praesentiam Domini intellexit
Antonius, et ex intimo pectore trahens longa
suspiria, ad lumen quod ei apparuerat loquebatur,
dicens: Ubi eras, bone Jesu? ubi eras? Quare non a
principio affuisti, ut sanares vulnera mea? Et vox ad
eum facta est, dicens: Antoni, hic eram, sed expectabam
videre certamen tuum. Nunc autem, quia dimicando
viriliter non cessisti, semper auxiliabor tibi,
et faciam te in omni orbe nominari. His auditis, exsurgens,
in tantum roboratus, orabat ut intelligeret
se plus recepisse tunc virium quam ante perdiderat.
<pb n="0133A"/>
Erat autem tunc Antonius annos natus triginta quinque.</p>
<p>CAP. X.--Exinde cum voluntate prompta per merita
religiosa succresceret, vadens ad supradictum
senem, precabatur ut in deserto habitarent pariter.
Causante illo senile aevum et rei novitatem, solus
contendit ad montem, et eremi adhuc monachis
ignotae, vitae rupto metu, viam conatus est pandere.
Sed nec tunc cessavit infatigabilis adversarius; nam
impedire ejus propositum volens, argenteum discum
in itinere projecit; quo viso, Antonius callidi artificis
agnovit astutiam, stansque intrepidus, et discum torvis
intuens oculis, doli auctorem in phantasmate
objurgabat argenti, talia secum reputans: Unde hic
in deserto discus? avium hoc iter est, nulla sunt
<pb n="0133B"/>
vestigia commeantium; lapsus de sarcina, prae magnitudine
latere non potuit; sed et qui perdiderat
reversus, ob solitudinem locorum, invenisset profecto
quod ruerat. Hoc artificium, diabole, tuum est,
non impedies voluntatem meam, argentum tuum tecum
sit in perditionem. Haec illo dicente, discus ut
fumus a facie ignis evanuit.</p>
<p>CAP. XI.--Dehinc non ut ante in phantasmate,
sed ingentem auri massam jacentem in itinere conspexit.
Verum hanc utrum diabolus simulaverit, an
ad Antonium comprobandum, quia nec veris opibus
inescaretur, virtus coelestis ostenderit, ignoratur.
Hoc tamen agnovimus, quia quod visum est, aurum
fuit. At ille magnitudinem admiratus radiantis metalli,
rapido cursu, quasi quoddam vitaret incendium,
<pb n="0133C"/>
ad montem usque perrexit, ibique flumine transvadato,
invenit castellum desertum, plenum (ob tempus
et solitudinem) venenatorum animalium, in quo
se constituens novus hospes habitavit. Statim ad
ejus adventum ingens turba serpentium, quasi persecutorem
passa, profugit. At ille obstructo lapidibus
introitu, panes mensium sex, ut Thebaeis mos est,
secum recondens (nam crebro per annum incorrupti
durare solent) necnon et exiguum habens aquae, solitarius
perdurabat; nusquam inde procedens, nunquam
aliquem suscipiens, intantum ut cum bis in
anno per tectum desuper panes acciperet, nullum
cum deferentibus haberet alloquium.</p>
<p>CAP. XII.--Multis igitur, videndi eum desiderio
et studio requirendi, ante ostium ejus pernoctantibus,
<pb n="0133D"/>
audiebantur ut vulgi voces adversum Antonium,
tumultusque dicentium: Quid te nostris ingeris habitaculis?
quid tibi et deserto? Abscede a finibus
alienis, non potes hic habitare, non nostras insidias
sustinere. Et primo quidem, qui foris erant existimabant
aliquos homines scalis appositis introisse,
ibique contendere. Postquam autem per cavernas
introspicientes, nullum viderunt, daemones intellexerunt
contra eum contendere; et nimio metu perterriti,
Antonii auxilium flagitabant. At ille <emph>40</emph> ostio
propinquans ad consolandos fratres, ne timerent,
atque ut inde recederent, precabatur, trepidantibusque
asserebat cunctis a daemonibus incuti metum:
Signate vos, inquiens, et abite securi, ipsosque semetipsos
<pb n="0134A"/>
sinite deludere. Itaque illis revertentibus,
hic remanebat illaesus, nec unquam in certamine
lassabatur. Accedentium autem augmenta profectuum,
vel debilitas repugnantium, maximum ejus contentioni
levamen addiderant, et ejus animo constantiam
suggerebant. Rursusque ad eremum venientibus turbis
quae jam mortuum eum se existimaverant reperturos,
ille psallebat intrinsecus: Exsurgat Deus,
et dissipentur inimici ejus, et fugiant qui oderunt
eum a facie ejus. Sicut deficit fumus, deficiant; ut
liquescit cera a facie ignis, ita pereant peccatores a
facie Dei <note>(Psal. LXVII)</note>. Et iterum: Omnes gentes circumdederunt
me, et in nomine Domini vindicavi in
eis <note>(Psal. CXVII)</note>.</p>
<p>CAP. XIII.--Sic Antonius annis viginti solitarie
<pb n="0134B"/>
transactis, atque ab hominum segregatus conspectibus
perduravit. Cum ergo multorum et propositum
imitari cupientium, et notorum multitudo ad eum
concurreret, necnon et patientium infinita se caterva
conglomeraret, tandem pene jam per vim foribus
evulsis, quasi ex aliquo coelesti aditu consecratus
apparuit. Obstupuerunt universi et oris gratiam
et corporis dignitatem, quod nec per quietem intumuerat,
nec jejuniis, daemonumque certamine
faciem ejus pallor obsederat; sed e contrario, quasi
nihil temporis exegisset, antiquus membrorum decor
perseveravit. Pro quanto miraculo! quae in illo animi
puritas fuit! Nunquam hilaritate nimia resolutus in
risum est, nunquam recordatione peccati tristitia ora
contraxit, non magnis stupentium se elatus est laudibus.
<pb n="0134C"/>
Nihil in illo indecens solitudo, nihil asperum
quotidiana cum hostibus bella contulerant; sed temperata
mens aequali ad cuncta ferebatur examine.
Plurimos igitur ab immundis spiritibus et infirmitatibus
variis Dei gratia per Antonium liberavit. Sermo
ejus sale conditus consolabatur moestos, docebat
inscios, concordabat iratos, omnibus suadens nihil
amori Christi anteponendum. Proponebatque ante
oculos bonorum magnitudinem futurorum, et Dei
clementiam, et beneficia retexebat indulta, quod proprio
Filio suo non pepercerit Deus, sed pro nostra
omnium salute eum tradiderit <note>(Rom. VIII)</note>. Nec mora,
plura audientium corda ad humanarum rerum contemptum
haec ejus suasit oratio, et habitandae eremi
istud ejus exordium fuit.</p>
<p>
          <pb n="0134D"/>CAP. XIV.--Quid sane et in Arsinoitarum oppido
 gestum sit, non transibo silentio. Nam cum
fratres vellet invisere, et rivulum fluminis Nili, qui
crocodilis et multis saevis fluminis bestiis plenus erat,
transvadare esset necesse, tam cum comitibus
suis transivit illaesus, quam inde redibat incolumis.
Rursusque in pristinis laboribus perseverans, multos
magisterio suo fratres confirmavit, ita ut brevi tempore
plurima fierent monasteria. Novos antiquosque
monachos, pro aetate vel tempore, paterno
moderabatur affectu.</p>
<p>CAP. XV.--Quadam autem die, cum sanctus Antonius
a congregatis fratribus rogaretur ut eis institutoria
largiretur praecepta, cum prophetica fiducia
<pb n="0135A"/>
exaltans vocem, aiebat ad omnem quidem mandatorum
disciplinam Scripturas posse sufficere; sed
et hoc optimum fore, si mutuis se invicem fratres
sermonibus consolarentur. Et vos ergo, inquit, ut
patri referte quae nostis, et ego quae per longam aetatem
consecutus sum quasi filiis indicabo. Hoc sit autem
primum cunctis in commune mandatum, nullum
in arrepti propositi vigore lassescere, sed quasi incipientem
augere semper debere quod coeperit, praesertim
cum humanae vitae spatia, aeternitati comparata,
brevissima sint ac parva. Ita exorsus, paululum siluit;
et admiratus nimiam Dei largitatem, rursus
adjecit, dicens: In praesenti hac vita aequalia sunt
pro rerum commutatione commercia, nec majora recipit
ab emente qui vendit. Promissio autem vitae
<pb n="0135B"/>
sempiternae vili pretio comparatur. Scriptum est
enim: Dies vitae nostrae septuaginta anni; si autem
multum, octoginta; quidquid reliquum est, labor
et dolor est <note>(Psal. LXXXIX)</note>. Quando ergo octoginta,
aut centum, ut multum, annis laborantes, in Dei
opere vixerimus, non pari tempore regnaturi sumus
in futuro; sed pro annis praedictis, omnium nobis
saeculorum regna tribuentur. Non terram haereditabimus,
sed coelum; corpus quoque corruptum relinquentes,
idipsum cum incorruptione recipiemus. Ergo,
filioli, non vos aut taedium defatiget, aut vanae gloriae
delectet ambitio: Non sunt enim condignae passiones
hujus temporis, ad superventuram gloriam quae revelabitur
in nobis <note>(Rom. VIII)</note>.</p>
<p>Nemo, cum despexerit mundum, reliquisse se arbitretur
<pb n="0135C"/>
ingentia, quia omnis terra, ad infinitatem
comparata coelorum, brevis ac parva est. Si ergo nec
universo orbi renuntiantes, dignum aliquid habitaculis
possumus compensare coelestibus, se unusquisque
consideret, et statim intelliget, parvis aruris et parietibus,
vel modica auri portione contempta, nec
gloriari se debere, quasi magna dimiserit; nec taedere,
quasi <emph>41</emph> parva sit recepturus. Ut enim contemnit
aliquis unam aeream drachmam, ad drachmas centum
aureas conquirendas; ita etiam, qui totius orbis dominium
dereliquit, centuplum de melioribus praemiis
in sublimi sede recipiet. Ad summum, illud perspicere
debemus, quod etsi nostras velimus retentare
divitias, lege mortis ab ipsis devellamur inviti, ut in
libro Ecclesiastis <note>(Eccl. II)</note> scriptum est. Cur
<pb n="0135D"/>
ergo non facimus de necessitate virtutem? cur
non ad lucranda regna coelestia ultro relinquimus
quod lucis istius fine perdendum est? Nihil eorum
curae sit Christianis, quae secum auferre non possunt;
illud potius debemus expetere, quod nos ducat ad
coelum, sapientiam scilicet, castitatem, justitiam,
virtutem, sensum pervigilem, pauperum curam, fidem
in Christo robustam, animum irae victorem,
hospitalitatem. Haec sectantes, mansionem nobis in
terra quietorum, secundum Evangelium <note>(Joan. XIV)</note>,
praeparabimus. Consideremus Domini esse nos famulos,
et servitutem debere ei a quo creati sumus. Ut
enim servus praeteriti gratia famulatus, praesens aut
futurum non contemnit imperium, nec audet asserere
<pb n="0136A"/>
quod ex labore transacto instantis operis habere
debeat libertatem, sed jugi studio (ut in Evangelio <hi>[Lucae XII]</hi> 
 scriptum est) eamdem semper exhibet
servitutem, ut et Domino placere possit, et ne metum
lucretur et verbera; sic et nos divinis congruit parere
praeceptis, scientes quod aequus ille retributor, in
quo quemque invenerit, in eo sit judicaturus, quod
prophetica per Ezechielem voce testatur <note>(Ezech.
XXXIII)</note>. Nam et infelix Judas propter unius noctis
impietatem, omni praeteriti temporis labore privatus
est. Idcirco tenendus est continuus instituti rigor,
habentibus Deum auxiliatorem, sicut scriptum est:
Quia omni proponenti bonum Deus cooperatur <note>(Rom.
VIII)</note>.</p>
<p>Ad inertiam autem calcandam, Apostoli praecepta
<pb n="0136B"/>
replicemus, quibus se mori quotidie testabatur <note>(I Cor. XV)</note>:
similiter et nos humanae conditionis vitam
ancipitem retractantes, non peccabimus. Cum
enim excitati a somno, ad vesperam nos pervenire
dubitemus, et quieti corpora concedentes, de lucis
non confidamus adventu, et ubique naturae ac vitae
incertae memores, Dei nos intelligamus providentia
gubernari; hoc modo non delinquemus, aut aliqua
fragili cupiditate raptabimur; sed nec irascemur
quidem adversus aliquem, nec terrenos congregare
thesauros ambiemus: quin potius metu quotidiani
recessus, et sejungendi corporis jugi meditatione,
omnia caduca calcabimus. Cessabit mulierum amor,
libidinis exstinguetur incendium, invicem nobis debita
nostra donabimus, ante oculos semper habentes
<pb n="0136C"/>
ultimae retributionis adventum: quia major formido
judicii et poenarum timor horridus, simul et lubricae
carnis incentiva dissolvit, et ruentem animam
quasi ex aliqua rupe sustentat. Ideoque precor
ut ad finem propositi omni labore tendamus <note>(Philip.
III)</note>. Nemo post tergum respiciens Lot imitetur
uxorem <note>(Gen. XIX)</note>, praesertim cum Dominus dixerit
nullum ponentem manum super aratrum et respicientem
retrorsum, dignum esse regno coelorum <hi>(Lucae IX)</hi>.
Respicere autem retrorsum nihil aliud
est quam in eo poenitere quod coeperis, et mundanis
rursus desideriis obligari.</p>
<p>Nolite, quaeso, virtutis tanquam impossibile nomen
pavere, nec peregrinum vobis aut procul positum
videatur hoc studium, quod ex nostro pendet
<pb n="0136D"/>
arbitrio. Hujus operis homini inserta natura
est, et ejusmodi res est, quae nostram tantummodo
exspectat voluntatem. Graeci studia transmarina
sectentur, et in alieno orbe constitutos,
inanium litterarum quaerant magistros; nobis vero
nulla proficiscendi, nulla transfretandi fluctus
necessitas imminet, in omni sede terrarum constituta
sunt regna coelorum. Unde et Dominus in
Evangelio ait: Regnum Dei intra vos est <hi>(Lucae XVII)</hi>;
virtus quae in nobis est, mentem tantum requirit humanam.
Cui enim dubium est quia naturalis animae
puritas, si nulla fuerit extrinsecus sorde polluta,
fons sit et origo omnium virtutum? Bonam eam necesse
est creaverit bonus Creator. Quod si forte cunctabimur,
<pb n="0137A"/>
audiamus Jesum filium Nave populo dicentem:
Rectum facite cor vestrum ad Dominum
Deum Israel <note>(Josue XXIV)</note>. Nec Joannes dissonam tulit
de virtute sententiam. praedicans: Rectas facite
semitas ejus <hi>(Lucae III)</hi>. Siquidem hoc est rectam esse
animam, cum ejus principalis integritas nulla vitiorum
labe maculatur; si naturam mutaverit, perversa
tunc dicitur; si bona conditio servetur, et virtus est.
Animam nostram commendavit nobis Dominus, servemus
depositum quale accepimus. Nemo causari
potest extrinsecus situm, quod in se nascitur; facturam
suam qui fecit agnoscat, opus suum inveniat
ut creavit. Sufficit nobis naturalis ornatus; ne
deturpes, homo, quod tibi largitio divina concessit.
Opera Dei immutare velle, polluere est.</p>
<p>
          <pb n="0137B"/>Illud etiam sollicite providere debemus, ut tyrannicam
irae superemus insaniam, quia scriptum est:
Iracundia viri justitiam Dei non operatur <note>(Jac. I)</note>. Et
iterum: Desiderium concupiscens parit peccatum,
quo perfecto, mors gignitur <note>(Ibid.)</note>. Divinae vocis
praeceptum est <note>(Prov. IV)</note>, ut jugi custodia tueamur
animam nostram, <emph>42</emph> quia exercitatos ad supplantandum
habemus inimicos, daemones scilicet, contra
quos nobis, secundum apostolicam contestationem,
pugna sine intermissione est. At enim: Non est nobis
colluctatio adversus carnem et sanguinem, sed
adversus principatus et potestates hujus mundi, adversus
spiritalia nequitiae in coelestibus <note>(Ephes. VI)</note>.
Ingens eorum turba istum pervolat aerem, non procul
a nobis hostium caterva discurrit. Et diversitatem
<pb n="0137C"/>
quidem eorum non est meae parvitatis exponere,
sed hanc majoribus concedo rationem. Quod autem
in promptu est, et ignorare non expedit, dolos scilicet
eorum adversum nos compositos breviter indicabo.</p>
<p>Hoc primum debemus mentibus affigere, nihil
Deum fecisse quod malum est, nec ab ejus
institutione daemonum coepisse principia: perversitas
ista, non naturae, sed voluntatis est vitium. Boni
etenim, utpote a Deo conditi, ex proprio mentis arbitrio
ad terras ruere de coelis; ibique in coeni sordibus
volutati, gentilitatis impias constituere culturas;
et nunc de nobis torquentur invidia, atque universa
mala commovere non cessant, ne pristinis eorum
sedibus succedamus.</p>
<p>
          <pb n="0137D"/>Diversa autem eorum et partita nequitia est.
Quidam enim ad summum nocendi verticem pervenere,
alii ex comparatione pejorum videntur esse leviores;
atque omnes pro possibilitate virium, diversa
contra singulas sumpsere certamina. Idcirco
necessarium est donum spirituum discernendorum a
Domino petere <note>(I Cor. XII)</note>, ut possimus tam fraudes
eorum quam studia pervidentes, adversus disparem
pugnam unum Dominicae crucis elevare vexillum.
Hoc munere Paulus accepto, docebat dicens: Non
enim ejus ignoramus astutias <note>(II Cor. II)</note>. Ad cujus
exemplum etiam nos oportet ex his quae passi sumus,
mutuis nos invicem instruere sermonibus.</p>
<p>Hostile illis contra omnes Christianos, maxime
<pb n="0138A"/>
vero contra monachos et virgines Christi, odium est.
Eorum semitis laqueos praetendunt, eorum mentes
impiis atque obscoenis cogitationibus nituntur evertere;
sed nihil vobis in hoc terroris incutiant. Fidelium
enim orationibus atque jejuniis ad Dominum
statim corruunt; nec tamen si paululum cessaverint,
prorsus plenam putetis esse victoriam. Solent etiam
saucii gravius assurgere, et mutata arte pugnandi,
cum in cogitatione nihil egerint, pavoribus terrent,
assumentes nunc mulierum, nunc bestiarum, nunc
serpentium formas, necnon et ingentia quaedam corpora,
et usque ad tectum domus porrectum caput,
infinitas species et militum catervas. Quae omnia ad
primum quodque crucis signum evanescunt. His
quoque agnitis fallaciarum modis, incipiunt praesagire,
<pb n="0138B"/>
et futurorum dierum eventus velle praedicere.
Cumque et in his contempti fuerint, ipsum jam suae
nequitiae principem ac totius mali summitatem, ad
subsidium sui certaminis vocant.</p>
<p>CAP. XVI.--Crebro denique Antonius talem a se
visum diabolum asserebat, qualem et beatus Job,
Domino revelante, cognoverat <note>(Job XLI)</note>. Oculi ejus
ac si species Luciferi, ex ore ejus procedunt lampades
incensae. Crines quoque incendiis sparguntur, et
ex naribus ejus fumus egreditur, quasi fornacis
aestuantis ardore carbonum. Anima ejus ut pruna,
flamma vero ex ore ejus glomeratur. Cum hujusmodi
terroribus visus est princeps daemonum, inquit
Antonius, et ingentia saepe, ut dixi, promittens,
impietatis suae defurit lingua magniloqua. De qua
<pb n="0138C"/>
Dominus triumphavit, ad Job dicens <note>(Ibid.)</note>: Arbitratur
enim ferrum ut paleas, aeramentum ut lignum
putridum, maria ut terram, tartarum profundi tanquam
captivum aestimavit, abyssum ut deambulatorium.
Per prophetam quoque increpat, dicens: Persequens
comprehendam <hi>(Exodi XV)</hi>, et omnem orbem
terrarum manu mea ut nidum obtinebo, et ut
ova derelicta auferam <hi>(Isaiae X)</hi>. Sic iniquus funereas
evomens voces, bene viventium aliquos frequenter
illaqueat, sed nos nec ejus pollicitationibus credere,
nec minas formidare debemus; fallit enim
frequenter, nihilque verum promittit. Nam si non
mendacia cuncta loqueretur, quomodo talia et tam
infinita promittens, hamo crucis ut draco aduncatus
a Domino est, et capistro ligatus ut jumentum,
<pb n="0138D"/>
et quasi mancipium fugitivum vinctus circulo, et armilla
labia perforatus <note>(Job XL)</note>, nullum omnino fidelium
devorare permittitur? Nunc miserabilis ut passer,
ad ludum irretitus a Christo est, nunc
comites suos quasi scorpiones et serpentes, calcaneo
Christianorum substratos gemit. Ille qui universa
maria a se deleta plaudebat, ille qui orbem terrarum
manu sua teneri pollicebatur, ecce a vobis vincitur,
ecce me adversum se prohibere non potest disputantem.
Contemnenda est, filioli, penitus cum inanibus
verbis superba jactantia; fulgor ille, qui lucere se simulat,
non veri splendor est luminis, sed quibus arsurus
est indicat flammas. Nam dicto citius recedens,
suarum secum refert simulacra poenarum.</p>
<p>
          <pb n="0139A"/>Solent etiam cum modulatione nonnunquam apparentes
psallere, proh nefas! ad haec et impuro ore
sacra Scripturarum eloquia meditantur. Frequenter
enim legentibus nobis, quasi Echo ad extrema verba <emph>43</emph> 
 respondent. Dormientes quoque excitant ad
orandum, ut totius noctis somnum eripiant; plerosque
etiam, dum se in monachorum nobilium habitu
transferunt, monachos coercent, et pristina, quibus
conscii sunt, peccata imputant; sed spernendae sunt
eorum increpationes, et admonitiones jejunandi, vigiliarum
quoque fraudulenta suggestio. Ob id enim
familiares nobis species assumunt, ut affinitate virtutum
nocentes, facilius virus interserant, et innocentes
quosque per speciem honestatis elidant. Impossibile
postea durumque hoc studium praedicant,
<pb n="0139B"/>
ut dum onerosum esse videtur quod coeptum est, ex
desperatione taedium, et ex taedio succedat ignavia.
Idcirco propheta missus a Domino, luctuosa denuntians,
sublimi voce dicebat: Vae qui potat proximum
suum subversione turbida <note>(Habac. II)</note>. Hujusmodi
enim exhortamenta, depravatoria sunt itineris, quod
ducit ad coelum. Idcirco cum venisset Dominus
ad terras, et vera de eo daemones inviti praedicarent,
(vere enim dicebant <hi>[Lucae IV]</hi>: Tu es Christus Filius
Dei vivi), vociferantium ora claudebat, qui vinctas
hominum linguas solvebat, ne cum praeconio veri
perversitatis venena miscerent; et ut nos ejus exemplo,
etiamsi profutura suaderent, in nullo his commodaremus
assensum, quia profecto non congruit
nos post libertatem a Domino concessam, et Scripturarum
<pb n="0139C"/>
praecepta vitalia, a diabolo vivendi capere
consilia, qui suum deserens ordinem, sacrum Christi
temeravit imperium. Propterea etiam Dominus eum
de Scripturis loquentem jubebat tacere, quia peccatori
dicit Deus: Quare tu enarras justitias meas, et
assumis testamentum meum per os tuum <note>(Psal. XLIX)</note>?
Omnia daemones simulant, colloquuntur saepe cum
fratribus, saepe cum turba inconditos excitant sonitus,
manus apprehendunt, sibilant, insipienter cachinnant,
ut vel in puncto peccati Christianum pectus
introeant. Cumque ab universis fuerint repulsi,
ad extremum debilitatem suam lamentatione testantur.
Et Dominus quidem quasi Deus, et suae conscius
majestatis, obmutescere his imperabat; nos autem
vestigiis sanctorum inhaerentes, eamdem gradiamur
<pb n="0139D"/>
viam, qui memoratas subtilius fallacias pervidentes,
canebant: Cum consisteret adversum me peccator,
obmutui, et humiliatus sum, et silui a bonis <note>(Psal. XXXVIII)</note>.
Et iterum: Ego vero tanquam surdus
non audiebam, et sicut mutus non aperiens
os suum; et factus sum ut homo non audiens <note>(Psal. XXXVII)</note>.
Christus silentium ut Dominus imperavit,
nos diabolo nihil credamus, et vincemus.
Si orare compellunt, si jejunia suadent, non ex eorum
nos monitis, sed ex nostra consuetudine id agamus.
Denique etiam si irruentes mortem nobis intentare
videantur, ridendi potius sunt quam timendi,
quia cum sint debiles, minantur cuncta, nec faciunt.
Equidem de istis jam transitorie me dixisse memini,
<pb n="0140A"/>
tamen eadem nunc explicanda sunt latius,
quia non mediocrem affert repetitio cautelam.</p>
<p>Adveniente Domino, destructus est inimicus,
et omne penitus ejus robur elanguit. Propter quod
pristinae virtutis memor, quasi tyrannus jam senescens,
cum ruisse se videat, in perniciem grassatur
humanam; nec tamen potest firmum Deo pectus cogitationum
et caeterarum fraudum arte pervertere.
Nam luce clarius est quoniam adversarii nostri, cum
nec humana carne sint septi, ut causari valeant, idcirco
nos a se non posse superari, quia, clauso ostio
interiore, intrare non valeant. Et revera si
fuissent hoc fragili corpore colligati, observato introitu,
iisdem negaretur accessus. Cum autem (ut
diximus) hoc impedimento sint liberi, et obstructa
<pb n="0140B"/>
penetrent, atque in omni licenter volitent aere, manifestum
est ob enervationem eorum permanere ecclesiae
corpus illaesum. Denique satellites impii cum
principe suo diabolo, quem Salvator in Evangelio homicidam
et patrem malitiae ab initio fuisse firmat <note>(Joan. VIII)</note>,
nobis adversum se dimicantibus fortiter,
nullo modo cessissent, si potestas eorum non fuisset
ablata. Nam si mentior, cur nobis, Satanas, parcis,
qui ubique discurris? cur, qui nullo clauderis loco,
adversum te bene viventium et disputantium non potes
labefactare constantiam?</p>
<p>Sed fortasse nos diligis, quos quotidie conaris
obruere; aut credibile est te esse bonitatis magistrum,
et favere magis optimis quam nocere? Et quid tam
charum tibi esse potest quam laedere, maxime eos
<pb n="0140C"/>
qui tuis sceleribus viriliter repugnant, secundum quod
scriptum est: Quia abominatio est pietas peccatori <note>(Eccli. I)</note>.
Quis tam secundum ad malitiam possidet
pectus? quis tam meditatas implere conatur insidias?
Scimus te impurissimum cadaver; scimus quia idcirco
vivimus Christiani, et contra te nobis est secura congressio,
quia infirmatus es a Domino. Ideo de tuis
confoderis jaculis, quia minationem tuam non sequitur
effectus: quod si fallimur, cur cum terrore simulato,
cur magnitudine corporum nostram aggrederis
fidem? Si voluntatem sequitur possibilitas, tantum
tibi velle sufficiat. Is enim potentiae mos est, non extranea
fallaciae adjumenta conquirere, sed sua virtute
implere quod cupiat. At nunc dum theatrali mutatione
formarum, quasi rudem infantiam scenica <emph>44</emph> 
<pb n="0140D"/>
niteris simulatione deludere, exhaustas vires manifestius
probas. Nunquidnam verus ille angelus contra
Assyrios missus a Domino <note>(IV Reg. XIX)</note>, aut populorum
eguit societate, aut sonitus quaesivit, aut plausus;
et non potius tacitam exercens potestatem, centum
octogintaquinque millia hostium, sermone velocius,
juxta jubentis Domini prostravit imperium? Vos
ergo cum fragiles sitis viribus, perpetuus vos consequitur
interitus.</p>
<p>CAP. XVII.--At dicet aliquis: Cur diabolus egrediens,
beati Job omnem in ruinam impulit domum <note>(Job I)</note>?
cur ejus opibus penitus dissipatis, parietum
quoque fundamenta subvertens, unum numerosae sobolis
coacervavit sepulcrum <note>(Ibid., II)</note>? cur ipsum ad
<pb n="0141A"/>
extremum diri vulneris novitate percussit? Qui hoc
opponit, audiat e diverso: non diabolum potuisse hoc,
sed Dominum, a quo potestas adversum nos dupliciter
datur, vel ad gloriam, si probamur, vel ad poenam,
si delinquimus. Quin potius ex hoc animadvertat,
ne contra unum quidem hominem diabolum
quidquam potuisse, si non potestatem accepisset a
Domino. Nullus enim quod suae ditionis est ab alio
deprecatur. Sed quid Job memoro, quem nec expetitum
potuit vincere? sed nec contra jumenta quidem
ejus, nec contra oves suas, sine concessu Dei proprium
robur exercuit. Sic etiam in Evangelio scriptum est:
Daemones autem rogabant eum, dicentes: Si ejicis
nos hinc, mitte nos in gregem porcorum <note>(Matth. VIII)</note>.
Quomodo igitur qui porcorum expetunt mortes, imaginem
<pb n="0141B"/>
Dei hominem, et tam charum Conditori animal
suo valebunt jure pervertere?</p>
<p>Magna, dilectissimi, adversum daemones arma
sunt vita sincera et intemerata ad Deum fides. Credite
mihi experto: pertimescit Satanas recte viventium
vigilias, orationes, jejunia, mansuetudinem, voluntariam
paupertatem, vanae gloriae contemptum, humilitatem,
misericordiam, irae dominatum, et praecipue
purum cor erga Christi amorem. Novit teterrimus coluber,
ex praecepto Domini sub justorum se jacere
vestigiis, qui ait: Ecce dedi vobis potestatem calcare
super serpentes et scorpiones, et super omnem virtutem
inimici <hi>(Lucae X)</hi>.</p>
<p>Si autem et divinationem se habere simulantes,
venturos fratres nuntiaverint, et adfuerint quos venire
<pb n="0141C"/>
praedixerant, nec sic fides est commodanda mendacibus:
ob id enim praecessere venientes, ut credulitas
sibi paretur ex nuntio, et postea aditus ex credulitate
fallaciae. Verum in hoc nullum Christiano
debet esse miraculum, cum non tantum qui levitate
naturae per cuncta discurrunt, valeant pervenire gradientes;
sed homines quoque equorum velocitate praevecti,
nuntiant adfuturos. Non enim ea quae nondum
fieri coepta sunt referunt, quia Deus solus conscius
est futurorum <note>(Dan. XIII)</note>; sed quorum conspiciunt in
actu initium, eorum sibi tanquam fures apud ignaros
vendicant notionem. Nam quantos nunc putatis qui
possint velocitate puerili istum coetum nostrosque
contra se sermones, ante relatum alicujus hic positi,
longe manentibus indicare? Hoc quod dico vobis,
<pb n="0141D"/>
perspicuum fieri potest exemplis. Si quis a Thebaide
aut alicujus regionis oppido coeperit proficisci, et
hunc daemones viderint in itinere ambulantem, pernicitate
memorata possunt praedicere venientem. Ita
et de Nili inundatione solemni, cum multas in
Aethiopia viderint pluvias, e quibus fluvius intumescens,
ultra alveum effluere consuevit, praecurrentes
ad Aegyptum, nuntiant amnis adventum. Hoc autem
et homines, si illis celeritatis esset tanta natura, facile
nuntiarent. Ut enim speculator beati David ad
verticem loci celsioris ascendens <note>(II Reg. XVIII)</note>, prior
quam hi qui in terra erant prospiciens venientes, non
quaedam incerta de futuris, sed de his qui venire coeperant
nuntiabat; sic et daemones cura pervigili omnia
<pb n="0142A"/>
considerantes, rapido cursu sibi invicem nuntiant.
Sed si forte contigerit ut Dei nutu ad finem coepta non
veniant, hoc est, si aut viator e media regrediatur
via, aut suspensae nubibus aquae ad altum coeli cardinem
deferantur, tunc decipientium una cum credentibus
error aperitur. Haec gentilitatis fuere principia,
his praesagitorum dolis apud delubra daemonum quondam
credebantur oracula: quae adventu Domini nostri
Jesu Christi, indicto sibi silentio, obmutuerunt,
suosque perdidere captivos. Quis (rogo) aut
medicum ex observatione morborum, cum animae aestuantis
incendium de venarum pulsu levi digitorum
scrutatur attactu, divinam arbitratur habere notitiam?
Quis gubernatorem navigationis suae viam inter coeli
sidera requirentem majestatis honore veneratur? Quis
<pb n="0142B"/>
agricolam de aridis aestatis fervoribus, aut de hiemali
aquarum largitate vel frigore disputantem, non potius
experientia laudat, quam dei consecrat nomine?</p>
<p>Verum, ut concedamus paulisper vera daemones
nuntiare, respondete mihi, quis fructus est nosse
venientia? Nunquid aut sciens haec aliquando laudatus,
aut punitus est nesciens? In hoc unusquisque sibi
praeparat, seu tormenta, seu gloriam, si vel negligat
Scripturarum mandata, vel faciat. Nullus ob id nostrum
hanc arripuit vitam, ut habeat praescientiam
futurorum, sed ut praeceptis Domini <emph>45</emph> obediens,
amicus esse incipiat de servo. Curandum est non praescire
quae veniunt, sed implere quae jussa sunt; nec
institutionibus bonis hanc flagitare mercedem, cum
magis debeamus victoriam contra diabolum ab auxiliatore
<pb n="0142C"/>
Domino postulare. Sed si forte aliquis hoc libenter
assumat, ut futura cognoscat, habeat purum
cor; quia credo animam Deo servientem, si in ea perseveraverit
integritate qua nata est, plus scire
posse quam daemones. Talis erat anima Elisaei, quae
aliis incognitas virtutes faciebat.</p>
<p>CAP. XVIII.--Nunc jam caeteras vobis daemonum
explicabo fallacias. Solent nocte venientes, angelos
Dei se fingere, laudare studium, mirari perseverantiam,
futura praemia polliceri. Quos cum videritis,
tam vos quam domos vestras crucis armate signaculo,
et confestim solventur in nihilum: quia metuunt
illud trophaeum in quo Salvator aereas exspolians
potestates, eas fecit ostentui. Solent etiam variis
simulationibus membra torquere, et nostris procaciter
<pb n="0142D"/>
offerre se visibus, ut mentem pavore, et corpus
horrore concutiant. Sed et in hoc fides Deo tuta
fugat eos quasi infirma ludibria.</p>
<p>Non est autem difficilis bonorum spirituum malorumque
discretio, quae sic Deo tribuente panditur:
Sanctorum angelorum amabilis et tranquillus
aspectus est, quia non contendunt neque clamant,
neque audiet aliquis vocem eorum; verum tacite
leniterque properantes, gaudium, exsultationem,
fiduciam pectoribus infundunt, siquidem cum illis
est Dominus, qui est fons et origo laetitiae. Tunc
mens nostra non turbida, sed lenis et placida angelorum
luce radiatur; tunc anima coelestium praemiorum
aviditate flagrans, effracto (si posset) humani
<pb n="0143A"/>
corporis domicilio, et membris exonerata mortalibus,
cum his quos videt abire festinat ad coelum. Horum
tanta benignitas est, ut si quis pro conditione fragilitatis
humanae, miro fuerit eorum fulgore perterritus,
omnem continuo ex corde auferant metum. Ita
Gabriel cum Zachariae loqueretur in templo <hi>(Lucae
XII)</hi>; et angeli cum divinum Virginis partum pastoribus
nuntiarent <note>(Matth. XXVIII)</note>, et qui Dominici
corporis agebant excubias, securis videntium se
mentibus ostendentes, ne metuerent imperabant.
Metus enim non tantum ex pavore animi, quantum
ex magnarum rerum saepe incutitur aspectu. Pessimorum
vero vultus truces, sonitus horridi, sordidi
cogitatus, plausus motusque indisciplinatorum adolescentum
vel latronum; e quibus confestim timor
<pb n="0143B"/>
animae, sensibus torpor incutitur; odium Christianorum,
monachorum moeror et taedium, suorum recordatio,
metus mortis, cupido nequitiae, lassitudo
virtutis, cordis hebetatio. Si igitur post timorem
horrore conceptum, successerit gaudium et ad Deum
fiducia atque ineffabilis charitas, venisse sciamus
auxilium, quia securitas animae praesentis majestatis
indicium est. Sic namque et Abraham patriarcha
videns Deum, gavisus est <note>(Joan. VIII)</note>; et Joannes
cum Mariam supervenisse sentiret, quae in sacri
ventris hospitio universitatis gestabat parentem,
exsultavit necdum natus in gaudium. <hi>(Lucae I)</hi>. Si
autem incussa formido permanserit, hostis est qui
videtur: quoniam nec refovere novit, ut Gabriel
paventem Virginem ne timeat jubet <hi>(Lucae I)</hi>; et
<pb n="0143C"/>
sicuti pastores nuntio consolati sunt <note>(Ibid.)</note>. Quinimo
pavorem duplicat, et usque ad profundam
impietatis foveam, ut sibi homines prosternantur
impellit. Exinde misera gentilitas, dominicae interdictionis
ignara, falso daemones deos opinata est.
Christianorum autem populos his fallaciis irretiri
non passus est Dominus, qui diabolum in Evangelio
audacter sibi principatum omnium praesumentem
repulit, dicens: Vade retro, Satana. Scriptum est
enim: Dominum Deum tuum adorabis, et illi soli
servies <note>(Matth. IV; Deut. VI et X)</note>. Horum verborum
etiam nobis licentia est tributa; quia idcirco locutus
est talia, ut similitudo tentamentorum auctoris nostri
frangeretur eloquiis.</p>
<p>CAP. XIX--Illud quoque, mei charissimi, admoneo,
<pb n="0143D"/>
ut vitae magis sit vobis, quam signorum sollicitudo.
Nullus ex vobis haec faciens, aut ipse superbia
intumescat, aut despiciat eos qui facere non possunt.
Conversationem magis scrutamini singulorum: in
hac vita et imitari vos quae perfecta sunt convenit, et
implere quae desunt. Nam signa facere non est nostrae
parvitatis, sed Domini potestatis, qui ad discipulos
gloriantes, in Evangelio ait: Ne gaudeatis quia
daemones vobis subjecti sunt, sed quod nomina
vestra scripta sunt in coelis <hi>(Lucae X)</hi>. Nominum
enim in libro vitae conscriptio, testimonium est virtutis
et meriti; expulsio autem Satanae, largitio
Salvatoris est. Unde his qui non in vitae laboribus,
sed in prodigiis exsultabunt, dicentibus: Nonne in
<pb n="0144A"/>
nomine tuo daemonia ejecimus, et in nomine tuo
virtutes multas fecimus <note>(Matth. VII)</note>? respondebit
Dominus: Amen dico vobis, non novi vos, discedite
a me, operarii iniquitatis. Non enim novit Dominus
vias impiorum. Hoc ergo magnopere postulemus, ut
donum spirituum discernendorum mereamur accipere;
quo, secundum sententiam Scripturarum,
omni spiritui non credamus <note>(I Joan. IV)</note>.</p>
<p>CAP. XX.--Volueram quidem jam finire sermonem,
et silentio premere quaecunque meae acciderant <emph>46</emph> 
 parvitati; sed ne putetis me frustra commemorasse
quae evenire non possent, idcirco (licet insipiens
fiam, tamen Dominus, qui secretae mentis est
inspector, novit non me causa jactantiae, sed vestri
gratia profectus hoc facere, pauca replicabo de
<pb n="0144B"/>
plurimis. Quoties me nimiis laudibus efferre conati
sunt, cum a me in nomine Domini maledicta reciperent
! quoties augmenta Nili fluminis futura
dixerunt, cum a me audirent: Et hoc ad vestram
quid pertinet curam? quoties minitantes ut milites
armati, scorpionibus, equis, belluis, et variis serpentibus
circumdederunt me, et domum in qua eram
repleverunt, cum ego e contra psallerem: Hi in
curribus et hi in equis, nos autem in nomine Domini
Dei nostri magnificabimur <note>(Psal. XIX)</note>. Et statim misericordia
Christi fugabantur. Quodam autem tempore
cum ingenti luce venientes, dixerunt: Venimus,
Antoni, nostrum tibi praebere fulgorem. Et ego,
clausis oculis, quia lucem diaboli dedignabar aspicere.
orabam, et dicto citius impiorum lumen exstinguebatur.
<pb n="0144C"/>
Post menses autem paucos, cum coram
me psallerent, et de Scripturis sibimet sermocinarentur,
ego tanquam surdus non audiebam. Commoverunt
aliquando monasterium meum, et
ego mente immobili Dominum deprecabar. Saepe
strepitus, saepe saltationes, saepe sibilos ingesserunt;
et me psallente, sonus eorum in voces flebiles
vertebatur</p>
<p>Creditisne, filioli, quod dicturus sum vobis? Vidi
aliquando diabolum excelsum corpore, qui se Dei
virtutem et providentiam ausus est dicere, et ait ad
me: Quid vis, ut a me tibi donetur, Antoni? At ego
sputaculum maximum in os ejus ingeminans,
totum me in eum Christi nomine armatus, ingessi:
et statim ille procerus aspectu inter medias manus
<pb n="0144D"/>
exolevit. Jejunanti etiam mihi visus est ut monachus;
et panes offerens, his sermonibus suadebat ut
vescerer, et huic aliquid indulgerem corpusculo: Et
tu, inquit, homo es, et humana fragilitate circumdaris;
labor paululum conquiescat, ne aegritudo subripiat.
Illico luridam faciem serpentis agnovi; et cum
ad consueta Christi munimenta confugerem, tanquam
per fenestram fumus laberetur, evanuit. Auri quoque
decipulam mihi in deserto frequenter tetendit; quod
ideo offerebat, ut aut visu irretiret me aut tactu
commacularet. Saepe quoque me a daemonibus non
denego verberatum. Canebam autem sic: Nullus me
separabit a charitate Christi <note>(Rom. VIII)</note>. Ad cujus
vocis auditum, in se invicem defurentes, non meo,
<pb n="0145A"/>
sed Domini fugabantur imperio, qui ait <hi>(Lucae X)</hi>:
Vidi Satanam quasi fulgur cadentem de coelo. Haec
ergo, filioli, apostolici memor eloquii, in me transformavi,
ut propositum vestrum nec daemonum
terror, nec aliqua lassitudo dissolveret.</p>
<p>Sed quoniam ob vestram utilitatem multa memorando,
insipiens factus sum, et hujus rei vobis
impertiri cupio notionem, quam veram esse nullus
ambigat audientium. Pulsavit aliquando daemon monasterii
ostium: egrediens, video hominem enormi
sublimitate, porrectum caput usque ad coelum. Cum
ab hoc quisnam esset inquirerem, ait: Ego sum
Satanas. Et ego: Quid, inquam, hic quaeris? Respondit:
Cur mihi frustra imputant monachi? cur
mihi omnes Christianorum populi maledicunt? Et
<pb n="0145B"/>
ego: Juste faciunt, tuis enim frequenter molestantur
insidiis. At ille ait: Nihil ego facio, sed ipsi se invicem
turbant. Nam ego miserabilis factus sum.
Rogo, nonne legisti: Quia defecerunt inimici frameae
in finem, et civitates eorum destruxisti <note>(Psal. IX)</note>?
En nullum jam habeo locum, nullam possideo civitatem,
jam mihi nulla sunt arma: per omnes nationes
cunctasque provincias Christi personat nomen, solitudines
quoque monachorum stipantur choris. Ipsi
se, quaeso, tueantur, et me sine causa non lacerent.
Tunc ego Dei gratiam cum alacritate miratus, sic ad
eum locutus sum: Non tuae veritati, quae nulla est,
tam novam et tam inauditam ascribo sententiam.
Nam cum fallaciae caput sis, hoc sine mendacio
coactus es confiteri. Vere enim Jesus tuas funditus
<pb n="0145C"/>
subruit vires, et honore nudatus angelico, volutaris
in sordibus. Vix dum verba compleveram, et ille
sublimis aspectu Salvatoris nominatione dejectus est.</p>
<p>Quae ergo jam, o filioli, poterit residere cunctatio?
quae trepidatio manebit ulterius? Quis nos
eorum turbo poterit convellere? Securae sint animae
singulorum: non sibi fingat vana cogitatio vana
discrimina; non aliquis timeat a diabolo sublatum
ad praecipitia se posse deferri. Pellatur omnis anxietas;
Dominus enim, qui nostros prostravit inimicos,
manens, ut promisit, in nobis <note>(Joan. XIV)</note>, a variis
nos Satanae munivit incursibus. En ipse diabolus, qui
hujusmodi cum suis satellitibus exercet astutias,
nihil se posse contra Christianos fatetur.</p>
<p>Jam curae Christianorum et monachorum sit ne
<pb n="0145D"/>
per eorum inertiam vires daemonibus praebeantur.
Nam quales nos et nostras repererint cogitationes,
tales se nobis praestare consueverunt. Et si quod in
pectoribus malae mentis et pavoris semen invenerint,
quasi latrones, qui deserta obtinent loca, coeptos
cumulant timores, et crudeliter imminentes, infelicem
puniunt animam. <emph>47</emph> Si autem alacres fuerimus
in Domino, et futurorum bonorum cupido nos succenderit;
si semper omnia manibus Dei committamus,
nullus daemonum ad expugnandum valebit
accedere; magis enim, cum munita in Christo corda
conspexerint, confusi revertentur. Ita et Job firmatum
in Domino diabolus refugit; et infelicissimum
Judam exspoliatum fide, vinculis captivitatis innexuit.
<pb n="0146A"/>
Una est ergo ratio vincendi inimicum,
laetitia spiritualis, et animae Dominum semper cogitantis
jugis recordatio: quae daemonum ludos quasi
fumum expellens, persequetur adversarios potius
quam timebit. Non est enim nescius Satanas ignium
futurorum, et aestuantis gehennae copiosa novit
incendia.</p>
<p>Sed ut mea jam claudatur oratio, illud in finem
commemoro: Cum aliqua se vobis obtulerit visio,
audacter requirite, quis sit ille, et unde venerit; ac
sine mora, si sanctorum fuerit revelatio, angelica
consolatione timor vertetur in gaudium. Si vero diaboli
fuerit oblata tentatio, fidelis animae percunctationibus
evanescet; quia maximum est securitatis
indicium, interrogare quisnam est et unde. Sic et
<pb n="0146B"/>
Nave filius auxiliatorem suum interrogando cognovit <note>(Josue V)</note>;
nec Danielem percontantem latere potuit
inimicus <note>(Dan. X)</note>.</p>
<p>Postquam Antonius dicendi finem fecit, laetantibus
cunctis, in aliis virtutis cupido exardescebat, in aliis
infirma refovebatur fides, ex aliorum mentibus falsae
opiniones pellebantur, ex aliorum sensibus inanium
terrorum pellebatur accensio: simulque universi,
cum jam daemonum insidias contemnerent, mirabantur
in Antonio tantam gratiam spirituum discernendorum,
quam Domino tribuente perceperat.</p>
<p>CAP. XXI.--Erant igitur in monte monasteria
tanquam tabernacula, plena divinis choris psallentium,
legentium, orantium: tantumque jejunandi
et vigiliarum ardorem cunctorum mentibus sermo
<pb n="0146C"/>
ejus afflaverat, ut futurae spei aviditate, ad charitatem
mutuam et misericordias indigentibus exhibendas
jugi studio laborarent, qui infinitam regionem
quamdam, et oppidum a mundana conversatione sejunctum,
plenum pietatis et justitiae videbantur incolere.
Quis tantum monachorum agmen aspiciens,
quis virilem illum concordiae coetum cernens, in quo
nullus nocens, nulla detractio susurronis, sed multitudo
abstinentium et certamen officiorum erat, non
in hanc statim erumperet vocem: Quam bonae domus
tuae, Jacob! tabernacula tua, Israel, tanquam nemora
obumbrantia, tanquam paradisus super fluvios, tanquam
tabernacula quae fixa sunt a Domino, tanquam
cedri circa aquas <note>(Num. XXIV)</note>!</p>
<p>CAP. XXII.--Dum haec ita geruntur, quibus in
<pb n="0146D"/>
dies beatae vitae studium cresceret, Antonius mansionum
in coelo positarum recordans, et praesentis
vitae despiciens inanitatem, quasi parva
essent quaecunque jam gesserat, separatus a fratribus
instituebatur. Cumque eum sive cibum sive
somnum indulgere corpusculo, aut alias naturae necessitates,
cogeret humana conditio, miro afficiebatur
pudore, quod tantam animae libertatem modici
carnis termini coercerent. Nam frequenter cum fratribus
sedens, a cibo cui fuerat appositus, memoria
escae spiritualis, abstrahebatur. Edebat tamen, utpote
homo, saepe solus, saepe cum fratribus. Et cum haec
mira (ut praedixi) ageret, cum confusione animae adhibendam
magnopere corpori diligentiam persuadebat
<pb n="0147A"/>
dicens, nec corpus esse penitus enecandum, ne
operatio contra voluntatem Creatoris dissolveretur;
et nec ob id omne studium animae conferendum, ne
vitiis superata corporeis, ad aeternas inferni tenebras
truderetur; quinimo indultum sibi in carne imperium
vindicans, domicilium suum, ut apostolus Paulus <note>(II Cor. XII)</note>,
ad tertium coelum sublevaret. Asserebatque
hoc a Salvatore praeceptum, in quo ait:
Nolite solliciti esse animae vestrae quid manducetis
aut quid bibatis, nec corpori quid vestiamini, quia
haec gentes quaerunt; vester autem Pater novit quod
indigetis his omnibus. Quaerite ergo primum regnum
Dei et justitiam ejus, et haec omnia adjicientur vobis <note>(Matth. VI)</note>.</p>
<p>CAP. XXIII.--His rebus transactis, cum persecutio
<pb n="0147B"/>
impiissima Maximiani furore vesano vastaret
Ecclesiam, sanctis quoque martyribus Alexandriam
perductis, relicto et ipse monasterio secutus est futuras
Christi victimas, dicens: Pergamus ad gloriosos
fratrum triumphos, aut ipsi congrediamur, aut
spectemus alios praeliantes. Et amore quidem jam
martyr erat, sed cum tradere se ultro non valeret,
et sociari confessoribus in metallis vel in carceribus
constitutis, magna cum libertate et cura ingrediens
ad judicem, exhortabatur, ne terrore impiorum subacti,
Dominum negarent. Jamque sententia coronatos
exsultans, quasi ipse vicisset, usque ad locum felicis
sanguinis prosequebatur. Quamobrem motus judex,
ob Antonii sociorumque ejus constantiam, praecepit
nullum penitus monachorum aut observare judicium,
<pb n="0147C"/>
aut in civitate versari. Et caeteris quidem omnibus
in illa die placuit abscondi; Antonius autem impavidus,
neglecto persecutoris imperio, lavit ependyten
suum. Et alia die, stans in quodam eminenti
loco, <emph>48</emph> candente praecinctus veste, procedentem
judicem suo provocabat aspectu, flagrans cupiditate
martyrii; ostendebatque nobis, contemptorem
poenarum et mortis in Christianis animum perseverare
debere, intantum, ut contristaretur quia volenti
pati pro Dei nomine martyrium non dabatur. Sed
Dominus qui suo gregi parcebat, magistrum servavit
Antonium, ut institutum (sicuti factum est) monachorum
non solum oratione ejus, sed et conspectibus
firmaretur. Nunquam tamen a sanctorum confessorum
vestigiis separatus est, quin, anxia circa eos
<pb n="0147D"/>
cura et charitatis vinculis colligatus, magis carcerem
patiebatur exclusus. Postquam autem persecutionis
turbo defluxerat, et beato episcopo Petro jam ob
martyrii gloriam coronato, ad pristinum monasterium
regressus, quotidianum fidei ac conscientiae
martyrium merebatur, acrioribus se jejuniis vigiliisque
conficiens, vestimento cilicino intrinsecus,
desuper pellicio utebatur, nunquam corpus lavans,
nunquam pedibus sordes abluens, nisi cum per aquas
transire necessitas compulisset. Nullus denique Antonii
corpus nudum, antequam moreretur, unquam vidit.</p>
<p>CAP. XXIV.--Quodam autem tempore, cum ab
omnium se amovisset oculis, et clauso monasterio
neminem omnino susciperet, Martinianus militum
<pb n="0148A"/>
praepositus, cujus filia immundi spiritus infestationibus
quatiebatur, pulsans ostium obsecrabat, ut
suo pignori subveniret, et exiens, Deum pro filia
precaretur. Tum ille aperire quidem minime voluit:
prospiciens vero desuper, ait: O homo, quid meum
poscis auxilium? mortalis et ego sum, et tuae socius
fragilitatis; si autem credis in Christum, cui deservio,
vade, et secundum fidem tuam ora Deum, et
sanabitur filia tua. Confestim ille credens abiit; et
invocato Jesu, filiam reduxit incolumem. Multa et
alia mirabilia per illum Dominus operatus est, et
merito; qui enim promisit in Evangelio, Petite, et
dabitur vobis <note>(Matth. VII)</note>, invento qui ejus gratiam
mereretur accipere, suam potentiam non negavit.
Nam plures vexatorum ante monasterium ejus, clauso
<pb n="0148B"/>
introitu, dormientes, fidelibus per eum ad Christum
precibus curabantur. Haec illi multitudo venientium,
desideratam solitudinem auferens, taedio fuit.</p>
<p>Metuens itaque ne signorum copiosa concessio aut
suos animos extolleret, aut alios plus de se quam
videbant in ipso cogeret aestimare, ad superiorem
Thebaidem pergere cogitavit, ubi nullus eum agnosceret.
Et a fratribus acceptis panibus, sedebat super
fluminis ripam, transitum navis observans. Illo talia
cogitante, vox ad eum desuper facta est, dicens:
Antoni, quo pergis, et quare? At ille intrepide, quasi
consuetam vocem loquentis agnosceret respondit:
Quoniam non sinunt me quiescere populi, idcirco ad
superiorem Thebaidem ire optimum duxi; praecipue,
quia ea exigor quae virtutem meae pusillanimitatis
<pb n="0148C"/>
excedunt. Et vox ad illum ait: Si ad Thebaidem vadas,
et ad pastoralia, ut cogitas, pergas, majorem
ac duplicem sustinebis laborem. Si autem vere quiescere
cupis, vade nunc ad interius desertum. Cumque
Antonius diceret: Quis mihi locum avium poterit
ostendere, ignarus enim sum locorum? confestim ei
qui loquebatur Saracenos indicavit, qui mercandi
gratia ad Aegyptum venire consueverant. His appropinquans
Antonius, rogavit ut se pariter abducerent
in desertum. Nullus obnisus est, sed tanquam a Deo
missum comitem suscipientes, amplexi sunt ejus societatem.</p>
<p>Tribus autem diebus et noctibus itinere confecto,
invenit montem valde excelsum, ad cujus radices
fons aquae dulcis labebatur, et campus haud magnus
<pb n="0148D"/>
totum ambiens montem, qui palmis perpaucis, et his
neglectis, consitus erat. Hunc Antonius locum, quasi a
Deo sibi offerretur, amplexus est. Is enim erat quem
sibi ad fluminis ripam sedenti qui loquebatur ostenderat.
Et primo quidem accipiens a comitibus panes,
solus remansit in monte, nullo alio cum eodem
conversante. Quasi propriam enim domum agnoscens,
habebat locum illum. Saraceni quoque videntes ejus
fiduciam, optato per eum transitu, panes eidem cum
laetitia deferebant; necnon palmarum, licet mediocri,
attamen aliquanto solatio refovebatur.</p>
<p>CAP. XXV.--Exinde cum fratres, agnito loco,
tanquam ad patrem filii, sollicite alimenta transmitterent,
videns Antonius quod ob suum refrigerium
<pb n="0149A"/>
multis onerosus labor indiceretur, et parcens etiam
in hoc monachis, rogavit unum de advenientibus, ut
sarculum sibi, bis acutum cum frumento deferret.
Quibus allatis circumiens montem, haud grandem
culturae aptum reperit locum, ad quem derivata aqua
desuper poterat influere; ibique seminavit; atque
exinde annuum sibi panem laborans, gaudebat, quod
sine cujusquam molestia ex propriis manibus viveret
in deserto. Sed cum rursus etiam illuc quidam venire
coepissent, misertus est lassitudini eorum, et olus in
parvo terrae cespite coluit, ut post asperum iter aliquo
venientes solatio refoverentur. Hoc fratrum refrigerium
et parvulam messem bestiae, propter aquas
illuc convenientes, depastae <emph>49</emph> sunt: e quibus unam
apprehendens dixit omnibus: Cur me laeditis, nihil
<pb n="0149B"/>
a me laesae? abite, et in nomine Domini ne huc appropietis
ulterius. Quis non credat, post hanc denuntiationem,
quasi timentes, nunquam illuc bestias
appropinquasse? Sic Antonio impenetrabilia montium
et deserti interiora captanti, orationibus etiam dedito,
introeuntes fratres magnis vix precibus extorserunt,
ut olivas et legumen et oleum, quod post menses
aliquot ministrabant, dignaretur accipere, et senili
modicum laxaret aetati</p>
<p>Proh nefas! quantas ibi conversans expertus est
luctas. Vere, secundum quod scriptum est, non illi
adversus carnem et sanguinem fuisse colluctationem,
sed adversus principatus et potestates <note>(Ephes. VI)</note>;
ab his qui ad eum ingrediebantur agnovimus. Illi
enim tumultus et voces populi, armorumque sonitus,
<pb n="0149C"/>
prorsus plenum montem daemonum multitudine sevidisse
referebant: ipsum etiam quasi contra inimicos
palam resistentem et fortiter colluctantem. Qui
tamen et advenientes suo refovebat hortatu, et flexis
genibus, armis quoque orationum omnem Satanae
prosternebat exercitum. Admiratione plane dignum
est, in tam immani solitudine, unum hominem nec
daemonum quotidianas expavisse congressiones, nec
tantarum bestiarum, quadrupedum sive reptilium,
diversae cessisse feritati. Juste David cecinit: Qui
confidunt in Domino, sicut mons Sion non commovebitur
in aeternum <note>(Psal. CXXIV)</note>. Immobilem et
tranquillam retinens animi firmitatem, et daemones
fugabat, et feras, sicut scriptum est <note>(Job. V)</note>, secum
pacificabat. Sed et diabolus, ut supra dictus propheta
<pb n="0149D"/>
ait <note>(Psal. LXIII)</note>, observans eum, frendebat dentibus
suis; et ille Salvatoris auxilio, ab universis tutus
perseverabat insidiis. Quadam ergo nocte cum pervigil
Antonius obsecraret Dominum, tantos in monasterium
ejus bestiarum greges coacervavit, ut omnes
eremi belluas circum se aspiceret. Quae cum
rictu oris morsum corpori minitarentur, intellexit
hostis astutias, dixitque: Si a Domino in me vobis
est tributa licentia, devorate concessum; si autem
daemonum huc venistis impulsu, quantocius abite,
quia Christi famulus sum. Ita factum est, et cum jubentis
voce omnis bestiarum multitudo, quasi majestatis
verbere caederetur, aufugit.</p>
<p>CAP. XXVI.--Non multi post haec fluxerant dies,
<pb n="0150A"/>
et alia oritur cum eodem hoste certatio. Operante illo
(nam semper, ut venientibus pro his quae sibi detulerant,
aliquod munusculum rependeret, laborabat)
traxit quidam sportellae, quam texebat, tricinam sive
funiculum. Ad cujus motum exsurgens, vidit
bestiam pubetenus humanam faciem praeferentem
quae exinde in asinum finiebatur. Post cujus aspectum,
vexillum crucis in fronte sua pingens, hoc tantum
ait: Christi servus sum, si ad me missa es, non
fugio. Nullum in medio spatium, et statim informe
prodigium dicto ocius cum satellitum turba fugit, et
in medio cursu ruens exstinctum est. Ista autem explosi
mors atque enecati prodigii, daemonum erat
communis interitus; qui omni studio laborantes, Antonium
a deserto deducere non valuerunt. Mirandis
<pb n="0150B"/>
plus miranda succedunt.</p>
<p>CAP. XXVII.--Non grande post ista tempus excesserat,
et tantarum victoriarum homo fratrum precibus
vincitur. A monachis enim rogatus, ut eos
dignaretur invisere, una cum his profectus est, impositis
camelo aqua et panibus, quia nusquam, praeter
monasterii locum ex quo hauserant, potabilis
aqua per arentem viam reperiebatur. Verum in medio
itinere bibendi subsidia defecerunt. Ardor nimius,
aestus intolerabilis, mortem cuncta minitantur.
Circumeunt, et quaerunt saltem collectam pluviis
lacunam, nihil prorsus remedii, nihil occurrit penitus
ad salutem. Camelus quasi periturus et ipse aestuans
dimittitur, aestuantis pectus exuritur, et sitis desperatione
fervescit. Movit senem fratrum secum commune
<pb n="0150C"/>
discrimen, et vehementissime contristatus ingemuit.
Dehinc ad solita precum auxilia confugiens,
paululum ab eis secessit; ibique, genibus fixis, supplices
manus tetendit ad Dominum. Nec mora, et ad
primas rogantis lacrymas, in orationis loco fons ebulliens
erupit, ibique exstincta sitis, et arentia membra
refecta sunt, et plenis utribus inventum potant
camelum. Ita enim casu evenerat, ut camelus errans
per eremum, dum funiculum trahit, in quodam lapide
ejusdem alligatione funiculi teneretur. Tandem
confecto itinere ad monachos qui invitaverant pervenit.
Tunc vero quasi patri omnes obviam occurrerunt
et honorifico salutatu in oscula ejus et amplexus
certatim ruunt. Proposito ferventi gaudet Antonius;
et laetantibus de adventu suo cunctis, quasi xenia
<pb n="0150D"/>
 de monte portans, spiritualia impartitur alimenta.
Laudat veterum studia, hortator novorum.
Sororem quoque jam vetulam virginem videns, et
aliarum puellarum magistram, mira exsultatione
sustollitur. Exinde, quasi diu abesset ab eremo, rursum
festinavit ad montem.</p>
<p>CAP. XXVIII.--Plurimis jam ad illum venientibus,
cum etiam vexati a daemonibus, malo necessitatis
coacti, auderent deserta penetrare; quos ille consolans,
et monachis in commune praecipiens, aiebat:
Credite in Jesum fideliter: <emph>50</emph> mentem a malis cogitationibus,
carnem ab immunditiis servate puram,
et juxta eloquia divina, ne seducamini in saturitate
ventris <note>(Prov. XXIV)</note>, odite vanam gloriam, orate
<pb n="0151A"/>
saepissime, psallite vespere, et mane, et meridie, et
mandata Scripturarum revolvite. Recordamini gestorum,
quae sancti quique fecerunt, ut exempli memoria
animam incitet ad virtutem, refrenet a vitiis.
Suadebat etiam jugi meditatione retinendum Apostoli
sermonem, quo ait: Sol non occidat super iracundiam
vestram <note>(Ephes. IV)</note>. Non tantum autem super
iracundiam solem occidere non debere interpretabatur,
sed et super omnia delicta hominum, ne peccatorum
unquam nostrorum aut in nocte luna, aut
in die sol, testes abscederent. Illius quoque admonebat
praecepti memores esse, quod dicit de his:
Dijudicate vosmetipsos, et probate <note>(II Cor. XIII)</note>; ut
rationem diei noctisque facientes, si in se delictum
deprehendissent, peccare desisterent; sin autem
<pb n="0151B"/>
nullus error decepisset, perseverantes instarent potius
incepto, quam arrogantia tumidi aut alios contemnerent,
aut sibi justitiam vendicarent, juxta supradicti
Doctoris eloquium dicentis: Nolite judicare
ante tempus <note>(I Cor. IV)</note>; magis debere eos Christi,
cui soli occulta patent, reservare judicio <note>(Rom. II)</note>.
Multas esse (ut scriptum est) vias quae videntur hominibus
justae, sed fines earum ad profundum respicere
inferni <note>(Prov. XIV et XVI)</note>; saepe nostra non posse
nos intelligere peccata, saepe falli in ratione gestorum;
aliud esse Dei cuncta cernentis judicium, qui
non ex superficie corporum, sed ex mentium judicat
arcanis. Aequum autem esse nos nobis compati, et
invicem onera nostra portare <note>(Gal. VI)</note>, ut concesso
examine Salvatori, proprias conscientias nosmetipsos
judicantes intueremur.</p>
<p>
          <pb n="0151C"/>Necnon dicebat magnam esse ad virtutem viam, si
singuli vel observarent quod gererent, vel universas
mentium cogitationes fratribus referrent. Non enim
posse aliquem peccare, cum relaturus esset ad alium
quaecunque peccasset, et subire pudorem in publicum
turpia proferendi. Denique nullum peccantem coram
alio audere peccare; etiamsi peccet, tamen testem
vitare peccati, mentiri magis et negare, et vetus
delictum novo inficiandi augere delicto. Igitur quasi
sub oculis, aiebat, nostris, et cogitatu confundimur
et actu, si omnia referenda faciamus, multo autem
magis, si peccata nostra fideliter describentes digeramus
in ordinem. Tunc vero annotatio delictorum
fratrum videbitur oculis. Si timebimus peccati ceras
<pb n="0151D"/>
conscias, ipsi nos arguent apices. Et quomodo
meretricibus membra miscentes, confunduntur ad
praesentiam caeterorum, ita et nos erubescemus ad
litteras, si haec agamus. Hanc virtutis gradiamur
viam, et corpora mentibus subjugantes, perniciosas
diaboli conteramus insidias. Talibus sermonibus
hortamentisque et venientes ad se monachos incitabat
ad studium, et patientibus condolebat, pluresque
eorum Dominus per Antonium liberavit. Nunquam
tamen aut de incolumitate curatorum est inflatus ad
gloriam, aut contristatus de obsessis adhuc corporibus
murmuravit; magis autem eodem semper animo
et vultu manens, gratias Deo referebat, suadens occupatis
ut correptionem qua vexabantur, patientius
<pb n="0152A"/>
ferrent. Non enim Antonii aut cujusquam hominum
omnino hanc esse medicinam, sed Dei solius, qui et
quibus vellet, et quo vellet tempore daret sanitatem.
Ita consolatione sua et vexatos aequanimiter ferre
tentationem, et jam liberatos, non sibi, sed Deo gratias
referre docebat.</p>
<p>CAP. XXIX.--Fronto autem quidam, vir ex Palaestinis,
qui infestissimo daemonio vexabatur (nam
et linguam ejus laniabat dentibus, et oculorum nitebatur
lumen exstinguere), perrexit ad montem, rogabatque
beatum senem ut pro se Dominum rogaret.
Oravit Antonius, dixitque ad eum: Vade, et curaberis.
Illi incredulo sibi, et violenter ibidem contra
praeceptum remoranti, eadem geminabat Antonius,
dicens: Hic curari non poteris: egredere, et calcata
<pb n="0152B"/>
Aegypto, statim te misericordia Christi consequetur.
Tandem credidit, et profectus est; ac visa Aegypto,
secundum professionem senis, quam ei Dominus
oranti revelaverat, infestatio cessavit inimici.</p>
<p>CAP. XXX.--Virgo vero quaedam, quae de Busiris
Tripolitanae regionis civitate ibidem erat,
inauditis ac flebilibus morbis laborabat. Etenim narium
purgamenta, oculorum lacrymae, aurium putridus
humor in terram cadens confestim in vermes
vertebantur. Augebat calamitatem corpus paralysi
dissolutum, oculos quoque perversos contra naturam
habens. Hanc parentes ejus deferentes, cum ad Autonium
monachos ire didicissent; credentes in Domino,
qui pertinacem sanguinis fluxum in Evangelio
tactu fimbriae stare praeceperat <note>(Matth. IX)</note> rogaverunt
ut miserabilem filiae comitatum susciperent.
<pb n="0152C"/>
Illis renitentibus eam usque ad Antonium perducere,
remansere parentes ejus foris cum filia debili apud
beatum confessorem et monachum Paphnutium,
qui effossis pro Christo oculis sub Maximiano persecutore,
tali dehonestamento corporis plurimum
gloriabatur. Pervenerunt igitur ad Antonium monachi.
Cumque de morbo puellae referre <emph>51</emph> disponerent,
relationem eorum senis sermo praevenit; et
omnem debilitatis et itineris usque ad sanctum
Paphnutium causam, quasi ipse interfuisset, exposuit.
Rogantibus autem eum monachis, ut parentibus
cum filia permitteretur ingressus, non concessit, sed
ait: Ite, et invenietis puellam, si non est mortua,
curatam. Et adjecit: Nullus debet ad meam humilitatem
<pb n="0152D"/>
venire, quia largitio curationum non est
humanae miseriae, sed Jesu Christi misericordiae, qui
ubique in se credentibus praestare consuevit auxilium.
Quamobrem et illa, pro qua petitis, suis precibus
liberata est; et cum ad Dominum orarem ego, mihi
praescientia sanitatis ejus indulta est. Dixit, et verba
ejus puellae incolumitas secuta est. Nam exeuntes
foras ad beatum Paphnutium, et filiam sospitem, et
parentes laetos repererunt.</p>
<p>CAP. XXXI.--Non multos autem post ista dies,
cum duobus fratribus euntibus ad Antonium aqua in
itinere defecisset, et uno siti mortuo, alter jaceret in
terra mortem exspectans, Antonius sedens in monte,
celeriter ad se duos monachos vocavit, qui forte ibidem
<pb n="0153A"/>
sunt reperti; et festinato praecepit ut lagenam
aquae assumentes, invaderent iter quod ducit ad
Aegyptum, dixitque: unus e fratribus huc advenientibus
modo migravit ad Dominum; alter, si non succurreritis
addetur; hoc enim mihi nunc oranti revelatum
est. Sic ait; et juxta praeceptum ejus monachi
festinantes, exstinctum corpus inveniunt, terraque id
operientes, alterum refocillatum suo junxerunt comitatui.
Erat autem spatium itineris unius diei. Fortasse
aliquis quaerat: cur non antequam moreretur, Antonius
dixerit? Incongruo prorsus Christianis argumento,
quia non Antonii, sed Dei judicium fuit, qui
et de recedente, quam voluit, sententiam tulit, et de
sitiente revelare dignatus est. Hoc tantum in Antonio
mirabile est, quod in monte remotissimo sedens,
<pb n="0153B"/>
corde pervigili cuncta procul posita, Domino indicante,
cognosceret.</p>
<p>CAP. XXXII.--Alio rursus in tempore cum sederet
in monte, et oculos subito tetendisset in coelum, vidit
nescio quam animam, laetantibus in ejus occursum
angelis, ad coelum pergere. Cujus spectaculi novitate
stupefactus, beatum dixit sanctorum chorum, oravitque
ut sibi rei praesentis agnitio panderetur. Et statim
vox ad eum facta est, inquiens istam esse Ammonis
monachi animam qui Nitriae morabatur.
Erat autem Ammon vir grandaevus, qui perseveranter
a pueritia usque ad senectutem in sanctitate vixerat <note>(Ruffin., l. II, c. 28; Pallad., c. 7, 8)</note>.
Itinere
quoque dierum tredecim, a Nitria, locus in quo
sedebat Antonius, dividebatur. Videntes autem eum
<pb n="0153C"/>
monachi admirantem, qui venerant, deprecati sunt
ut causam hilaritatis ediceret. Quibus ait modo Ammonem
quievisse quem propter frequentem ejus ad
Antonium commeatum, et propter celebritatem indultorum
ei a Domino signorum optime noverant.</p>
<p>De quibus etiam hoc unum dicendum est: Necesse
ei fuit aliquando flumen nomine Lycum subitis
aquis inundatum transvadare <note>(Ruffin. et Pallad., supra)</note>;
rogavitque Theodorum, qui cum ipso erat, ut
paululum a suo separaretur aspectu, ne nuditatem
corporis invicem uterque conspicerent. Recessit
Theodorus, nihilominus ille seipsum cum nudare vellet,
erubuit. Cogitantem autem eum in alteram ripam
virtus divina transposuit. Rursusque Theodorus, vir
et ipse Deo devotus, transiens ad senem mirari coepit,
<pb n="0153D"/>
quod tam velociter fluvium transvadasset. Cumque
nihil humoris in pedibus, nulla in vestibus ejus aquae
signa conspiceret, rogavit eum ut tam incredibilem
translationem quasi filio pater exponeret. Nolente
illo dicere quae acciderant, amplexus est pedes ejus,
juravitque non se dimissurum, priusquam sibi id
quod celabat referret. Videns ergo senex contentiose
vincere volentem fratrem, exegit vicissim ab eo ut
nulli hoc ante suam mortem indicaret; atque ita confessus
est se subito in alteram ripam fuisse transpositum,
neque omnino undis impressisse vestigia;
Dominici corporis hoc tantummodo privilegium asserens,
et eorum quibus ipse, ut apostolo Petro, donaverit
ut aquarum levitati humanum corpus insisteret
<pb n="0154A"/> <note>(Matth. XIV)</note>.
Haec autem Theodorus, promisso tempore
non dixit, post ejus mortem retulit.</p>
<p>Monachi vero, quibus dixerat Antonius de morte
Ammonis, notaverunt diem: et venientibus de Nitria
fratribus post dies triginta, sciscitantes repererunt
illo die illaque hora dormisse Ammonem, qua animam
ejus ferri senex viderat; utrique igitur puritatem
mentis in Antonio mirati sunt, quomodo rei tam
longe gestae statim ad eum fuisset perlata cognitio.</p>
<p>CAP. XXXIII.--Archelaus quoque comes, cum
eum invenisset in exteriori monte, rogavit ut
oraret pro Polycratia, quae in Laodicea erat,
admirabili et Christo dedita virgine. Patiebatur enim
pessimos stomachi et lateris dolores, quos jejuniis
nimiis vigiliisque contraxerat, et erat penitus toto debilis
<pb n="0154B"/>
corpore. Oravitque Antonius, et diem quo oratio
fuerat facta annotavit Archelaus. Redit Laodiceam,
et invenit virginem incolumem. Percontatus diem
sanitatis, reperit tempus medelae cum annotatione
congruere <emph>52</emph>. Et omnes admirati sunt, agnoscentes
eo tempore illam a Domino fuisse a doloribus liberatam,
quo orans Antonius pro ipsa bonitatem Salvatoris
invocaverat.</p>
<p>CAP. XXXIV.--Saepe etiam ad se venientium
turbarum, ante dies et menses, et causas praedixit et
tempora. Nam quosdam videndi eum tantum desiderium,
alios imbecillitas, nonnullos obsessa a daemonibus
corpora pertrahebant: nemo tamen unquam
vexationem aut detrimentum laboriosi itineris conquestus
est, regrediebantur omnes spiritali cibo pleni.
<pb n="0154C"/>
At ille praecipiebat, non suae laudi hanc admirationem
ab eis applicari debere; sed Domini, qui sui
notionem hominibus pro capacitate mortalitatis indulserit.</p>
<p>CAP. XXXV.--Quodam autem tempore, cum
exisset ad exteriora monasteria, et rogatus esset a
fratribus ut in navi quadam cum monachis proficiscentibus
oraret, ascendit, et solus ex omnibus odorem
sensit teterrimum. Asserebant cuncti, piscium
salsorum et tarichorum in navi positorum hunc
esse putorem. At ille alterius rei fetorem se sentire
affirmavit. Adhuc loquente illo, adolescens quidam
possessus a daemone, qui procidens juxta carinam se
navis absconderat, repente exclamavit. Quo statim
per Antonium in nomine Domini nostri Jesu Christi
<pb n="0154D"/>
curato, intellexere universi, diaboli illum fuisse putorem.</p>
<p>CAP. XXXVI.--Alius quoque ad eum vir, inter
suos nobilis, daemoniosus adducitur, tanta oppressus
insania, ut non sciret se esse apud Antonium, necnon
et corporis sui superflua comederet. Quamobrem rogatus
senex ab his qui eum adduxerant ut pro illo
Dominum oraret, intantum juvenis miseriae condoluit,
ut tota nocte pervigilans cum eo, adversus patientis
insaniam laboraret. Sed cum jam lucesceret, et obsessus,
impetu in Antonium facto, vehementer eum
impulisset, irasci coeperunt qui eum adduxerant, cur
seni fecisset injuriam. Quibus Antonius ait: Nolite
alienam culpam juveni misero ascribere: furor iste
<pb n="0155A"/>
obsidentis est, non obsessi. Idcirco autem in hanc
proruit dolens hostis audaciam, quia Dominus ad
aridam regionem ire eum jussit; et expulsi Satanae
indicium iste adversum me impetus fuit. Nulla post
verba mora, adolescens recepto sensu, et gratias
agens Deo, et locum ubi esset, agnovit, et toto Antonium
complexans deosculatus est affectu.</p>
<p>CAP. XXXVII.--Innumera et alia istiusmodi signa
sunt, quae monachorum concordi saepe relatione cognovimus.
Verum non tantum his adhibendus est
stupor, quia multo plus quae sequuntur conditionem
nostrae fragilitatis excedunt. Hora circiter nona,
cum ante cibum orare coepisset, raptum se sensit in
spiritu, et ab angelis in sublime deferri: prohibentibus
transitum aeris daemonibus, coeperunt angeli
<pb n="0155B"/>
contradicentes requirere quae esset causa retinendi,
nullis existentibus in Antonio criminibus. Illis vero
ab exordio nativitatis replicare peccata nitentibus,
calumniosa angeli ora clauserunt, dicentes non debere
eos a nativitate ejus delicta narrare, quae jam
Christi essent bonitate sopita; si qua autem scirent
ex eo tempore quo factus esset monachus, et Deo
se consecrasset, licere proferri. Accusabant daemones
multa procaciter mentientes; et cum deessent
probamenta fallacibus, liber Antonio conscensus
aperitur. Et statim rediens in se, in eo loco in quo
stare coeperat, hoc se rursum vidit esse quod fuerat.
Tunc vero oblitus escae, ex illa hora noctem gemitu
ac lamentatione transegit, reputans secum humanorum
hostium multitudinem, et colluctationem tanti
<pb n="0155C"/>
exercitus, et laboriosum per aerem iter ad coelum,
et hoc Apostoli dictum, quo ait: Non est nobis colluctatio
adversus carnem et sanguinem, sed adversus
principem potestatis hujus aeris <note>(Ephes. VI)</note>. Qui
sciens aereas potestates ob id semper tentare, luctari
et contendere, ne nobis liber transitus esset ad
coelum, hortabatur monens: Assumite arma Dei, ut
possitis resistere in die mala <hi>(Ibidem)</hi>; ut nihil mali
habens quod de vobis dicere possit inimicus <note>(Tit. II)</note>,
confundatur. Nos autem apostolici sermonis recordemur,
dicentis: Sive in corpore, sive extra corpus,
nescio, Deus scit <note>(II Cor. XII)</note>. Et Paulus quidem usque
ad tertium coelum raptus est, ibique auditis verbis
ineffabilibus, descendit; Antonius autem usque
ad aereum sublatus, post colluctationem liber apparuit.</p>
<p>
          <pb n="0155D"/>CAP. XXXVIII.--Habebat etiam istiusmodi donum:
si cujus rei sedens in monte ignarus fuisset,
et ejus secum inquireret notionem, oranti ei a Domino
revelabatur; et erat, secundum quod scriptum
est, a Deo doctus <note>(Joan. VI; Isa. LIV)</note>. Denique cum
a fratribus haberetur iste tractatus, et ab eo sedule
sciscitarentur quemadmodum se post corporis sarcinam
anima gereret, quive ei locus post exitum concederetur;
proxima nocte vox desuper nomen ejus
inclamitans, ait: Antoni, exsurge, exi et vide. Qui
exsurgens, egressus est; sciebat enim quibus respondere
deberet. Et elevatis ad coelum oculis, vidit
quemdam longum atque terribilem, caput usque
<pb n="0156A"/>
ad nubes attollentem; vidit etiam pennatos quosdam
 se elevare cupientes ad coelum <note>(Pallad., c. 27;
Pasch., c. 19, n. 4)</note>, atque illum extensis manibus
prohibere transgressum; e quibus alios apprehensos
elidebat ad terram <emph>53</emph> alios frustra retinere contendens,
dolebat super se ad coelestia transvolare, et
maximum gaudium mixtum moerore victi victoresque
tribuebant. Statimque ad eum vox facta est dicens:
Animadverte quod vides. Et tunc coepit illuminato
corde intelligere animarum esse conscensum, et diabolum
prohibentem; qui et sibi retineret obnoxios,
et in sanctorum, quos decipere non poterat, cruciaretur
volatu. His visionum exemplis incitatus, quotidie
ad meliora crescebat</p>
<p>CAP. XXXIX.--Neque vero id, quod sibi revelatum
<pb n="0156B"/>
fuerat, causa jactantiae fratribus indicabat; sed
cum orans jugiter Dei laudaret auxilium, interrogantibus
compellebatur edicere; nec spirituales filios
pura in Christo anima occultare quidquam volebat,
praesertim cum hujusmodi signorum relatio et amorem
ministraret proposito, et fructum laboris ostenderet.
Nunquam ille aut ira subita concitatus patientiam
rupit, aut humilitatem erexit in gloriam. Nam
omnes clericos usque ad ultimum gradum ante
se orare compellens, episcopis quoque atque presbyteris,
quasi humilitatis discipulus, ad benedicendum
se caput submittebat. Diacones vero, qui
ad eum utilitatis causa veniebant, cum pro adjutorio
eorum ejus praesentibus disputaret, ad orandum Dominum
sibi praeponebat, non erubescens, et ipse discere.
<pb n="0156C"/>
Nam et interrogabat frequenter eos cum quibus
erat; et si aliquid ab eis necessarium audierat,
se fatebatur adjutum.</p>
<p>CAP. XL.--Habebat autem et in vultu magnam
gratiam, et admirabile a Salvatore etiam hoc munus
acceperat. Si quis enim ignarus ejus, inter multitudinem
monachorum eum videre desiderasset, nullo
indicante, caeteris praetermissis, ad Antonium currebat,
et animae puritatem agnoscebat ex vultu, et per
speculum corporis gratiam sanctae mentis intuebatur.
Nam semper hilarem faciem gerens, liquido
ostendebat se de coelestibus cogitare, sicut Scriptura
ait: Corde laetante vultus floret, et in moerore constitutus
tristatur <note>(Prov. XVII)</note>. Ita et Jacob agnovit
Laban socerum suum insidias sibi machinantem,
<pb n="0156D"/>
dicens ad filias ejus: Non est facies patris vestri sicut
heri et nudiustertius <note>(Gen. XXXI)</note>. Sic Samuel
agnovit David: Laetificatos enim habebat oculos, et
dentes sicut lac candidos <note>(I Reg. XVI)</note>. Similiter
agnoscebatur Antonius, quia semper eamdem
faciem inter prospera et adversa retinens, nec secundis
extollebatur, nec frangebatur adversis. Erat
enim et in vultu amabilis, et in fidei puritate mirabilis.</p>
<p>CAP. XLI.--Nunquam schismaticorum se miscuit
communioni, antiquam eorum sciens pravitatem atque
transgressionem. Nunquam Manichaeis aut
aliis haereticis saltem amicabilia verba largitus est,
nisi tantum ea quae eos possent ab iniquitatis errore
<pb n="0157A"/>
revocare, denuntians talium amicitias atque sermones
perditionem esse animae. Sic etiam Arianos detestabatur,
ut omnibus diceret nec juxta eos quidem
esse accedendum. Nam cum venissent quidam Ariomanitae,
reperta eorum post examinationem infidelissima
secta, effugavit eos de monte, dicens
multo serpentibus deteriores horum esse sermones.
Mentientibus autem Arianis aliquando Antonium
ita ut se credere, admiratus eorum audaciam, et justi
doloris ira commotus, rogatusque ab episcopis atque
universis fratribus, Alexandriam descendit; ibique
Ariomanitas publico sermone condemnavit, ultimam
hanc esse haeresim et praecursorem Antichristi
affirmans; praedicavitque in populo Filium Dei,
non facturam, non ex nullis exstantibus, sed proprium,
<pb n="0157B"/>
unius cum Patre substantiae, ne creatura potius,
aut adoptio, aut appellatio videretur, impium
esse dicens vel mente concipere: Erat quando non
erat, cum Verbum Dei Deus, qui est semper, Patri sit
coaeternus, quia ex eo natus est Patre, qui semper
est. Unde aiebat: Cum Arianis vobis nulla sit conjunctio.
Quae enim societas luci ad tenebras? Vos
fideliter credentes, Christiani estis; illi Verbum, id
est Filium, qui ex Deo Patre est, creaturam docentes,
nullo intervallo a gentibus separantur, qui serviunt
creaturae potius quam Creatori, qui est benedictus
in saecula <note>(Rom. I)</note>. Ipsa, mihi credite, irascuntur
elementa, et omnis contra Arianum furorem,
secundum Apostoli dictum, ingemiscit creatura <note>(Rom. VIII)</note>,
quod sibi Dominum suum, per quem
<pb n="0157C"/>
omnia, et in quo omnia facta sunt <note>(Rom. XI)</note>, videat
aggregari</p>
<p>CAP. XLII.--Haec tanti viri praedicatio exprimi
non potest quantum ad fidem populos roboraverit.
Laetabantur quippe hostilem et Christo mimicam
haeresim anathematizari ab Ecclesiae columna. Nulla
tunc aetas, nullus sexus domi remansit. Taceo de
Christianis: pagani quoque et ipsi idolorum sacerdotes
ad dominicum imperium convolabant, dicentes:
Precamur ut videamus hominem Dei, quia hoc
apud universos conspicuum erat nomen Antonii.
Ambiebant quoque saltem fimbriam vestimenti ejus
attingere, multum sibi et tactum prodesse credentes.
Quot tunc diabolica obsidione et variis infirmitatibus
liberati! quot simulacris erepta sunt spolia! quanti
<pb n="0157D"/>
etiam ab errore gentilium retracti, nostro juncti sunt
gregi! Tanti certe, ut paucorum dierum spatio ex
idolorum <emph>54</emph> superstitione conversio omnem per
annum credentium vinceret turbam. Praeterea cum
irruentem multitudinem comites repellerent, aestimantes
taedio illi conventum populi fore, ille tranquillo
animo dicebat: Nunquid hic coetus daemonum
major est turbis? nunquid obsequentium multitudo
colluctatorum in monte nostrorum catervis est numerosior?</p>
<p>CAP. XLIII.--Accidit etiam ut cum eum redeuntem
circa portam prosequeremur, a tergo quaedam mulier
clamitaret, dicens: Exspecta, homo Dei, filia mea atrocissimo
vexatur daemonio; exspecta, obsecro; exspecta
<pb n="0158A"/>
ne et ego corruens inteream. Hoc audito, mirabilis
senex a nobis admonitus, volens tamen et ipse,
paululum substitit. Cumque appropinquante muliere,
puella jaceret explosa, oravit tacitus Dominum Jesum,
et ad comminationem ejus statim spiritus impurus
egressus est. Puella incolumis, populus in
laudibus Dei, mater in gaudio fuit. Ipse autem laetabatur,
quia ad desideratam solitudinem repedabat.
Erat autem valde sapiens, et hoc in se mirabile habebat,
quia cum litteras non didicisset, ingeniosissimus
et prudentissimus erat.</p>
<p>CAP. XLIV.--Aliquando etenim philosophi duo
 gentiles venerunt ad eum, putantes Antonium
se posse decipere. Erat vero in superiori monte.
Quos cum vidisset, paganos intellexit ex vultu; et
<pb n="0158B"/>
procedens ad eos, per interpretem ita coepit loqui:
Quare tam longe ad stultum hominem sapientes
se vexare voluerunt? Illis dicentibus, non esse illum
stultum, sed et nimium sapientem, vigilanter respondit:
Si ad stultum venistis, superfluus est labor
vester; si autem putatis me sapientem esse, et sapientiam
habere, bonum est ut imitemini quod probatis,
quia bona convenit imitari. Si ego ad vos venissem,
vos imitarer; sed quia vos ad me quasi ad
sapientem venistis, estote, sicut ego sum, Christiani.
Abscesserunt philosophi, utrumque mirantes, et
acumen ingenii, et daemonum expulsiones.</p>
<p>CAP. XLV.--Alios quoque similiter mundi sapientes,
qui eum irridere cupiebant, quia litteras
ignoraret, tali disputatione colligavit, dicens: Respondete
<pb n="0158C"/>
mihi, quid prius, sensus an litterae? et quid
cujus exordium? Sensus ex litteris, an litterae oriuntur
ex sensu? Illis asserentibus quia sensus esset
auctor atque inventor litterarum, ait: Igitur si cui
sensus incolumis est, hic litteras non requirit. Quis
praesentium post hanc colluctationem non exclama
verit, cum obstupuerint et ipsi qui victi sunt, tantam
in imperito litterarum sagacitatem animi admirantes?
Neque enim, ut in solitudine et montibus versatus,
atque omnem ibidem exigens vitam, agrestis et rigidus
erat, sed jucundus atque affabilis, sermonem,
secundum Apostoli praeceptum, divino conditum
sale <note>(Coloss. IV)</note> proferebat, ita ut invidia careret, et
amore omnium potiretur.</p>
<p>CAP. XLVI.--Inter haec, quasi parum esset bis
<pb n="0158D"/>
gentilitatem fuisse separatam, et tertio venerunt viri
ad eum omnis secularis prudentiae nube caecati, atque
universis philosophiae studiis artium suarum
aestimatione doctissimi. Hi cum rationem ab eo exigerent
fidei, quam in Christo habemus, et niterentur
arguta sophismatum interrogatione de divina
cruce eum illudere, in silentium paululum voce compressa,
primum eorum miseratus errorem est; deinde
per interpretem, qui ejus verba diligentissime in
Graecum solebat exprimere sermonem, ita exorsus
est, dicens: Quid pulchrius est, quidve honestius,
crucem colere, an adulteria, parricidium, vel incestum
his assignare quos colitis; cum in altero sit contemptus
mortis insigne virtutum, in altero turpis religio
<pb n="0159A"/>
obscenitatis magistra? Quid melius est dicere quod
Dei Verbum, manens ut erat, ob salutem nostram
humanum corpus assumpserit, ut societate mortalitatis
nos eveheret ad coelum, participesque naturae
coelestis efficeret; an, ut ipsi asseritis, divinae mentis
haustum, ad terrena veneranda caput submittere,
et pecudum atque serpentum formis coeleste
nomen includere? Quo ore Christianorum credulitatem
audetis irridere, dicentium Christum Filium
Dei sine sui detrimento, et coepisse esse quod
non erat, et mansisse quod fuerat; cum ipsi animam
de coelestibus detrahentes, non tantum hominum
sed et serpentium et pecudum soleatis sepelire
corporibus? Christiana credulitas pro salute
mundi Deum suum venisse testatur; vos vero innatam
<pb n="0159B"/>
animam praedicantes, ultro citroque transfertis.
Christiana fides, quae omnipotentiam Dei clementiamque
veneratur, consequenter incarnationem dicit
Deo fuisse possibilem, ita tamen, ut non evacuaverit
dignatio dignitatem; vos qui animam ex splendidissimo
Dei fonte manentem turpiter decidisse jactatis,
qui mutabilem et convertibilem eam post sui diminutionem
audetis asserere, jam illam quoque naturam
dominam saeculorum per animae contumelias
impia lingua temeratis. Imago enim, quae secundum
vos naturalem similitudinem sui retinet auctoris, cui
una est ex quo defluxit eademque substantia, humilitates
proprias et injurias consequenter ad suam
originem remittit. Igitur animadvertite, contumelias
animarum, ad patrem (ut appellatis) <emph>55</emph> carum per
vestram blasphemiam redundare.</p>
<p>
          <pb n="0159C"/>Crux Christi Domini Dei nostri hic nobis ingeritur.
Rogo, quae haec est religionis obscenitas?
nonne potius est crucem aut alicujus generis
mortem, ab iniquis hominibus illatam patienter
sustinere, quam Isidis plangere post Osirim
 vagos incertosque discursus? Pudeat, quaeso, vos
insidiarum Typhonis; pudeat Saturni fugae
et devorationis crudelissimae liberorum. Erubescite
parricidium Jovis et incestum, erubescite raptum
ejus et coitum mulierum atque puerorum. Ille, sicut
vestri fingunt poetae, ad explendum immanissimae
libidinis furorem, molles dedit in amore vagitus; ille
in Danaes fluxit sinus, ipse amator et pretium;
ille modulatus ales Ledaeos petivit amplexus;
<pb n="0159D"/>
ille in proprium saeviens sexum, regium puerum
ministris avibus polluit. Haec vos creditis, haec
colitis, haec sunt vestrorum ornamenta templorum.
Aequo, deprecor, pro vestra salute, nostra dicta
pensate judicio. Cuncta, an nihil credendum in libris
Christianis est? Si nihil, nec crucis quoque, cui detrahitis,
nomen agnoscitis. Si universa credenda sunt,
cur, cum in iisdem libris cruci resurrectio copuletur,
passionem divinam stolido laceratis eloquio, et non
statim jungitis caecorum visum, surdorum auditum,
claudorum gressum, leprae emundationem, serviens
ambulanti Deo suo mare, daemonum fugas, resurrectionem
mortuorum et defunctorum ab inferis reditus?
Haec omnia Scripturis divinis, quas interpolatis,
<pb n="0160A"/>
inserta sunt, et iisdem voluminibus continentur praeconia
majestatis et mortis dedecora. Quamobrem
odio, quo imbuti estis, abjecto, invenietis illico, et
Deum verum esse Jesum, et salutis humanae gratia
fragilem assumpsisse naturam.</p>
<p>CAP. XLVII.--Vestram tamen nobis, si non pudet,
narrate religionem. Sed quas error infelix poterit referre
culturas de tanta rerum foeditate atque vecordia?
nisi forte (ut audio) fabulas asseratis deorum
vestrorum, et obscenitates, et crudelitates, et vanitates,
et mortes, tegentes eas allegoricis velaminibus
; Liberae raptum, terram; semiclaudum
Vulcanum et debilem, ignem; Junonem, aerem
; Apollinem, solem; Dianam, lunam
; Neptunum, maria; et libidinum principem
<pb n="0160B"/>
Jovem, aetherem interpretantes. Nec post
hanc excusationis procacitatem Deum, sed creaturas,
contempto Creatore, suscipitis. Quod si pulchritudo
vos elementorum ad suam traxit venerationem, modum
fas erat custodire; et oportebat mirari tantum,
nec colere, ne facturae veneratio Creatoris esset injuria.
Nam secundum istiusmodi, quam vos sequimini,
rationem praeposteram, et architecti honor migravit
ad domum; et medici scientia ad remedia conferetur,
omnium quoque artificum merita vel laudes ad opera
transferentur. Quid ad haec dicitis, ut agnoscamus
quae sit crucis ridiculae vobis ignominiosa confessio?</p>
<p>CAP. XLVIII.--Hac disputatione convertentibus inter
se philosophis oculos, simulque mussitantibus, subridens
Antonius rursum per interpretem ait: Praedurum
<pb n="0160C"/>
 namque cuncto videtur operi, quoties justo universae
rei tenore calcato, laboris merita factis magis
quam factoribus astruuntur. Elementa quidem, ut memoravi,
ex ipso conspectu suam comprobant servitutem.
Sed quoniam vos observatione dialectica necessaria,
ut putatis, quaeque colligitis, hoc quoque artificio
etiam nos nostram religionem compellitis affirmare.
Respondete mihi: Cognitio Dei quemadmodum manifestius
approbatur, per collectionem verborum, an
per operationem fidei? Et quid antiquius est,
operatio fidei, an disputatio per argumenta procedens?
Illis respondentibus firmiorem sermonibus
operationem esse, et hanc liquidam de Deo cognitionem,
bene eos et ipse dixisse consensit, quia operationem,
quae ex fide descendit, animi generat affectus,
<pb n="0160D"/>
dialectica vero disputatione ex artificio componentium
sumpsit oppositionis exordium. Cum ergo, ait, operationem
fidei animo sitam quis habuerit, superflua
erit verborum compositio, per quam conceptam
sensu nostro credulitatem tentatis evellere, et tamen
saepe nostras explicare intelligentias non valetis. Ita
solidiora sunt mentis opera, quam sophismatum fraudulenta
conclusio.</p>
<p>CAP. XLIX.--Nos Christiani mysterium vitae nostrae
non in sapientia mundi habemus repositum, sed in
virtute fidei, quae nobis a Deo tributa per Christum
est. Hanc orationis meae veritatem, rerum, quae quotidie
geruntur, ordo commendat; nobis imperitis et
litterarum vestrarum ignaris ad Dei cognitionem
<pb n="0161A"/>
ejus solum verba sufficiunt. Ecce nos tot gentilitatis
gregibus abstracti, in universum orbem quotidie propagamur;
vobis vero post adventum Domini, nodosae
sophismatum defecerunt versutiae. Ecce nos, simplicem
Christi fidem docentes, idololatriam debellavimus,
et per praedicationem ignominiosae crucis aurata
templa ceciderunt. Vos, si potestis, ostendite quibus
contextione verborum gentilitatem Christo praeponere
suaseritis. Per omnes jam terras verus Dei Filius Christus
est agnitus. Nihil eloquentia sophismatum, nihil
disputatio philosophiae multitudini <emph>56</emph> potest obesse
credentium. Crucifixum nominamus, et universi daemones,
quos vos ut deos colitis, rugiunt, atque ex
obsessis corporibus ad primum dominicae crucis signum
fugantur. Ubi sunt illa fabulosa oracula? ubi
<pb n="0161B"/>
Aegyptiorum incantationes? quo magorum
profecere carmina? Certe tunc vastata sunt
omnia, cum de sua Cruce mundo Christus intonuit.
Nihilominus vos, praetermissis debilitatorum
catervis, gloriosam Jesu mortem irridere conamini.</p>
<p>Illud autem quale est, quod numquam infestatione
regali concussa gentilitas, imo saeculo chara et hominum
praesidiis fulta, jam corruit. Nos famuli Christi
quo plus premimur, eo magis assurgimus et floremus.
Vestra simulacra ornatis quondam septa parietibus,
jam vetustate collapsa sunt. Christi vero
doctrina, quae vobis stultitia videtur et ludus, licet tyrannica
persequentium principum tentamenta pertulerit,
licet variis sit incursata terroribus, nullo tamen
terrarum orbe concluditur, nullo gentium barbararum
<pb n="0161C"/>
fine prohibetur. Quando enim divinae scientiae
tantus splendor illuxit? quando tot simul in se convenere
virtutes? Continentia in matrimonio,
virginitas in Ecclesia. Floret martyrum pro Domino
suo gloriosa constantia, quorum omnium crux Christi
principium est.</p>
<p>Cum interim vos inter tantos virtutum choros syllogismorum
retia tenditis, et veram rerum lucem tenebrosis
conamini argumentationibus obvolvere,
ecce nos, ut dixit Doctor noster, non in gentili persuasione <note>(I, Cor. II)</note>,
sed in fide apertissima suademus,
quae verborum affirmationem praevenire consuevit.
Adsunt quippe patientes a daemonibus vexati. Quos
cum in medium produxisset, verba repetivit, dicens:
Nunc vos collectionibus vestris, et quo vultis malefico
<pb n="0161D"/>
carmine deos vestros, quos putatis, expellite; sin
autem non potestis, victas submittite manus, et ad
Christi trophaea confugite, et statim Crucifixi credulitatem
majestatis potentia prosequetur. Dixit, et invocato
nomine Jesu, cum vitale signum in sacro numero
Trinitatis pressisset in frontibus, una cum expulsis
daemonibus vana praesentium philosophorum
confutata sapientia est. Expaverunt enim stupentes
hominem, cui post tantum ingenium afflueret signorum
divina largitio. At ille universa Christo, qui curat,
ascribens, usus est affatu reciproco, et ait: Nolite
me putare his sanitatem dedisse, Christus per
servos suos facit ista miracula. Credite et vos, et videbitis
quia devota Deo fides, non eloquentiae vanus
<pb n="0162A"/>
tumor talia signa mereatur. Confugite ad Crucifixi
legem, nosque ejus imitamini famulos; et hoc scientiae
fine contenti, nulla deinceps saecularis imprudentiae
argumenta quaeratis. Hactenus Antonio dicente,
miro philosophi stupore perculsi, cum
honorifico salutatu ab eo recedentes, multum ejus
sibi fatebantur profuisse conspectum.</p>
<p>CAP. L.--Hoc in eo vero mirabile est, ut hominem
in extremo mundi limite conditum, et favor
principum, et omnis celebraret aula regalis. Nam et
Constantinus Augustus, et ejus liberi Constans
atque Constantius, talia cognoscentes, crebro ad
eum, quasi ad patrem, missis litteris, obsecrabant
ut reciprocis eos scriptis hilararet. At ille ejusmodi
manens, qualis et antequam litterae ad eum venirent
<pb n="0162B"/>
fuerat, nec salutatione principum movebatur, et tanquam
non acceptis litteris, convocatis monachis aiebat:
Reges saeculi epistolas ad nos miserunt, quae
hic Christianis adhibenda miratio est? Licet enim diversa
sit dignitas, attamen eadem nascendi moriendique
conditio est. Ista sunt veneratione omni percolenda,
illa toto animi affectu retinenda sunt, quod
hominibus Deus legem scripserit, quod per Filium
suum propriis Ecclesias ditaverit eloquiis. Quae monachis
est ratio cum epistolis regum? cur accipiam
litteras, quibus consueta nesciam reddere salutationis
obsequia? Igitur rogatus ab universis fratribus ut
Christianos reges suis litteris refrigeraret, ne scilicet
per silentium ejus exasperarentur, ad susceptas epistolas
convenientia rescripsit. Laudavit primum, quod
<pb n="0162C"/>
Christum colerent, deinde salutaria persuasit, ne magnam
putarent regiam potestatem, ne praesentis
carnis imperio tumentes, et se homines esse nescirent,
et judicandos a Christo obliviscerentur; ad postremum,
clementiae circa subjectos et justitiae, curae
quoque inopum admonuit, atque unum sempiternum
esse Regem omnium saeculorum Jesum Christum
epistolis testatus est. His principes susceptis vehementissime
laetabantur. Sancta quoque apud cunctos
Antonii flagrabat opinio, ita ut ejus se filios cuperent
nominari. Magna etenim cum advenientibus affabilitas
omnium in se studium converterat.</p>
<p>CAP. LI.--Postquam ergo gentiles confutati, reges
admoniti, fratres ab eo sunt consolatione relevati, ad
interiorem montem et ad rigorem solitum regressus
<pb n="0162D"/>
est, ibique saepe cum introeuntibus deambulans ac
residens stupebat, sicuti in Daniele scriptum est <note>(Dan.
VIII)</note>; et interjectis horarum spatiis, consequentia respondebat,
ut intelligeretur aliqua revelationis vidisse
secreta. Nam et in monte positus, ea quae in Aegypto
longe gerebantur, <emph>57</emph> praevidens, episcopo Serapioni
 ibi constituto narravit.</p>
<p>Lamentabilis sequitur visio, et omni lacrymarum
fonte plangenda. Cum enim fratribus circa se
sedentibus operaretur, intente fixit oculos in coelum,
gemens atque suspirans; et post aliquantum spatium
revelationis incoeptae nimio dolore contremuit; et
statim fixis genibus ante Dei vultum provolutus
oravit, ut clementia sua futurum scelus averteret.
<pb n="0163A"/>
Succedunt orationi lacrymae, metus ingens invadit
praesentes, obsecrant, ut tantae calamitatis exponeret
visionem. Singultus occupant vocem, lingua fletibus
praepeditur, et in medio conatu sermo gemitu interrumpitur.
Vix tamen cum vociferatione luctuosa ait:
Melius erat, o filioli, impendens piaculum cita morte
lucrari. Sic incipiens rursum lacrymis vincitur, et
inter aegra suspiria tandem pectori commodans vocem:
Magnum, inquit, quoddam et universis saeculis
inauditum imminet nefas. Magno fides catholica turbine
subvertetur, et homines jumentis similes Christi
sancta diripient. Vidi enim altare Domini mulorum
circumdatum multitudine, qui crebris calcium
ictibus omnia dissipabant. Haec est causa gemituum
meorum, quos audistis. Et facta est vox Domini dicens:
<pb n="0163B"/>
Abominabitur altarium meum. Nec mora, visionem
sequitur effectus; nam post annos duos
saeva Arianorum irrupit insania. Tunc ecclesiarum
fuerunt rapinae, tunc divinorum temeratio vasorum,
tunc pollutis ethnicorum manibus sacra polluta sunt
ministeria, tunc paganorum opificum praesidia adversus
Christum comparata cum assumptione palmarum
(quod idololatriae apud Alexandriam insigne est), ad
ecclesiam pergere compellebantur Christiani, ut
Arianorum populi crederentur. Proh scelus!
horret animus replicare quae gesta sunt: virginum
matronarumque ereptus pudor: sanguis ovium Christi
in Christi templo effusus veneranda respersit altaria;
baptisterium pro voluntate gentilium pollutum
est. Nihil defuit visionis veritati, ut monstravit effectus,
<pb n="0163C"/>
quod calcitrantium multorum indisciplinatio
Arianorum esset impietas.</p>
<p>Sed istam tristitiam consequentis revelationis
prosperitate solatus est, et ait: Nolite, filioli, moerori
vos penitus dare; ut enim iratus est Dominus,
sic rursum miserebitur, et suum cito Ecclesia recuperabit
ornatum; eosque, qui in persecutionibus fidem
Domini servaverint, solito videbitis fulgore relucentes.
Revertentur ad foveas suas serpentes,
et religio longius propagabitur; tantum videte, ne
fidei vestrae sinceritas Ariana labe sordescat. Non
apostolorum, sed daemonum et patris eorum diaboli
ista doctrina est; ob id per insipientiam jumentorum
similis pecudum eorum expressus est animus.</p>
<p>CAP. LII.--Hucusque Antonius. Sed nos minime
<pb n="0163D"/>
convenit diffidere, tam grande miraculum per hominem
potuisse portendi. Salvatoris enim promissio est,
ita dicentis: Si habueritis fidem ut granum sinapis,
dicetis huic monti, Transfer te, et transferetur, et
nihil impossibile erit vobis <note>(Matth. XVII)</note>. Et iterum:
Amen amen dico vobis, omne quod petieritis Patrem
in nomine meo, dabit vobis. Petite et accipietis <note>(Joan. XVI)</note>.
Ipse enim suis discipulis et universo
credentium gregi nunc subjectionem daemoniorum,
nunc variarum infirmitatum pollicens curationem,
aiebat: Gratis accepistis, gratis date <note>(Matth. X)</note>. Nunquid
suae virtutis imperio curabat Antonius? Nunquid
suae possibilitatis arbitrabatur esse quod fecerat?
Orationibus, non praeceptis daemones morbique
<pb n="0164A"/>
cesserunt, et ad Christi Dei nostri nominationem
semper universa perfecta sunt. Nemo sapientum sanitatum
admirationem ascribat Antonio, sed Domino
Jesu, qui solitam erga creaturas suas exhibens benevolentiam,
nunc quoque per electum famulum suum
indulgenter exercuit. Antonius tantum orabat, et ob
vitae ejus merita cuncta Dominus largiebatur.</p>
<p>CAP. LIII.--Saepe autem, et contra voluntatem,
ad exteriorem montem a fratribus perducebatur.
Et cum judices, qui ad interius archisterium
 propter asperitatem itineris, et ob sequentium
multitudinem, et horridam solitudinem ire non poterant,
pervenirent, et quaererent ut ejus fruerentur
aspectibus, nec impetrare possent, quia molestissime
ferebat vexationem discursuum, ipsos catenatos,
<pb n="0164B"/>
quos aut noxietas, aut vigor publicus constrinxerat,
ad eum destinabant, scientes tales ab Antonio non
posse contemni; quorum fletibus superatus pertrahebatur
ad exteriorem montem, agnoscens laborem
suum utilem miseris fore; suadebatque judicibus,
qui eum invitaverant, ut in sententia proferenda, et
odio et gratiae, Dei timorem anteponerent; nec ignorare
eos debere quod scriptum est: Quocunque judicio
judicaveritis, in eo judicabitur de vobis <note>(Matth.
VII)</note>; attamen inter medios sermones charae sibi solitudinis
recordabatur. Post coactam itaque praesentiam,
quam ducis preces, et, quod verius est, miserorum
fletus extorserat, post salutaria monita, post
reorum commendationem, quorumdam etiam absolutionem,
postulanti duci, ut paulo largius eidem
<pb n="0164C"/>
suam praesentiam indulgeret, ait non posse se diutius <emph>58</emph> 
 ibidem morari, grato usus exemplo, quod sicuti
pisces ab aqua extracti, mox in arenti terra morerentur <note>(Pelag., l. II, n. 5)</note>,
ita et monachos cum
saecularibus retardantes, humanis statim resolvi confabulationibus.
Ob id ergo, inquit, convenit ut pisces
ad mare, ita nos ad montem festinemus, ne tardantibus
nobis aliqua propositi succedat oblivio.
Pro tanta hominis sapientia dux miratus, justam de
eo tulit veramque sententiam, dicens: Vere justum
esse Dei famulum, nec in rustico homine potuisse
tantam aliquando inesse sapientiam, nisi divino amore
regeretur.</p>
<p>CAP. LIV.--Praeterea cum Balacius, qui
sub Nestorio praefecto Alexandriae dux Aegypti fuit,
<pb n="0164D"/>
homo Arianae iniquitatis studiosissimus fautor, ita
Christi Ecclesiam persequeretur, ut animo vesano
virgines monachosque nudatos verberaret in publico,
ad eum Antonius litteras misit, quarum ista sententia
est: Video iram Dei venientem super te, desine
persequi Christianos, ne te ira occupet, quae proximum
jam tibi minatur interitum. Legit infelix epistolam,
et irrisit, atque in eam exspuens, projecit in
terram; portitores quoque multis afficiens injuriis,
Antonio talia renuntiari praecepit: Quoniam cura tibi
tantopere monachorum est, etiam ad te mei vigoris
transibit disciplina. Sed confestim minatorem oppressit
supplicium, et post quinque dies os effrenatum
ultio divina compescuit. Egreditur enim ad primam
<pb n="0165A"/>
mansionem Alexandriae, quae appellatur Chaereum,
cum supradicto Aegypti praefecto Nestorio.
Vehuntur equis, quos inter omnes Balacius, cujus
erant, mansuetissimos nutrierat. Cum ergo pariter
solito sibimet equi alluderent, mitior, quo Nestorius
vehebatur, morsu repentino Balacium decussit in terram,
et sic in eum inhians, femora ejus laceravit
atque corrosit, ut statim relatus ad civitatem post
tertium diem moreretur; universique agnoscerent
minarum ab Antonio praedictarum effectum quantocius
consecutum, digno persecutoris fine completo.</p>
<p>CAP. LV.--Caeteros ad se venientes mira cum modestia
Antonius admonebat, ut, oblita saeculi dignitate,
remotioris vitae beatitudinem appeterent. Si qui
autem majori potestate premebantur, nec poterant
<pb n="0165B"/>
obtinere justitiam, ita eos obnixe defendebat, ut ipse
pro illis pati videretur injuriam. Multis utilis fuit
praeclari senis oratio; multi, magnis divitiis et altiori
gradu militiae derelicto, ejus haerere curriculis cupiebant.
Et ut infinita brevi sermone comprehendam,
bonum Aegypto medicum Christus indulserat. Quis
non tristitiam apud Antonium mutavit in gaudium?
quis non iram vertit in pacem? quis orbitatis luctum
non ad ejus temperavit aspectum? quis non moerore
paupertatis, quo premebatur, abjecto, statim et divitum
despexit opulentias, et in sua laetatus est paupertate?
quis post lassitudinem monachus non ejus
vegetatus est hortamentis? quis adolescens succensus
ardoribus, non ex ejus admonitu pudicitiae amator
fuit? quis vexatus a diabolo, sine medela rediit?
<pb n="0165C"/>
Quis inimici cogitationibus distractus, non caeca tempestate
sopita, sereno regressus est animo? Sciebat
enim quo quisque laboraret incommodo, et ex vitae
meritis discretionem spirituum agnoscens, adhibebat
morborum, prout erant vulnera, sanitatem. Unde
effectum est ut post ejus doctrinam omnes diaboli
panderentur insidiae. Multae quoque desponsatae puellae,
ad ejus conspectum ab ipso pene thalamo recedentes,
in Ecclesiae matris gremio consederunt.
Quid plura? Totius orbis homines ad eum confluebant,
et universarum gentium varietas bellicosissimum
contra daemones virum conspicere gestiebant.
Nullus se frustra illuc venisse conquestus est, omnibus
delectabile atque jucundum laboris commercium
fuit. Fatigatio enim itineris emolumentum viatici reportabat,
<pb n="0165D"/>
sicut rei probavit effectus. Nam post resolutionem
ejus, quasi communi vulnere orbitatis excepto,
proprium singuli parentem luxerunt.</p>
<p>CAP. LVI.--Quis autem finis vitae ejus fuerit,
dignum est et me commemorare, et vos cum desiderio
audire, quia et hoc in eo imitabile cunctis fuit.
Juxta consuetudinem ad visendos fratres qui in exteriori
monte erant, venit, ibique a divina providentia
de sua morte condiscens, ita exorsus est: Ultimam,
filioli, patris audite sententiam, non enim arbitror
quod in hoc saeculo iterum vos visuri simus. Cogit
conditio naturae, ut post centenarium numerum, quem
annis quinque supergredior, jam resolvar. Ita
locutus, audientium pectora contristavit: gemitus
<pb n="0166A"/>
lacrymaeque dicta moerentia consecutae sunt. Amplexabantur
eum universi, quasi jam de saeculo recessurum.
At ille, tanquam aliena deserens, ad propriam
patriam profecturus, magna cum laetitia praecipiebat,
desidiam instituto non debere subrepere,
sed tanquam quotidie morituros, ut ante praedixerat,
a sordidis cogitationibus animam custodire, et omnem
aemulationem ad sanctos quoque convertere, ad
schismaticos vero ne prope quidem accedere. Scitis
enim, aiebat, eorum antiquam perversitatem; neque
cum Arianis communione jungamini, quia impietas
eorum jam omnibus manifesta est. His etiam illud
addebat, nullum debere <emph>59</emph> Christianum, cum saeculi
viderit potestates pro Arianorum et Meletianorum
 pugnare nequitia, a Christi territum discedere
<pb n="0166B"/>
veritate; mortalium illam esse defensionem, nec diu
fallacem permanere posse phantasiam. Quapropter,
aiebat, custodienda est pia fides in Christo, et patrum
religiosa traditio, quam ex Scripturarum lectione
et crebro meae parvitatis didicistis admonitu.</p>
<p>CAP. LXVII.--Finito sermone, fratres eum vehementissime
retardabant, glorioso Patris cupientes
termino decorari. Sed multas ob causas, quas et silentio
demonstrabat, praecipue tamen ob praesumptam
Aegypti consuetudinem contradixit. Mos etenim
Aegyptiis est, nobilium et praecipue beatorum martyrum
corpora linteamine quidem obvolvere,
et studium funeri solitum non negare; terra vero
non abscondere, sed super lectulos domi posita reservare.
Hunc honorem quiescentibus reddi,
<pb n="0166C"/>
inveteratae consuetudinis vanitas tradidit. De hoc
Antonius saepe et episcopos deprecatus est, ut populos
ecclesiastica contestatione corrigerent; et laicos
viros ac mulieres rigidius ipse convenit, dicens, nec
licitum hoc esse, nec Deo placitum; quippe cum patriarcharum
et prophetarum sepulcra, quae ad nos
usque perdurant, haec facta convincerent. Dominici
quoque corporis exemplum oportere intueri jubebat,
quod in sepulcro positum, lapide usque ad resurrectionis
diem tertium clausum fuerit <note>(Joan. XVI;
Matth. XXVII)</note>. Atque his modis vitium circa defunctos
Aegypti, etiamsi sancta essent corpora, coarguebat,
dicens: Quid majus aut sanctius corpore
potest esse Dominico, quod juxta consuetudinem
gentium caeterarum humo conditum esse scimus?
<pb n="0166D"/>
Haec justa persuasio multorum insitum evellit errorem,
et repositis in terra cadaveribus, Domino gratias
pro bono magisterio retulerunt. Metuens ergo consuetudinem
supradictam, ne eodem etiam circa se
laberentur errore, celeriter valedicens monachis,
qui confluxerant, ad amicum virtutis habitaculum
repedavit.</p>
<p>CAP. LVIII.--Post menses autem paucos, cum non
mediocre incommodum senilia membra turbasset,
vocatis ad se duobus fratribus, quos ibidem
ante quindecim annos modico intervallo sejunctos
instituerat, quique etiam ei jam seni coeperant ministrare,
ait: Ego quidem, filioli, secundum eloquia
Scripturarum <note>(Josue XXIII; III Reg. II)</note>, patrum gradior
<pb n="0167A"/>
viam; jam enim Dominus me invitat, jam cupio
videre coelestia. Sed vos, o viscera mea, admoneo,
ne tanti temporis laborem repente perdatis. Hodie
vos religiosum studium arripuisse arbitremini, et
quasi coeptae voluntatis fortitudo succrescet. Varias
daemonum nostis insidias, vidistis eorum et impetus
feroces, et vires effeminatas. Jesum suspirate, et
credulitatem nominis ejus vestris figite mentibus, et
a certa fide universi daemones fugabuntur. Mementote
etiam admonitionum mearum et incertae conditionis,
vitam quotidie ancipitem retractate, et coeleste
vobis praemium sine cunctamine tribuetur.
Schismaticorum quoque et haereticorum venena vitate,
meumque circa eos odium sectamini, quia
Christi sunt inimici. Scitis ipsi quod nullus mihi
nec pacificus quidem sermo cum eis aliquando fuerit,
<pb n="0167B"/>
propter pravam eorum voluntatem, et pertinax contra
Christum bellum. In hoc autem magis estote solliciti,
ut Domini praecepta servetis, ut post mortem
vestram sancti quique, quasi amicos et notos, in
aeterna vos recipiant tabernacula <hi>(Lucae XVI)</hi>. Haec
cogitate, haec sapite, haec retexite; et si qua mei
vobis cura, si qua patris memoria est, si mihi vicarium
repraestatis affectum, nullus ad Aegyptum
meas perferat reliquias, ne vano corpus honore servetur,
ne vituperati, ut nostis, a me ritus etiam circa
me serventur obsequia. Hujus enim rei gratia maxime
huc sum regressus. Vos igitur humo tegite, vos
patris operite corpusculum, et illud quoque senis
vestri custodite mandatum, ut nemo praeter vestram
dilectionem locum tumuli mei noverit. Confido in
<pb n="0167C"/>
Domino, quia necessario resurrectionis tempore hoc
corpusculum resurget incorruptum. Vestimentorum
autem meorum sit ista divisio: Melotem et
pallium tritum, cui superjaceo, Athanasio episcopo
date, quod mihi novum ipse detulerat. Serapion
episcopus aliam accipiat melotem; vos cilicinum
habetote vestimentum, et valete, viscera mea;
Antonius enim migrat, et jam non erit in praesenti
saeculo vobiscum.</p>
<p>CAP. LIX.--Verba finierat, et osculantibus se
discipulis, extendens paululum pedes, mortem laetus
aspexit; ita ut ex hilaritate vultus ejus, angelorum
sanctorum, qui ad perferendam animam ejus
descenderant, praesentia nosceretur. Hos intuens,
tanquam amicos videret, animam exhalavit, et additus
<pb n="0167D"/>
est patribus secundum ordinem Scripturarum.
Servaverunt mandata discipuli, involutum (ut
praeceperat) corpus humo operientes; et nemo interim
usque ad hanc diem, praeter eos, ubi sit conditum,
novit. Legatarius autem Antonii benedicti, qui
tritum pallium cum melote imperio ejus meruerat
<pb n="0168A"/>
accipere, Antonium in Antonii muneribus amplectitur;
et tanquam magna haereditate ditatus, laetanter
per <emph>60</emph> vestimentum recordatur imaginem sanctitatis
.</p>
<p>CAP. LX.--Hic Antonio vitae terminus fuit, ista
principia meritorum: quae licet parciori, ut praedixi,
sermone narraverim, tamen ex his potestis advertere
qualiter homo Dei a pueritia ad senectam usque pervenerit;
et quod omni semper dubitatione calcata,
nec languori, nec longaevae quidquam aetati aliquando
concesserit. Magis autem aequalitatem propositi tenens,
nec vestimentum mutavit, nec pedes
lavit, nec escam sectatus est molliorem; oculorum
quoque aciem, et numerum dentium, licet paululum
ob aetatem viderentur attriti, necnon et pedum incessum,
<pb n="0168B"/>
totius etiam corporis firmitatem, ita contra
jura naturae meritorum gratia custodivit, ut lautorum
corporum, quae balneis atque deliciis confoventur,
hilarior ejus caro videretur.</p>
<p>CAP. LXI.--Hoc etiam, fratres, quod per omnes
provincias amor ejus famaque volitavit, quem nec
librorum disseminatorum oratio luculenta, nec
mundanae sapientiae disputatio, nec nobilitas generis,
nec opum infinita congestio commendavit, cui omnium
ore est ascribendum, nisi Christo, cujus hoc
donum est? qui devotos ejus animos erga suam praevidens
majestatem, hominem alio pene orbe celatum,
et inter tantas positum solitudines, Africae,
Hispaniae, Galliae, Italiae, Illyrico, ipsi etiam, quae
urbium caput est, Romae, ut in exordio promiserat,
demonstravit. Creatoris est ista benignitas,
<pb n="0168C"/>
qui famulos suos, licet nolentes, nobilitare consuevit,
ut virtus possibilis nec extra humanam esse naturam
sanctorum doceatur exemplis, et ad beatae vitae
imitationem, ex fructu laboris optimus quisque impellatur.</p>
<p>CAP. LXII.--Hunc itaque fratribus librum magnopere
perlegere curate, ut, agnita fideli vita sublimium
Christianorum et monachorum, sciant quod
Salvator noster Jesus Christus glorificantes se glorificat,
et servientibus sibimet, non tantum regna
coelorum, sed etiam hic in ipsis montium secretis
latere cupientibus, famae tribuit nobilitatem; scilicet,
ut et ipsi fruantur laude meritorum, et caeteri eorum
provocentur exemplis. Si autem necessarium fuerit,
et gentibus legite, ut vel sic agnoscant quia Dominus
<pb n="0168D"/>
noster Jesus Christus non solum est Deus, Dei Filius,
sed etiam his qui eum sollicite colunt, et in eum fideliter
credunt, hanc dedit potestatem, ut daemones,
quos illi deos esse arbitrantur, conculcent atque ejiciant,
deceptores scilicet hominum, et totius corruptionis
artifices.</p>
</div1>

<div1>
        <head>EPILOGUS EVAGRII INTERPRETIS.</head>

<pb n="0167"/>
<p>Itaque prudentes, qui legere voluerint hanc scripturam, obsecramus ut dent veniam, si Graeci sermonis
vim exprimere non potuimus, transferentes eum in Latinam linguam, licet contra nostrum propositum haec
fecerimus. Sed non quasi invidentes nolebamus facere, sed sufficienter sciens quantam infirmitatem sustinet
Graecus sermo translatus in Latinitatem; tamen maluimus Graecum sermonem hoc sustinere, quam fraudem
<pb n="0169"/>
pati eos lucri deifici, qui quomodocunque interpretatum Graecum sermonem legere possint. Deus autem
omnipotens, qui tanto viro cooperatus est ad facienda talia, et nobis cooperetur ad imitandum ipsum, vel
ex parte, ut in omnibus clarificetur nomen ejus per magistrum, et hortatorem, et redemptorem, et
Salvatorem nostrum Jesum Dominum cum Spiritu sancto, cui est claritas et perpetua potestas in saecula
saeculorum.
</p>
</div1>
</body>
  </text>
</TEI>