<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Divinarum institutionum liber I</title>
              <author ref="http://viaf.org/viaf/100198064">Lactantius<date>250-325</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 6</title>
           <idno>Lactan.DiInLiI</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Praefatio. QUANTI SIT ET FUERIT SEMPER COGNITIO VERITATIS.</head>
<p>
          <pb n="0111A"/>Magno et excellenti ingenio viri, cum se doctrinae
penitus dedissent, 
<pb n="0111A"/> quidquid laboris poterat impendi,
contemptis omnibus et privatis et publicis actionibus,
ad inquirendae veritatis studium contulerunt; existimantes
multo esse praeclarius humanarum divinarumque
rerum investigare ac scire rationem, quam
aut struendis opibus, aut cumulandis honoribus inhaerere.
Quibus rebus, quoniam fragiles terrenaeque sunt
<pb n="0112A"/>
et ad solius corporis pertinent cultum, nemo melior,
nemo justior effici potest. Erant illi quidem veritatis
cognitione dignissimi, quam scire tantopere cupiverunt;
atque ita, ut eam rebus omnibus arteponerent.
Nam et abjecisse quosdam res familiares suas, et
renuntiasse universis voluptatibus constat, ut solam
nudamque veritatem nudi expeditique sequerentur:
tantumque apud eos veritatis nomen et auctoritas
<pb n="0113A"/>
valuit, ut in ipsa esse summi boni praemium praedicarent. 
<pb n="0113A"/> 
Sed neque adepti sunt id quod volebant: et
operam simul atque industriam perdiderunt; quia
veritas, id est arcanum summi Dei, qui fecit omnia,
ingenio ac propriis non potest sensibus comprehendi:
alioqui nihil inter Deum hominemque distaret, si
consilia et dispositiones illius majestatis aeternae cogitatio
assequeretur humana. Quod quia fieri non
potuit, ut homini per seipsum ratio divina innotesceret,
non est passus hominem Deus lumen sapientiae
requirentem diutius errare, ac sine ullo laboris
effectu vagari per tenebras inextricabiles; aperuit
oculos ejus aliquando, et notionem veritatis munus
suum fecit: ut et humanam sapientiam nullam esse
monstraret, et erranti ac vago viam consequendae
<pb n="0113B"/>
immortalitatis ostenderet.</p>
<p>Verum quoniam pauci utuntur hoc coelesti beneficio
ac munere; quod obvoluta in obscuro veritas
latet; eaque vel contemptui doctis est, quia idoneis
assertoribus eget, vel odio indoctis, ob insitam sibi
austeritatem, quam natura hominum proclivis in vitia
pati non potest (nam quia virtutibus amaritudo permixta
est, vitia vero voluptate condita sunt; illa
<pb n="0114A"/>
offensi, hac deliniti feruntur in praeceps, et bonorum
specie falsi, mala pro bonis amplectuntur) succurrendum
esse his erroribus credidi: ut et docti
ad veram sapientiam dirigantur et indocti ad veram
religionem. Quae professio multo melior, utilior,
gloriosior putanda est, quam illa oratoria, in qua diu
versati, non ad virtutem, sed plane ad argutam malitiam
juvenes erudiebamus. Multo quippe nunc rectius
de praeceptis coelestibus disseremus, quibus ad
cultum verae majestatis mentes hominum instruere
possimus: nec tam de rebus humanis bene meretur,
qui scientiam bene dicendi affert, quam qui pie atque
innocenter docet vivere: idcirco apud Graecos majore
in gloria philosophi, quam oratores fuerunt. Illi
enim recte vivendi doctores sunt existimati: quod
<pb n="0114B"/>
est longe praestabilius: quoniam bene dicere, ad
paucos pertinet, bene autem vivere ad omnes. Multum
tamen nobis exercitatio illa fictarum litium contulit,
ut nunc majore copia et facultate dicendi causam
veritatis peroremus: quae licet possit sine eloquentia
defendi, ut est a multis saepe defensa; tamen
claritate ac nitore sermonis illustranda, et quodammodo
disserenda est, ut potentius in animos
<pb n="0115A"/>
influat et vi sua instructa, 
<pb n="115A"/> et luce orationis ornata.
</p>

<div2>
          <head>CAPUT PRIMUM. <hi>De religione et sapientia.</hi> </head>
<p>De religione itaque nobis rebusque divinis instituitur
disputatio. Nam si quidam maximi oratores
professionis suae quasi veterani, decursis operibus
actionum suarum, postremo se philosophiae tradiderunt,
eamque sibi requiem laborum justissimam putaverunt;
si animos suos in earum rerum, quae inveniri
non poterant, inquisitione torquerent, ut
non tam otium sibi, quam negotium quaesisse videantur,
et quidem multo molestius, quam in quo fuerant
<pb n="0115B"/>
ante versati: quanto justius ego me ad illam
<pb n="0116A"/>
piam, veram, divinamque sapientiam, quasi ad portum
aliquem tutissimum conferam, in qua omnia
dictu prona sunt, auditu suavia, facilia intellectu,
honesta susceptu? Et si quidam prudentes, et arbitri
aequitatis, Institutiones civilis juris compositas ediderunt,
quibus civium dissidentium lites contentionesque
sopirent: quanto melius nos et rectius divinas
Institutiones litteris persequemur; in quibus non
de stillicidiis, aut aquis arcendis, aut de manu conserenda,
sed de spe, de vita, de salute, de immortalitate,
de Deo loquemur, ut superstitiones mortiferas,
erroresque turpissimos sopiamus?</p>
<p>Quod opus nunc nominis tui auspicio inchoamus,
Constantine, Imperator Maxime, qui primus Romanorum
<pb n="0116B"/>
principum, repudiatis erroribus, majestatem
<pb n="0117A"/>
Dei singularis ac veri et cognovisti et honorasti. Nam
cum ille dies felicissimus orbi terrarum illuxisset,
quo te Deus summus ad beatum imperii culmen evexit,
salutarem universis et optabilem principatum praeclaro
initio auspicatus es, cum eversam sublatamque
justitiam reducens, teterrimum aliorum facinus 
<pb n="0117A"/> expiasti:
pro quo facto dabit tibi Deus felicitatem, virtutem,
diuturnitatem: ut eadem justitia, qua juvenis
exorsus es, gubernaculum reipublicae etiam senex
teneas, tuisque liberis, ut ipse a patre accepisti, tutelam
Romani nominis tradas. Nam malis, qui adhuc
adversus justos in aliis terrarum partibus saeviunt,
quanto serius, tanto vehementius idem omnipotens
mercedem sceleris exsolvet: quia ut est erga
pios indulgentissimus pater, sic adversus impios rectissimus
<pb n="0117B"/>
judex. Cujus religionem cultumque divinum
cupiens defendere, quem potius appellem, quem alloquar,
nisi eum per quem rebus humanis justitia
et sapientia restituta est?</p>
<p>Omissis ergo hujusce terrenae philosophiae auctoribus
nihil certi afferentibus, aggrediamur viam rectam:
quos equidem, si putarem satis idoneos ad bene
vivendum duces esse, et ipse sequerer, et alios, ut
sequerentur, hortarer. Sed cum inter se magna concertatione
dissideant, secumque ipsi plerumque discordent,
apparet eorum iter nequaquam esse directum:
siquidem sibi quique, ut est libitum, proprias
vias impresserunt, confusionemque magnam inquirentibus
<pb n="0117C"/>
veritatem reliquerunt. Nobis autem, qui sacramentum
<pb n="0118A"/>
verae religionis accepimus, cum sit veritas
revelata divinitus, cum doctorem sapientiae ducemque
veritatis Deum sequamur, universos sine ullo
discrimine vel sexus vel aetatis ad coeleste pabulum
convocamus. Nullus enim suavior animo cibus est,
quam cognitio veritatis, cui asserendae atque illustrandae
septem volumina destinavimus, quamvis ea
res infiniti pene sit operis et immensi: ut si quis haec
dilatare atque exequi plenissime velit, tanta illi rerum
copia exuberet, ut nec libri modum nec finem
reperiat oratio. Sed nos idcirco breviter omnia colligemus;
quod ea quae allaturi sumus, tam clara sunt
et lucida, ut magis mirum esse videatur tam obscuram
videri hominibus veritatem, et iis praecipue,
qui sapientes vulgo putantur, vel quod tantummodo
<pb n="0118B"/>
instituendi nobis homines erunt, hoc est, ab errore
quo sunt implicati, ad rectiorem viam revocandi.</p>
<p>Quod si fuerimus, ut spero, assecuti, mittemus eos
ad ipsum doctrinae uberrimum ac plenissimum fontem,
cujus haustu atque potu conceptam visceribus
sitim sedent, ardoremque restinguant. Eruntque illis
omnia facilia, prona, manifesta: modo ne pigeat ad
percipiendam sapientiae disciplinam, legendi, vel
audiendi patientiam commodare. Multi enim superstitionibus
vanis pertinaciter inhaerentes, obdurant se
contra manifestam veritatem, non tam de suis religionibus,
quas prave asserunt, bene meriti, quam
de se male: qui cum habeant iter rectum, devios sequuntur
<pb n="0118C"/>
anfractus; planum deserunt, ut per praecipitium
<pb n="0119A"/>
labantur; 
<pb n="0119A"/> lucem relinquunt, ut in tenebris
caeci ac debiles jaceant. His consulendum est ne contra
se pugnent, velintque se tandem ab inveteratis
erroribus liberari: quod utique facient, si, quare
sint nati, aliquando perviderint. Haec enim pravitatis
est causa, ignoratio sui; quam si quis, cognita veritate,
discusserit, sciet quo referenda, et quemadmodum
sibi vita degenda sit. Cujus scientiae summam
breviter circumscribo: ut neque religio ulla sine sapientia
suscipienda sit, nec ulla sine religione probanda
sapientia.
</p>
        </div2>

<div2>
          <head> CAPUT II. <hi>Quod providentia sit in rebus humanis.</hi> </head>
<p>Suscepto igitur illustrandae veritatis officio, non
putavi adeo necessarium ab illa quaestione principium
sumere, quae videtur prima esse natura: sitne
providentia, quae rebus omnibus consulat; an fortuitu
vel facta sint omnia vel regantur. Cujus sententiae
auctor est Democritus, confirmator Epicurus. Sed et
antea Protagoras, qui deos in dubium vocavit; et
postea Diagoras, qui exclusit; et alii nonnulli qui
non putaverunt deos esse; quid aliud effecerunt,
nisi ut nulla esse providentia putaretur? quos tamen
et caeteri philosophi, ac maxime Stoici acerrime retuderunt, 
<pb n="0121A"/> 
<pb n="0121A"/>
docentes, nec fieri mundum sine divina
ratione potuisse, nec constare, nisi summa ratione
regeretur. Sed et M. Tullius, quamvis Academicae
disciplinae defensor esset, de providentia gubernatrice
rerum et multa et saepe disseruit, Stoicorum
argumenta confirmans, et nova ipse afferens plurima:
quod facit tum in omnibus philosophiae suae libris,
tum maxime in iis qui sunt de Natura deorum.</p>
<p>Nec difficile sane fuit paucorum hominum prave
sentientium redarguere mendacia testimonio populorum
atque gentium in hac una re non dissidentium.
Nemo est enim tam rudis, tam feris moribus, qui
oculos suos in coelum tollens, tametsi nesciat cujus
Dei providentia regatur hoc omne quod cernitur, non
aliquam tamen esse intelligat ex ipsa rerum magnitudine,
<pb n="0121B"/>
motu, dispositione, constantia, utilitate, pulchritudine,
temperatione: nec posse fieri quin id,
quod mirabili ratione constat, consilio majori aliquo
sit instructum. Et nobis utique facillimum est exequi
hanc partem quamlibet copiose. Sed quia multum
inter philosophos agitata res est, et providentiam
tollentibus satis responsum videtur ab hominibus argutis
<pb n="0122A"/>
et eloquentibus, et de solertia divinae providentiae
per totum hoc opus, quod suscepimus, sparsim
dicere necesse est; omittamus in praesenti hanc quaestionem,
quae cum caeteris sic cohaeret, ut nihil a nobis
disseri posse videatur, ut non simul de providentia
disseratur.
</p>
        </div2>

<div2>
          <head>CAPUT III. <hi>Uniusne potestate Dei mundus regatur, an multorum?</hi> </head>
<p>Sit ergo nostri operis exordium quaestio illa consequens
ac secunda: utrum potestate unius Dei
mundus regatur, anne multorum? Nemo est qui quidem
sapiat, rationemque secum putet, non unum
esse intelligat, qui et condiderit omnia, et eadem,
qua condidit, virtute moderetur. Quid enim multis
<pb n="0122B"/>
opus est ad mundi regimen sustinendum? nisi forte
arbitremur, si plures sint, minus habere singulos
nervorum atque virium. Quod quidem faciunt ii, qui
multos esse volunt; quia necesse est imbecilles esse:
siquidem singuli, sine auxilio reliquorum, tantae
molis gubernaculum sustinere non possent. Deus
autem, qui est aeterna mens, ex omni utique parte
<pb n="0123A"/>
perfectae consummataeque virtutis est. Quod si
verum est, unus sit necesse est. Potestas enim, vel
virtus absoluta, relinet suam propriam firmitatem.
Id autem solidum existimandum est, cui nihil decedere; 
<pb n="0123A"/> 
id perfectum, cui nihil possit accedere.</p>
<p>Quis dubitet potentissimum esse regem, qui totius
orbis habeat imperium? neque immerito: cum illius
sint, quae ubique sunt omnia; cum ad eum solum
omnes undique copiae congerantur. At si plures partiantur
orbem, minus certe opum, minus virium
singuli habebunt, cum intra praescriptam portionem
se quisque contineat. Eodem etiam modo dii, si
plures sint, minus valebunt, aliis tantumdem in se
habentibus. Virtutis autem perfectior natura potest
esse in eo, in quo totum est, quam in eo, in quo
<pb n="0123B"/>
pars exigua de toto est. Deus vero, si perfectus est
(quia perfectus est) ut esse debet, non potest esse
nisi unus, ut in eo sint omnia. Deorum igitur virtutes
ac potestates infirmiores sint necesse est: quia
tantum singulis deerit quantum in caeteris fuerit;
ita quanto plures, tanto minores erunt. Quid, quod
summa illa rerum potestas ac divina vis ne semel
quidem dividi potest? Quidquid enim capit divisionem,
et interitum capiat necesse est. Si autem interitus
procul est a Deo, quia incorruptibilis est et aeternus,
consequens est ut dividi potestas divina non possit.
Deus ergo unus est, si nihil esse aliud potest, quod
tantumdem capiat potestatis; et ii tamen, qui multos
esse arbitrantur, officia inter se dicunt esse partitos:
de quibus omnibus suo loco disputabimus. Illud
interim, quod ad praesentem locum pertinet, teneo.
<pb n="0123C"/>
Si partiti sunt inter se officia, eodem revolvitur res,
ut ex iis quilibet sufficere, omnibus nequeat. Perfectus
<pb n="0124A"/>
igitur jam non erit, qui, cessantibus caeteris,
non potest omnia gubernare. Ita fit ut ad regendum
mundum unius perfecta virtute magis opus sit, quam
imbecillitate multorum. Qui autem putat hanc tantam
magnitudinem non posse ab uno regi, fallitur. Nec
enim quanta sit vis potestasque divinae majestatis
intelligit, si existimat singularem Deum, qui facere
mundum potuit, eumdem regere non posse quem
fecit. At si concipiat animo, quanta sit divini hujus
operis immensitas cum antea nihil esset, tamen virtute
atque consilio Dei ex nihilo esse conflatam;
quod opus nisi ab uno inchoari perficique non potuit:
jam intelliget, multo facilius esse ab uno regi,
quod est ab uno constitutum.</p>
<p>Dicat fortasse aliquis, ne fabricari quidem tam
<pb n="0124B"/>
immensum opus mundi, nisi a pluribus potuisse:
quamlibet multos, quamlibet magnos faciat, quidquid
in multis magnitudinis, potestatis, virtutis, majestatisque
posuerit, id totum in unum confero, et in uno
esse dico; ut tantum in eo sit istarum rerum, quantum
nec cogitari nec dici potest. Qua in re quoniam
et sensu deficimus et verbis; quia neque tantae intelligentiae
lucem pectus humanum, neque explanationem
tantarum rerum capit lingua mortalis: idipsum
intelligere nos oportet ac dicere. Video rursus
quid e contrario dici possit: tales esse illos plures,
qualem nos volumus unum. At hoc fieri nullo pacto
potest, quod singulorum potestas progredi longius
non valebit, occurrentibus sibi postestatibus caeterorum.
Necesse est enim ut suos quisque limites aut
transgredi nequeat, aut si transgressus fuerit, suis
<pb n="0124C"/>
alterum finibus pellat. Non vident, qui deos multos
esse credunt, fieri posse ut aliqui diversum velint;
<pb n="0125A"/>
ex qua re disceptatio inter eos et certamen oriatur:
sicut Homerus bellantes inter se deos finxit; 
<pb n="0125A"/> cum alii
Trojam capi vellent, alii repugnarent. Unius igitur
arbitrio mundum regi necesse est. Nisi enim singularum
partium potestas ad unam providentiam referatur,
non poterit summa ipsa constare; unoquoque
nihil curante amplius, quam quod ad eum proprie
pertinet: sicut ne res quidem militaris, nisi unum
habeat ducem atque rectorem. Quod si in uno exercitu
tot fuerint imperatores, quot legiones, quot cohortes,
quot cunei, quot alae, primum nec instrui
poterit acies, unoquoque periculum recusante; nec
regi facile, aut temperari, quod suis propriis consiliis
utantur omnes, quorum diversitate plus noceant,
quam prosint: sic in hoc rerum naturae imperio, nisi
<pb n="0125B"/>
unus fuerit, ad quem totius summae cura referatur,
universa solventur et corruent.</p>
<p>Dicere autem, multorum arbitrio regi mundum, tale
<pb n="0126A"/>
est, quale si quis affirmet in uno corpore multas esse
mentes: quoniam multa et varia sunt ministeria
membrorum; ut singulos corporis sensus singulae
mentes regere credantur, item multi affectus, quibus
commoveri solemus vel ad iram, vel ad cupiditatem,
vel ad laetitiam, vel ad metum, vel ad miserationem;
ut in his omnibus totidem mentes putentur operari:
quod si quis profecto dicat, ne ipsam quidem, quae
una est, habere videatur. Quod si in uno corpore
tantarum rerum gubernationem mens una possidet, et
universis simul intenta est; cur aliquis existimet
mundum non posse ab uno regi, a pluribus posse?
Quod quia intelligunt isti assertores deorum, ita eos
praeesse singulis rebus ac partibus dicunt, ut tamen
unus sit rector eximius. Jam ergo caeteri dii non
<pb n="0126B"/>
erunt sed satellites ac ministri, quos ille unus maximus
et polens omnium his officiis praefecerit; et ipsi
<pb n="0127A"/>
ejus imperio ac nutibus servient. 
<pb n="0127A"/> Si universi pares
non sunt, non igitur dii omnes sunt. Nec enim
potest hoc idem esse, quod servit, et quod dominatur.
Nam si Deus est nomen summae potestatis, incorruptibilis
esse debet, perfectus, impassibilis, nulli rei
subjectus. Ergo dii non sunt, quos parere uni maximo
Deo necessitas cogit. Sed quia non frustra falluntur ii
qui hoc ita putant, causam hujus erroris paulo post
aperiemus. Nunc unitatem divinae potestatis testimoniis
comprobemus.
</p>
        </div2>

<div2>
          <head>CAPUT IV. <hi>Quod unus vere sit Deus a prophetis etiam praenuntiatus.</hi> </head>
<p>Prophetae, qui fuerunt admodum multi, unum Deum
praedicant, unum loquuntur: quippe qui unius Dei
<pb n="0127B"/>
spiritu pleni, quae futura essent, pari et consona voce
praedixerunt. At enim veritatis expertes non putant
his esse credendum. Illas enim non divinas, sed humanas
voces fuisse aiunt. Videlicet quia de uno Deo
praeconium faciunt, aut insani, aut fallaces fuerunt.
At quin impleta esse implerique quotidie illorum
vaticinia videmus; et in unam sententiam congruens
<pb n="0128A"/>
divinatio docet non fuisse furiosos. Quis enim mentis
emotae, non modo futura praecinere, sed etiam cohaerentia
loqui possit? Num ergo fallaces erant, qui talia
loquebantur? quid ab his tam longe alienum
quam ratio fallendi, cum caeteros ab omni fraude cohiberent?
Idcirco enim a Deo mittebantur, ut et
praecones essent majestatis ejus, et correctores pravitatis
humanae.</p>
<p>Praeterea voluntas fingendi ac mentiendi eorum
est qui opes appetunt, qui lucra desiderant; quae res
procul ab illis sanctis viris abfuit. Ita enim delegato
sibi officio functi sunt, ut, derelictis omnibus ad tutelam
vitae necessariis, non modo in futurum, sed ne
in diem quidem laborarent, contenti extemporali
cibo, quem Deus subministrasset: et hi non modo
<pb n="0128B"/>
quaestum nullum habuerunt, sed etiam cruciatus atque
mortem. Amara sunt enim vitiosis ac male viventibus
praecepta justitiae. Itaque ii, quorum peccata et arguebantur
et prohibebantur, excruciatos eos acerbissime
necaverunt. Ergo a quibus abfuit studium lucri,
abfuit etiam voluntas et causa fallendi. Quid, quod
aliqui eorum principes aut etiam reges fuerunt, in
<pb n="0129A"/>
quos cadere non posset 
<pb n="0129A"/> suspicio cupiditatis ac fraudis,
et tamen praeconium Dei singularis eadem, qua
caeteri, divinatione fecerunt?
</p>
        </div2>

<div2>
          <head>CAPUT V. <hi>De testimoniis poetarum et philosophorum.</hi> </head>
<p>Sed omittamus sane testimonia prophetarum, ne
minus idonea probatio videatur esse de his, quibus
omnino non creditur. Veniamus ad auctores; et eos
ipsos ad veri probationem testes citemus, quibus contra
nos uti solent, poetas dico ac philosophus. Ex
his unum Deum probemus necesse est: non quod
illi habuerint cognitam veritatem; sed quod veritatis
<pb n="0130A"/>
ipsius tanta vis est, ut nemo possit esse tam caecus,
qui non videat ingerentem se oculis divinam claritatem.
Poetae igitur, quamvis deos carminibus ornaverint,
et eorum res gestas amplificaverint summis laudibus,
saepissime tamen confitentur spiritu vel mente
una contineri regique omnia. Orpheus, qui est vetustissimus
poetarum, et aequalis ipsorum deorum (siquidem
traditur inter Argonautas cum Tyndaridis
et Hercule navigasse), Deum verum et magnum, <foreign xml:lang="greek">πρωτόγονον,</foreign>
 id est primogenitum, appellat; quod ante
ipsum nihil sit genitum, sed ab ipso sint cuncta generata:
eumdem etiam <foreign xml:lang="greek">φάνητα</foreign> nominat; quod cum
adhuc nihil esset, primus ex infinito apparuerit et
<pb n="0131A"/>
extiterit. Cujus originem atque naturam quia concipere
animo non poterat, ex aere immenso natum esse
dixit: <foreign xml:lang="greek">Πρωτόγονος φαέθων περὶ μήκεος ἠέρος υἱός.</foreign> Aliud
enim amplius quod diceret non habebat. Hunc ait esse
omnium deorum parentem, quorum causa coelum
condiderit, liberisque prospexerit ut haberent habitaculum,
sedemque communem: <foreign xml:lang="greek">ἔκτισεν ἀθανάτοις
δόμον ἄφθιτον.</foreign>
<pb n="0131A"/> Natura igitur et ratione ducente, intellexit
esse praestantissimam potestatem coeli ac terrae
conditricem. Non poterat enim dicere Jovem esse
principem rerum, qui erat Saturno genitus; neque
Saturnum ipsum, qui coelo natus ferebatur: coelum
autem tamquam Deum primum constituere non audebat,
quod videbat elementum esse mundi, quod
ipsum eguerit auctore. Haec eum ratio perduxit ad
<pb n="0131B"/>
illum Deum primogenitum, cui assignat et tribuit
principatum.</p>
<p>Homerus nihil nobis dare potuit, quod pertineat ad
veritatem, qui humana potius quam divina conscripsit.
Potuit Hesiodus, qui deorum generationem unius
libri opere complexus est. Sed tamen nihil dedit,
non a Deo conditore sumens exordium, sed a chao,
quod est rudis inordinataeque materiae confusa congeries:
<pb n="0132A"/>
cum explanare ante debuerit, chaos ipsum
unde, quando, quomodo esse, aut constare coepisset.
Nimirum sicut ab aliquo artifice disposita, ordinata,
effecta sunt omnia: sic ipsam materiam fictam esse
ab aliquo necesse est. Quis igitur hanc, nisi Deus, fecit,
cujus potestati subjacent omnia? sed refugit hoc
ille dum horret incognitam, veritatem. Non enim Musarum
instinctu, sicut videri volebat, in Helicone
carmen illud effudit; sed meditatus venerat et paratus.</p>
<p>Nostrorum primus Maro non longe fuit a veritate;
cujus de summo Deo, quem mentem ac spiritum nominavit,
haec verba sunt:
<l>Principio coelum, ac terras, camposque liquentes,</l>
<l>Lucentemque globum lunae, Titaniaque astra,</l>
<l>Spiritus intus alit; totamque infusa per artus</l>
<l>Meus agitat molem, et magno se corpore miscet.</l> 

<pb n="0132B"/>
Ac ne quis forte ignoret quisnam esset ille spiritus,
qui tantum haberet potestatis, declaravit alio loco,
dicens:
<l rend="indent">Deum namque ire per omnes</l>
<l>Terrasque, tractusque maris, coelumque profundum.</l> 
<l>Hinc pecudes, armenta, viros, genus omne ferarum,</l>
<l>Quemque sibi tenues nascentem arcessere vitas.</l> 
Ovidius quoque in principio praeclari operis, sine ulla
<pb n="0133A"/>
nominis dissimulatione, a Deo, quem fabricatorem
mundi, quem rerum opificem vocat, mundum fatetur
instructum. Quod si vel Orpheus, vel hi nostri, quae 
<pb n="0133A"/> natura ducente senserunt, in perpetuum defendissent,
eamdem quam nos sequimur, doctrinam comprehensa
veritate tenuissent.</p>
<p>Sed hactenus de poetis. Ad philosophos veniamus,
quorum gravior est auctoritas, certiusque judicium;
quia non rebus commentitiis, sed investigandae veritati
studuisse creduntur. Thales Milesius, qui unus e
septem sapientium numero fuit, quique primus omnium
quaesisse de causis naturalibus traditur, aquam
esse dixit, ex qua nata sint omnia; Deum autem esse
mentem, quae ex aqua cuncta formaverit. Ita materiam
<pb n="0133B"/>
rerum posuit in humore; principium causamque
<pb n="0134A"/>
nascendi constituit in Deo. Pythagoras ita definivit
quid esset Deus:  « Animus, qui per universas mundi
partes, omnemque naturam commeans atque diffusus;
ex quo omnia, quae nascuntur animalia, vitam capiunt. » 
Anaxagoras Deum esse dixit infinitam mentem,
quae per seipsam moveatur, Antisthenes multos
quidem esse populares deos, unum tamen naturalem,
summae totius artificem. Cleanthes et Anaximenes
aethera dicunt esse summum Deum; cui opinioni
poeta noster assensit:
<l>Tum pater omnipotens foecundis imbribus aether</l>
<l>Conjugis in gremium laetae descendit, et omnes</l>
<l>Magnus alit magno permixtus corpore foetus.</l> 

<pb n="0134B"/>
Chrysippus naturalem vim divina ratione praeditam,
<pb n="0135A"/>
interdum divinam necessitatem Deum nuncupat. Item
Zeno 
<pb n="0135A"/> divinam naturalemque legem.</p>
<p>Horum omnium sententia, quamvis sit incerta,
eodem tamen spectat, ut providentiam unam esse
consentiant. Sive enim natura, sive aether, sive
ratio, sive mens, sive fatalis necessitas, sive divina
lex, sive quid aliud dixeris; idem est, quod a nobis
dicitur Deus. Nec obstat appellationum diversitas,
cum ipsa significatione ad unum omnia revolvantur.
Aristoteles, quamvis secum ipse dissideat, ac repugnantia
sibi et dicat et sentiat, in summum tamen
unam mentem mundo praeesse testatur. Plato, qui
omnium sapientissimus judicatur, monarchiam plane
aperteque defendit; nec aethera, aut rationem, aut
naturam, sed, ut est, Deum nominat; ab eo mundum
<pb n="0135B"/>
hunc perfectum atque mirabilem esse fabricatum.
Quem Cicero secutus atque imitatus in plurimis,
Deum frequenter confitetur, ac supremum vocat in
<pb n="0136A"/>
iis libris, quos de Legibus scripsit; ab eoque regi
mundum argumentatur, cum disputat de Natura deorum,
hoc modo:  « Nihil est praestantius Deo; ab eo
igitur mundum regi necesse est. Nulli igitur est naturae
obediens aut subjectus Deus; omnem ergo regit
ipse naturam. »  Quid autem sit Deus, in Consolatione
definit:  « Nec vero Deus ipse, qui intelligitur a nobis,
alio modo intelligi potest, nisi mens soluta quaedam
et libera, segregata ab omni concretione mortali,
omnia sentiens ac movens. » </p>
<p>Annaeus quoque Seneca, qui ex Romanis vel acerrimus
Stoicus fuit, quam saepe summum Deum merita
laude prosequitur! Nam cum de immatura morte
dissereret:  « Non intelligis, inquit, auctoritatem ac majestatem
judicis tui, rectorem orbis terrarum, coelique
<pb n="0136B"/>
et deorum omnium Deum, a quo ista numina,
quae singula adoramus, et colimus, suspensa sunt. » 
Item in Exhortationibus:  « Hic, cum prima fundamenta
<pb n="0137A"/>
molis pulcherrimae jaceret, et hoc ordiretur,
quo neque majus quidquam novit natura, nec melius;
ut omnia sub ducibus suis irent, quamvis ipse per
totum se corpus intenderat, tamen ministros regni
sui deos genuit. »  
<pb n="0137A"/> Et quam multa alia de Deo nostris
similia locutus est: quae nunc differo, quod aliis locis
opportuniora sunt. Nunc satis est demonstrare, summo
ingenio viros attigisse veritatem, ac pene tenuisse;
nisi eos retrorsum infatuata pravis opinionibus consuetudo 
rapuisset, qua et deos alios esse opinabantur,
et ea, quae in usum hominis Deus fecit, tamquam
sensu praedita essent, pro diis habenda, et colenda
credebant.
</p>
        </div2>

<div2>
          <head> CAPUT VI. <hi>De divinis testimoniis et de Sibyllis et earum carminibus.</hi> </head>
<p>Nunc ad divina testimonia transeamus: sed prius
unum proferam, quod est simile divino, et ob nimiam
vetustatem, et quod is, quem nominabo, ex hominibus
in deos relatus est. Apud Ciceronem C. Cotta
pontifex disputans contra Stoicos de religionibus, et
de varietate opinionum, quae solent esse de diis, ut
more academicorum omnia faceret incerta, quinque
fuisse Mercurios ait; et enumeratis per ordinem
quatuor, quintum fuisse eum, a quo occisus sit Argus,
ob eamque causam in Aegyptum profugisse,
atque Aegyptiis leges ac litteras tradidisse. Hunc
<pb n="0139A"/>
Aegyptii Thoyth appellant, 
<pb n="0139A"/> a quo apud eos primus
anni sui mensis, id est september, nomen accepit.
Idem oppidum condidit, quod etiam nunc Graece vocatur <foreign xml:lang="greek">Ἑρμόπολις;</foreign>
 et Phenatae colunt eum religiose.
Qui tametsi homo, fuit tamen antiquissimus, et instructissimus
omni genere doctrinae: adeo ut ei multarum
rerum et artium scientia Trismegisto cognomen
imponeret. Hic scripsit libros, et quidem multos,
ad cognitionem divinarum rerum pertinentes, in
quibus majestatem summi ac singularis Dei asserit,
iisdemque nominibus appellat, quibus nos, Deum et
patrem. Ac ne quis nomen ejus requireret, <foreign xml:lang="greek">ἀνώνυμον</foreign>
esse dixit; eo quod nominis proprietate non egeat,
<pb n="0140A"/>
ob ipsam scilicet unitatem. Ipsius haec verba sunt: <foreign xml:lang="greek">Ὁ δὲ Θεὸς εἷς, ὁ δὲ εἷς ὀνόματος οὐ προσδέεται· ἔστι γὰρ
ὁ ὢν ἀνωνυμος.</foreign>
 Deo igitur nomen non est, quia solus
est; nec opus est proprio vocabulo, nisi cum discrimen
exigit multitudo, ut unamquamque personam
sua nota et appellatione designes. Deo autem, quia
semper unus est, proprium nomen est Deus.</p>
<p>Superest de responsis carminibusque sacris testimonia,
quae sunt multo certiora, proferre. Nam fortasse
ii, contra quos agimus, nec poëtis putent esse
credendum, tamquam vana fingentibus; nec philosophis,
quod errare potuerint, quia et ipsi homines
fuerint.  M. Varro, quo nemo umquam doctior, ne apud
<pb n="0141A"/>
graecos quidem nedum apud latinos vixit, 
<pb n="0141A"/> in libris rerum
divinarum, quos ad C. Caesarem pontificem maximum
scripsit, cum de quindecim viris loqueretur, Sibyllinos
libros ait non fuisse unius Sibyllae; sed appellari
uno nomine Sibyllinos quod omnes foeminae vates
Sibyllae, sint a veteribus nuncupatae, vel ab unius Delphidis
nomine, vel a consiliis deorum enuntiandis. <foreign xml:lang="greek">σιοὺς</foreign>
 enim deos, non <foreign xml:lang="greek">θεοὺς,</foreign> et consilium non <foreign xml:lang="greek">βουλὴν,</foreign> sed <foreign xml:lang="greek">βυλὴν</foreign>
 appellabant Aeolico genere sermonis: itaque Sibyllam
dictam esse quasi <foreign xml:lang="greek">σιοβολὴν;</foreign> caeterum Sibyllas
decem numero fuisse; easque omnes enumeravit sub
auctoribus, qui de singulis scriptitaverint: primam
<pb n="0142A"/>
fuisse de Persis, cujus mentionem fecerit Nicanor,
qui res gestas Alexandri Macedonis scripsit: secundam
Lybissam, cujus meminit Euripides in Lamiae
prologo: tertiam Delphida, de qua Chrysippus loquitur
in eo libro, quem de divinatione composuit:
quartam Cimmeriam in Italia, quam Naevius in libris
belli Punici, Piso in annalibus nominat: quintam
Erythraeam, quam Apollodorus Erythraeus affirmat
suam fuisse civem, eamque Graiis Ilium petentibus
vaticinatam, et perituram esse Trojam, et Homerum
mendacia scripturum: sextam Samiam de qua scribit
Eratosthenes in antiquis annalibus Samiorum repeisse
<pb n="0143A"/>
se scriptum: septimam Cumanam 
<pb n="0143A"/> nomine Amaltheam,
quae ab aliis Demophile vel Herophile nominatur;
eamque novem libros attulisse ad regem
Tarquinium Priscum, ac pro eis trecentos Philippeos
postulasse; regemque aspernatum pretii magnitudinem,
derisisse mulieris insaniam: illam in conspectu
Regis tres combussisse, ac pro reliquis idem pretium
postulasse: Tarquinium multo magis mulierem insanire
putasse. Quae denuo tribus aliis exustis, cum in
eodem pretio perseveraret, motum esse regem, ac
residuos trecentis aureis emisse: quorum postea
numerus sit auctus, Capitolio refecto, quod ex omnibus
civitatibus et Italicis, et Graecis, et praecipue
<pb n="0143B"/>
Erythraeis coacti, allatique sunt Romam, cujuscumque
<pb n="0144A"/>
Sibyllae nomine fuerint: octavam Hellespontiam
in agro Trojano natam; vico Marpesso, circa oppidum
Gergithium; quam scribit Heraclides Ponticus Solonis
et Cyri fuisse temporibus: nonam Phrygiam,
quae vaticinata sit Ancyrae: decimam Tiburtem, nomine
Albuneam, quae Tiburi colitur ut dea, juxta
ripas amnis Anienis, cujus in gurgite simulacrum
ejus inventum esse dicitur, tenens in manu librum:
cujus sortes Senatus in Capitolium transtulerit.</p>
<p>Harum omnium Sibyllarum carmina et feruntur et
habentur, praeterquam Cumaeae, cujus libri a Romanis
occuluntur, nec eos ab ullo, nisi a quindecim
viris inspici fas habent. Et sunt singularum singuli
<pb n="0145A"/>
libri: 
<pb n="0145A"/> qui quia Sibyllae nomine inscribuntur, unius
esse creduntur; suntque confusi, nec discerni ac
suum cuique assignari potest: nisi Eruthraeae, quae
et nomen suum verum carmini inseruit, et Erythraeam
se nominatum iri praelocuta est, cum esset
orta Babylone: sed et nos confuse Sibyllam dicemus,
sicubi testimoniis earum fuerit abutendum.
<pb n="0146A"/>
Omnes igitur hae Sibyllae unum Deum praedicant;
maxime tamen Erythraea, quae celebrior inter caeteras
ac nobilior habetur: siquidem Fenestella, diligentissimus
Scriptor de quindecim viris dicens, ait,
restituto Capitolio, retulisse ad Senatum C. Curionem
Cos. ut legati Erythras mitterentur, qui carmina
Sibyllae conquisita Romam deportarent; itaque
<pb n="0147A"/>
missos esse P. Gabinium, M. Otacilium, 
<pb n="0147A"/> L. Valerium,
qui descriptos a privatis versus circa mille Romam
deportarunt. Idem supra ostendimus dixisse Varronem.
In iis ergo versibus, quos legati Romam attulerunt,
de uno Deo haec sunt testimonia:
<l> <foreign xml:lang="greek">Εἶς θεὸς ὃς μόνος ἐστὶν ὑπερμεγεθὴς, ἀγένητος·</foreign>
            </l>
Hunc esse solum Deum summum, qui coelum fecerit,
luminibusque distinxerit.
<l> <foreign xml:lang="greek">Ἀλλὰ θεὸς μόνος εἶς, πανυπέρτατος, ὃς πεποίηκεν</foreign>
            </l>
<l> <foreign xml:lang="greek">Οὐρανὸν, ἡέλιὸν τε καὶ ἀστέρας, ἠδέ σελήνην,</foreign>
            </l>
<l> <foreign xml:lang="greek">Καρποφόρον γαῖαν τε, καὶ ὕδατος οἴδματα πόντου.</foreign>
            </l>
Qui quoniam solus sit aedificator mundi, et artifex
rerum, vel quibus constat, vel quae in eo sunt, solum
coli oportere testatur:
<l> <foreign xml:lang="greek">Αὐτὸν τὸν μόνον ὄντα σέβεσθ' ἡγήτορα κόσμου.</foreign>
            </l>
<l> <foreign xml:lang="greek">Ὃς μόνος εἰς αἰῶνα καὶ ἐξ αἰῶνος ἐτύχθη.</foreign>
            </l>

<pb n="0147B"/>
Item alia Sibylla, quaecumque est, cum perferre se
ad homines Dei vocem diceret, sic ait:
<l>
<pb n="0148A"/> <foreign xml:lang="greek">Εἶς μόνος εἰμὶ θεὸς· καὶ οὐκ ἔστι θεὸς ἄλλος.</foreign>
            </l>
Exequerer nunc testimonia caeterarum, nisi et haec
sufficerent, et illa opportunioribus locis reservarem.
Sed cum defendamus causam veritatis apud eos, qui
aberrantes a veritate falsis religionibus serviunt,
quod genus probationis adversus eos magis adhibere
debemus, quam ut eos deorum suorum testimoniis
revincamus?</p>
</div2>

<div2>
          <head>CAPUT VII. <hi>De testimoniis Apollinis et deorum.</hi> </head>
<p>Apollo enim, quem praeter caeteros divinum maximeque
fatidicum existimant, Colophone respondens,
quod Delphis (credo) migraverat, Asiae ductus
amoenitate; quaerenti cuidam, quis esset, aut quid
<pb n="0148B"/>
esset omnino Deus, respondit viginti et uno versibus,
quorum hoc principium est:
<l>
<pb n="0149A"/> <foreign xml:lang="greek">Αὐτοφυὴς</foreign>, 
<pb n="0149A"/> <foreign xml:lang="greek">ἀδίδακτος, ἀμήτωρ, ἀστυφέλικτος,</foreign>
            </l>
<l> <foreign xml:lang="greek">Οὔνομα μηδὲ λόγῳ χωρούμενόν, ἐν πυρὶ ναίων·</foreign>
            </l>
<l> <foreign xml:lang="greek">Τουτὶ θεὸς, μικρὰ δὲ θεοῦ μερὶς ἄγγελοι ἥμεῖς,</foreign>
            </l>
Num quis potest suspicari de Jove esse dictum, qui
et matrem habuit, et nomen? Quid quod, Mercurius
ille ter maximus, cujus supra mentionem feci, non
modo <foreign xml:lang="greek">ἀμήτορα,</foreign> ut Apollo, sed <foreign xml:lang="greek">ἀπάτορα</foreign> quoque appellat
Deum; quod origo illi non sit aliunde? Nec
enim potest ab ullo esse generatus, qui ipse universa
generavit. Satis (ut opinor) et argumentis docui,
et testibus confirmavi, quod per se satis clarum est
Unum esse regem mundi, unum patrem, unum Deum.</p>
<p>Sed fortasse quaerat aliquis a nobis idem illud,
quod apud Ciceronem quaerit Hortensius: Si Deus
unus est, quae esse beata solitudo queat? Tamquam
nos, qui unum esse dicimus, desertum ac solitarium
<pb n="0149B"/>
esse dicamus; habet enim ministros, quos vocamus
<pb n="0150A"/>
nuntios. Et est illud verum, quod dixisse in
Exhortationibus Senecam supra retuli, ministros genuisse
regni sui Deum. Verum hi neque dii sunt, neque
deos se vocari, aut coli volunt: quippe qui nihil
praeter jussum ac voluntatem Dei faciant. Nec tamen
illi sunt, qui vulgo coluntur, quorum et exiguus et
certus est numerus. Quod si cultores deorum eos
ipsos se colere putant, quos summi Dei ministros
appellamus, nihil est quod nobis faciant invidiam,
qui unum Deum dicamus, multos negemus. Si eos
multitudo delectat, non duodecim dicimus, aut trecentos
sexaginta quinque (ut Orpheus), sed innumerabiles
esse arguimus errores eorum in diversum,
qui tam paucos putant. Sciant tamen, quo nomine
appellari debeant: ne Deum verum violent, cujus
<pb n="0150B"/>
nomen exponunt, dum pluribus tribuunt. Credant
<pb n="0151A"/>
Apollini suo, qui eodem illo responso, ut Jovi principatum,
sic etiam caeteris diis abstulit nomen. Tertius
enim versus ostendit, Dei ministros, non deos,
verum angelos appellari oportere. De se quidem ille
mentitus est, qui cum sit e numero daemonum, 
<pb n="0151A"/> angelis
se Dei aggregavit: denique in aliis responsis
daemonem se esse confessus est. Nam cum interrogaretur,
quomodo sibi supplicari vellet, ita respondit:
 <foreign xml:lang="greek">Πάνσοφε, παντοδίδακτ' αἰολόστροφε, κέκλυθι, δαῖμον.</foreign>
Item rursus cum precem in Apollinem Smynthium
rogatus expromeret, ab hoc versu exorsus est:
 <foreign xml:lang="greek">Ἁρμονίη κόσμοιο, φαεσφόρε καὶ σοφὲ δαῖμον.</foreign>
Quid ergo superest, nisi ut sua confessione verberibus
veri Dei ac poenae subjaceat sempiternae? Nam
et in alio responso ita dixit:

<pb n="0151B"/> <foreign xml:lang="greek">Δαίμονες οἳ φοιτῶσι περὶ χθόνα καὶ περὶ πόντον
Ἀκὰματοι δάμανται ὑπαὶ μάστιγι θεοῖο. </foreign>
De utrisque generibus in secundo libro disserimus
<pb n="0152A"/> <note>(scilicet cap. 15)</note>.
Interim nobis sat est, quod, dum
honorare se vult, et in coelo collocare, confessus est,
id quod res habet, quomodo sint appellandi qui Deo
semper assistunt.</p>
<p>Retrahant ergo se homines ab erroribus et abjectis
religionibus pravis, parentem suum dominumque
cognoscant: cujus nec virtus aestimari potest, nec
magnitudo perspici, nec principium comprehendi.
Cum ad illum mentis humanae intentio et acumen
et memoria pervenerit, quasi subductis et consummatis
omnibus viis, subsistit, haeret, deficit;
nec est aliquid ulterius quo progredi possit. Verum
quia fieri non potest, quin id quod sit, aliquando
esse coeperit, consequens est, ut quando nihil
ante illum fuit, ipse ante omnia ex se ipso sit procreatus.
Ideoque ab Apolline <foreign xml:lang="greek">αὐτοφυὴς,</foreign> a Sibylla <foreign xml:lang="greek">αὐτογενὴς,</foreign>
<pb n="0152B"/>
et <foreign xml:lang="greek">ἀγέννητος,</foreign> et <foreign xml:lang="greek">ἀποίητος</foreign> nominatur. Quod Seneca,
homo acutus, in Exhortationibus vidit:  « Nos,
inquit, aliunde pendemus. Itaque ad aliquem respicimus,
<pb n="0153A"/>
cui, quod est optimum in nobis debeamus.
<pb n="0153A"/> 
Alius nos edidit; alius instruxit: Deus ipse se fecit. » </p>
</div2>

<div2>
          <head>CAPUT VIII. <hi>Quod Deus sine corpori sit, nec sexu ad procreandum egeat.</hi> </head>
<p>His igitur tot et tantis testibus comprobatur unius
Dei potestate ac providentia mundum gubernari;
cujus vim majestatemque tantam esse dicit in Timaeo
Plato, ut eam neque mente concipere, neque verbis
enarrare quisquam possit, ob nimiam ejus et inaestimabilem
potestatem. Dubitet vero aliquis, an quidquam
difficile aut impossibile sit Deo, qui tanta tamque
mirifica opera providentia excogitavit, virtute
constituit, ratione perfecit; nunc autem spiritu sustentet,
potestate moderetur, inexcogitabilis, ineffabilis,
<pb n="0153B"/>
et nulli alii satis notus quam sibi? Unde mihi
de tanta majestate saepius cogitanti, qui deos colunt,
<pb n="0154A"/>
interdum videri solent tam caeci, tam incogitabiles,
tam excordes, tam non multum a mutis animalibus
differentes, qui credant eos, qui geniti sunt maris
ac foeminae coïtu, aliquid majestatis divinaeque virtutis
habere potuisse; cum Sibylla Erythraea dicat:
<l>. . . . . . <foreign xml:lang="greek">. . . . . . Οὐ δύνατ' ἀνδρὸς</foreign>
            </l>
<l> <foreign xml:lang="greek">Ἐκ μηρῶν μήτράς τε θεὸς τετυ πωμένος εἶναι.</foreign>
            </l>
Quod si est verum, sicuti est, apparet Herculem,
Apollinem, Liberum, Mercurium, Jovemque ipsum
cum caeteris homines fuisse; quando sunt ex duobus
sexibus nati. Quid est autem tam remotum a Deo,
quam id opus quod ipse ad propagandam sobolem
mortalibus tribuit, et quod sine substantia corporali
nullum potest esse?</p>
<p>Dii ergo si sunt immortales et aeterni, quid opus
<pb n="0154B"/>
est altero sexu; cum successione non egeant, qui
semper sunt futuri? Nam profecto in hominibus
<pb n="0155A"/>
caeterisque animantibus diversitas sexus, et coïtio, 
<pb n="0155A"/> 
et generatio nullam habet aliam rationem, nisi ut
omnia genera viventium, quando sunt conditione
mortalitatis obitura, mutua possint successione servari.
Deo autem, qui est sempiternus, neque alter
sexus, neque successio necessaria est. Dicet aliquis,
ut habeat vel ministros, vel in quos ipse possit dominari.
Quid igitur opus est sexu foemineo, cum Deus,
qui est ommipotens, sine usu et opera foeminae possit
filios procreare? Nam si quibusdam minutis animalibus
id praestitit, ut sibi
<l>E foliis natos et suavibus herbis</l>
<l>Ore legant:</l>
cur existimet aliquis ipsum Deum, nisi ex permixtione
sexus alterius non posse generare? Illos igitur,
<pb n="0155B"/>
quos imperiti et insipientes tanquam deos et
<pb n="0156A"/>
nuncupant et adorant, nemo est tam inconsideratus,
qui non intelligat fuisse mortales. Quomodo ergo,
inquiet aliquis, dii crediti sunt? Nimirum quia reges
maximi ac potentissimi fuerint: ob merita virtutum
suarum, aut munerum, aut artium repertarum, cum
cari fuissent iis quibus imperitaverant, in memoriam
sunt consecrati. Quod is quis dubitet, res eorum
gestas, et facta consideret, quae universa tam poetae
quam historici veteres prodiderunt.
</p>
        </div2>

<div2>
          <head>CAPUT IX. <hi>De Hercule et ejus vita et morte.</hi> </head>
<p>Hercules, qui ob virtutem clarissimus, et quasi
Africanus inter deos habetur, nonne orbem terrae,
<pb n="0156B"/>
quem peragrasse ac expurgasse narratur, stupris, libidinibus,
<pb n="0157A"/>
adulteriis inquinavit? nec mirum, cum
esset adulterio genitus Alcmenae. 
<pb n="0157A"/> Quid tandem potuit
in eo esse divini, quis suis ipse vitiis mancipatus, et
mares et foeminas contra omnes leges infamia, dedecore,
flagitio affecit? Sed ne illa quidem, quae
magna et mirabilia gessit, talia judicanda sunt; ut
virtutibus divinis tribuenda videantur. Quid enim
tam magnificum, si leonem aprumque superavit, si
aves sagittis dejecit, si regium stabulum egessit, si
viraginem vicit, cingulumque detraxit, si equos
feroces cum domino interemit? Opera sunt ista fortis
viri, hominis tamen. Illa enim, quae vicit, fragilia
<pb n="0157B"/>
et mortalia fuerunt. Nulla enim est (quod ait
<pb n="0158A"/>
Orator) tanta vis, quae non ferro ac viribus debilitari
frangique possit. At animum vincere, iracundiam
cohibere, fortissimi est: quae ille nec fecit unquam,
nec potuit. Haec qui faciat, non ego eum cum summis
viris comparo; sed simillimum Deo judico.</p>
<p>Vellem adjecisset de libidine, luxuria, cupiditate,
insolentia; ut virtutem ejus impleret, quem similem
Deo judicabat. Non enim fortior putandus est, qui
leonem, quam qui violentam in seipso inclusam feram
superat, iracundiam; aut qui rapacissimas volucres
dejecit, quam qui cupiditates avidissimas coercet;
aut qui Amazonem bellatricem, quam qui libidinem
<pb n="0158B"/>
vincit, pudoris ac famae debellatricem; aut qui fimum
<pb n="0159A"/>
de stabulo, quam qui vitia de corde suo egerit,
quae magis sunt perniciosa, quia domestica et propria
mala sunt, quam illa, quae et vitari poterant et caveri.
Ex quo fit, ut ille solus vir fortis debeat judicari,
qui temperans, moderatus 
<pb n="0159A"/> et justus est. Quod
si cogitet aliquis, quae sint Dei opera: jam haec omnia,
quae mirantur homines ineptissimi, ridicula judicabit.
Illa enim non divinis virtutibus, quas ignorant, sed
infirmitate suarum virium metiuntur. Nam illud quidem
nemo negabit, Herculem non Eurystheo tantum
servisse regi, quod aliquatenus honestum videri potest;
sed etiam impudicae mulieri Omphalae, quae illum
vestibus suis indutum sedere ad pedes suos jubebat
pensa facientem: detestabilis turpitudo! sed
tanti erat voluptas. Quid tu, inquiet aliquis, poetisne
<pb n="0159B"/>
credendum putas? Quidni putem? Non enim ista Lucilius
narrat, aut Lucianus, qui diis et hominibus non
pepercit; sed hi potissimum, qui deorum laudes canebant.</p>
<p>Quibus igitur credemus, si fidem laudantibus non
habemus? Qui hos mentiri putat, proferat alios quibus
credamus auctores, qui nos doceant, qui sint isti
dii, quomodo, unde orti; quae sit vis eorum, qui numerus,
quae potestas, quid in his admirabile, quid
cultu dignum, quod denique certius veriusque mysterium:
<pb n="0160A"/>
nullos dabit. Credamus igitur istis, qui non ut
reprehenderent sunt locuti; sed ut praedicarent. Navigavit
ergo cum Argonautis, expugnavitque Trojam,
iratus Laomedonti ob negatam sibi pro filiae salute
mercedem: unde, quo tempore fuerit, apparet. Idem
furore atque insania percitus, uxorem suam cum liberis
interemit. Hunc homines deum putant? sed
Philocteta ejus haeres non putavit, qui facem supposuit
arsuro, qui artus ejus et nervos cremari ac diffluere
vidit, qui ossa ejus ac cineres in Oeteo monte
sepelivit, pro quo munere sagittas ejus accepit.</p>
</div2>

<div2>
          <head>CAPUT X. <hi>De Aesculapii, Apollinis, Neptuni, Martis, Castoris et Pollucis, Mercurii atque Liberi vita et gestis.</hi> </head>
<p>
            <pb n="0160B"/>Aesculapius et ipse non sine flagitio Apollinis
natus, quid fecit aliud divinis honoribus dignum,
nisi quod sanavit Hippolytum? mortem sane habuit
clariorem, quod a Deo meruit fulminari. Hunc Tarquitius
de illustribus viris disserens, ait incertis parentibus
natum, expositum, et a venatoribus inventum,
canino lacte nutritum, Chironi traditum,
didicisse medicinam: fuisse autem Messenium, sed
Epidauri moratum. Tullius etiam Cynosuris ait sepultum.
<pb n="0161A"/>
Quid Apollo 
<pb n="0161A"/> pater ejus? Nonne ob amorem, quo
flagrabat, turpissime gregem pavit alienum, et muros
Laomedonti exstruxit, cum Neptuno mercede conductus,
quae illi negari potuit impune, ab eoque
primo Rex perfidus, quidquid cum diis pepigisset,
didicit abnegare. Idem formosum puerum et dum
amat, violavit; et dum ludit, occidit.</p>
<p>Homicida Mars, et per gratiam caedis crimine ab
Atheniensibus liberatus, ne videretur nimis ferus et
immanis, adulterium cum Venere commisit. Castor
et Pollux, dum alienas sponsas rapiunt, esse gemini
desierunt. Nam livore injuriae concitatus Idas, alterum
<pb n="0162A"/>
gladio transverberavit; et eosdem poetae alternis
vivere alternis mori narrant: ut jam sint non deorum
tantum, sed omnium mortalium miserrimi, quibus semmel
mori non licet. Hos tamen Homerus ambos simpliciter
(non ut poetae solent) mortuos esse testatur.
Nam cum faceret in muris assidentem Priamo Helenam,
cunctos Graeciae principes recognoscere, solos
autem se fratres suos requirere, subjeccit orationi
ejus hujusmodi versum:
<l> <foreign xml:lang="greek">Ὡς φάτο, τοὺς δ' ἤδη κάτεχεν φυνίζοος αἶα.</foreign>
            </l>
Fur ac nebulo Mercurius, quid ad famam sui reliquit
nisi memoriam fraudum suarum? Coelo scilicet
<pb n="0163A"/>
dignus, quia palaestram docuit, et lyram 
<pb n="0163A"/> primus invenit.
Liberum patrem in senatu deorum summae auctoritatis
primaeque esse sententiae necesse est; quia
praeter Jovem solus omnium triumphavit, exercitum
duxit, Indos deballavit. Sed invictus ille Imperator
Indicus, maximus ab amore ac libidine turpissime
victus est. Delatus enim Cretam cum semiviro comitatu,
nactus est impudicam mulierem in littore ac fiducia
victoriae Indicae vir esse, voluit, ne nimium mollis videretur
atque illam patris proditricem, fratris inte
<pb n="0164A"/>
remptricem, ab alio relictam et repudiatam, in conjugium
sibi vendicavit, et Liberam fecit, et cum ea pariter
ascendit in coelum.</p>
<p>Quid horum omnium pater Jupiter, qui in solemni
precatione Optimus, Maximus nominatur? nonne a
prima sua pueritia impius ac pene parricida deprehenditur?
cum patrem regno expulit ac fugavit, nec
expectavit mortem decrepiti senis, cupiditate regnandi:
et cum paternum solium per vim, per arma
cepisset, bello est a Titanibus lacessitus; quod
<pb n="0165A"/>
humano generi principium fuit malorum: quibus
victis, et pace in perpetuum comparata, reliquam
suam vitam in stupris adulteriisque 
<pb n="0165A"/> consumpsit.
Omitto virgines, quas imminuit. Id enim tolerabile
judicari solet. Amphitryonem ac Tyndarum praeterire
non possum, quorum domos dedecore atque
infamia plenissimas reddidit. Illud vero summae impietatis
ac sceleris, quod regium puerum rapuit ad
stuprum. Parum enim videbatur, si in expugnanda foeminarum
pudicitia maculosus esset ac turpis, nisi etiam
sexui suo injuriam faceret: hoc est verum adulterium,
quod fit contra naturam. Haec qui fecit viderimus,
an maximus; certe optimus non est: quod
nomen a corruptoribus, ab adulteris, ab incestis
abest; nisi forte nos erramus homines, qui talia facientes
<pb n="0165B"/>
sceleratos vocamus, ac perditos, omnibusque
poenis dignissimos judicamus. Stultus autem Marcus
Tullius, qui C. Verri adulteria objecit: eadem enim
Jupiter, quem colebat, admisit; qui P. Clodio sororis
incestum: at illi Optimo Maximo eadem fuit <hi>et
soror et conjnx.</hi> </p>
</div2>

<div2>
          <head>CAPUT XI <hi>De Jovis ortu, vita, regno, nomine et morte, et de Saturno et Urano.</hi> </head>
<p>Quis est igitur tam excors, qui hunc in coelo regnare
putet, qui ne in terra quidem debuit? Non insulse
<pb n="0166A"/>
quidam poeta triumphum Cupidinis scripsit:
quo in libro non modo potentissimum deorum Cupidinem,
sed etiam victorem facit. Enumeratis enim
amoribus singulorum, quibus in potestatem Cupidinis
ditionemque venissent, instruit pompam, in qua
Jupiter cum caeteris diis ante currum triumphantis
ducitur catenatus. Eleganter id quidem a poeta figuratum:
sed tamen non multum distat a vero. Qui
enim virtutis est expers, qui a cupiditate ac libidinibus
malis vincitur, non Cupidini (ut ille finxit), sed
morti subjectus est sempiternae. Sed omittamus de
moribus dicere: rem confideremus; ut intelligant
homines, in quibus miseri versentur erroribus. Regnare
in coelo Jovem vulgus existimat: id et doctis
pariter et indoctis persuasum est. Quod et Religio
<pb n="0166B"/>
ipsa, et precationes, et hymni, et delubra, et simulacra
demonstrant. Eumdem tamen Saturno et Rhea
genitum confitentur. Quomodo potest Deus videri,
aut credi (ut ait poeta):
<l>. . . . . . . Hominum rerumque repertor,</l>
ante cujus ortum infinita hominum millia fuerunt?
eorum scilicet, qui Saturno regnante vixerunt; ac
priores luce, quam Jupiter, sunt potiti. Video alium
Deum regem fuisse primis temporibus, alium consequentibus.
Potest ergo fieri, ut alius sit postea futurus.
Si enim regnum prius mutatum est: cur desperemus
<pb n="0167A"/>
etiam posterius posse mutari? nisi forte Saturnus
generare potuit fortiorem: Jupiter non potest.
Atqui divinum imperium aut semper immutabile est:
aut, si est mutabile, quod 
<pb n="0167A"/> fieri non potest, semper
utique mutabile est.</p>
<p>Potest ergo Jupiter regnum amittere, sicut pater
ejus amisit? Ita plane. Nam cum idem neque virginibus,
neque maritatis unquam pepercisset, abstinuit
se tamen una Thetide, quod responsum fuit, majorem
patre suo futurum, quisquis ex illa natus esset.
Et primum imprudentia in eo non Dei, cui nisi Themis
futura dixisset, ipse nesciret. Si autem divinus
non sit, ne Deus quidem sit; unde ipsa divinitas nominatur,
ut ab homine humanitas. Deinde conscientia
imbecillitatis, qui timuit utique majorem: quod
qui facit, scit profecto non esse se maximum: quondoquidem
<pb n="0167B"/>
potest aliquid majus existere. Idem per Stygiam
paludem sanctissime jurat.
<l>
<pb n="0168A"/>Vana superstitio, superis quae reddita divis.</l> 
Quae est ista superstitio? aut a quo reddita? Est ergo
aliqua potestas maxima, quae pejerantes deos puniat?
quae tanta formido est paludis infernae, si sunt immortales?
quid metuunt eam, quam visuri non sunt, nisi
quos mori necesse est? Quid igitur homines oculos
suos in coelum tollunt? quid per superos dejerant,
cum ipsi superi ad inferos revolvantur, ibique habeant
quod venerentur et adorent? Illud vero quale
est? esse fata, quibus dii omnes, et ipse Jupiter pareat.
Si Parcarum tanta vis est, ut plus possint quam
coelestes universi, quamque ipse rector ac dominus,
cur non illae potius regnare dicantur, quarum legibus
ac statutis parere omnes deos necessitas cogit? Nunc
cui dubium est, quin is, qui alicui rei obsequitur,
<pb n="0168B"/>
maximus non sit? nam si sit, non accipiat fata, sed
faciat. Nunc ad aliud, quod omiseram, redeo. In una
<pb n="0169A"/>
itaque 
<pb n="0169A"/> sola fuit continentior, cum eam deperiret; non
virtute aliqua, sed metu successoris. Quae formido
utique ejus est, qui sit et mortalis, et imbecillus, et
nihili: quippe qui potuit et tunc, cum nasceretur,
extingui, sicut frater ejus ante genitus, extinctus est:
qui si vivere potuisset, nunquam minori concessisset
imperium. Ipse autem furto servatus, furtimque nutritus, <foreign xml:lang="greek">ζεὺς</foreign>
 sive <foreign xml:lang="greek">ζῆν</foreign> appellatus est; non, ut isti putant,
a fervore coelestis ignis, vel quod vitae sit dator,
vel quod animantibus inspiret animas, quae virtus
solius Dei est (quam enim possit inspirare animam,
qui ipse accepit aliunde?), sed quod primus ex
liberis Saturni maribus vixerit.</p>
<p>Potuerunt igitur homines alium deum habere rectorem,
si Saturnus non fuisset ab uxore delusus. At
<pb n="0169B"/>
enim poetae ista finxerunt. Errat quisquis hoc putat.
<pb n="0170A"/>
Illi enim de hominibus loquebantur; sed ut eos ornarent,
quorum memoriam laudibus celebrabant,
deos esse dixerunt. Itaque illa potius ficta sunt, quae
tamquam de diis, non illa quae tamquam de hominibus
locuti sunt: quod clarum fiet exemplo, quod
inferemus. Danaen violaturus, aureos nummos largiter
in sinum ejus infudit. Haec stupri merces fuit. At
poetae, qui quasi de Deo loquebantur, ne auctoritatem
creditae majestatis infringerent, finxerunt ipsum
in aureo imbre delapsum, eadem figura, qua imbres
ferreos dicunt, cum multitudinem telorum sagittarumque
describunt. Rapuisse dicitur in aquila Catamitum:
poeticus color est. Sed aut per legionem rapuit,
cujus insigne aquila est; aut navis, in qua est
impositus, tutelam habuit in aquila figuratam, sicut
<pb n="0170B"/>
taurum, cum rapuit et transvexit Europam. Eodem
<pb n="0171A"/>
modo convertisse in bovem traditur Io Inachi filiam,
quae, ut iram Junonis effugeret, ut erat jam setis obsita,
jam bos tranasse dicitur mare, in Aegyptumque
venisse, atque ibi, recepta pristina specie, dea facta
quae nunc Isis vocatur. Quo igitur argumento probari
potest, nec Europam 
<pb n="0171A"/> in Tauro sedisse, nec Io factam
bovem? Quod certus dies habetur in Fastis, quo Isidis
navigium celebratur: quae res docet non tranasse
illam, sed navigasse. Igitur qui sapere sibi videntur,
quia intelligunt vivum terrenumque corpus in coelo
esse non posse, totam Ganymedeam fabulam pro falso
repudiant; ac sentiunt in terra id esse factum, quia
res ac libido ipsa terrena est. Non ergo ipsas res
gestas finxerunt poetae; quod si facerent, essent vanissimi:
sed rebus gestis addiderunt quemdam colorem.
Non enim obtrectantes illa dicebant, sed ornare
<pb n="0171B"/>
cupientes. Hinc homines decipiuntur: maxime quod,
dum haec omnia ficta esse arbitrantur a poetis, colunt
quod ignorant. Nesciunt enim, qui sit poeticae licentiae
modus; quousque progredi fingendo liceat: cum
officium poetae sit in eo, ut ea, quae gesta sunt vere,
in alias species obliquis figurationibus cum decore
aliquo conversa traducat. Totum autem, quod referas,
<pb n="0172A"/>
fingere, id est ineptum esse, et mendacem potius
quam poetam.</p>
<p>Sed finxerint ista, quae fabulosa creduntur; num
etiam illa, quae de diis foeminis, deorumque connubiis
dicta sunt? Cur igitur sic figurantur, sic coluntur?
nisi forte non tantum poetae, sed pictores
etiam fictoresque imaginum mentiuntur. Si enim hic
est Jupiter, qui a vobis dicitur deus, si non is est,
qui ex Saturno et Ope natus est, non oportuit nisi
solius simulacrum in templis omnibus collocari. Quid
sibi mulierum effigies volunt? quid sexus infirmus?
in quem si cecidit hic Jupiter, eum vero ipsi lapides
hominem fatebuntur. Mentitos aiunt esse poetas, et
his tamen credunt; immo vero non esse mentitos,
re ipsa probant, ita enim deorum simulacra confingunt,
ut ex ipsa diversitate sexus appareat, vera esse
<pb n="0172B"/>
quae dicunt poetae. Nam quod aliud argumentum
habet imago Catamiti, et effigies aquilae, cum ante
pedes Jovis ponuntur in templis, et cum ipso pariter
adorantur: nisi ut nefandi sceleris ac stupri memoria
maneat in aeternum? Nihil igitur a poetis in totum
fictum est: aliquid fortasse traductum, et obliqua
figuratione obscuratum, quo veritas involuta tegeretur;
<pb n="0173A"/>
sicut illud de sortitione regnorum. 
<pb n="0173A"/> Aiunt enim
Jovi coelum obtigisse, Neptuno mare, inferna Plutoni.
Cur non terra potius in sortem tertiam venit; nisi quod
in terra gesta res est. Ergo illud in vero est, quod
regnum orbis ita partiti sortitique sunt, ut Orientis
imperium Jovi cederet; Plutoni, cui cognomen Agesilao
fuit, pars Occidentis obtingeret: eo quod plaga
Orientis, ex qua lux mortalibus datur, superior;
Occidentis autem inferior esse videatur. Sic veritatem
mendacio velaverunt, ut veritas ipsa persuasioni
publicae nihil derogaret. De Neptunii sorte manifestum
est, cujus regnum tale fuisse dicimus, quale
<pb n="0173B"/>
Marci Antonii fuit infinitum illud imperium; cui
<pb n="0174A"/>
totius orae maritimae potestatem Senatus decreverat,
ut praedones persequeretur, ac mare omne pacaret.
Sic Neptuno maritima omnia cum insulis obvenerunt.
Quomodo id probari potest? Nimirum veteres historiae
docent. Antiquus auctor Euhemerus, qui fuit ex
civitate Messene, res gestas Jovis, et caeterorum qui
dii putantur, collegit, historiamque contexuit ex titulis,
et inscriptionibus sacris, quae in antiquissimis
templis habebantur, maximeque in fano Jovis Triphylii;
ubi auream columnam positam esse ab ipso
Jove titulus indicabat, in qua columna gesta sua
perscripsit, ut monumentum esset posteris rerum
<pb n="0174B"/>
suarum. Hanc historiam et intepretatus est Ennius,
<pb n="0175A"/>
et secutus; 
<pb n="0175A"/> cujus haec verba sunt:  « Ubi Jupiter
Neptuno imperium dat maris, ut in insulis omnibus
et quae secundum mare loca essent, omnibus regnaret. » </p>
<p>Vera sunt ergo quae loquuntur poetae, sed obtentu
aliquo specieque velata. Potest et mons Olympus figuram
poetis dedisse, ut Jovem dicerent coeli regnum
esse sortitum; quod Olympus ambiguum nomen est et
montis, et coeli. In Olympo autem Jovem habitasse docet
historia eadem, quae dicit:  « Ea tempestate Jupiter
in monte Olympo maximam partem vitae colebat,
et eo ad eum in jus veniebant, si quae res in controversia
erant. Item, si quis quid novi invenerat,
quod ad vitam humanam utile esset, eo veniebat, atque
Jovi ostendebat. »  Multa in hunc modum poetae
<pb n="0175B"/>
transferunt, non ut in eos mentiantur quos colunt, sed
ut figuris versicoloribus venustatem ac leporem
carminibus suis addant. Qui autem non intelligunt,
quomodo aut quare quidque figuretur, poetas velut
mendaces et sacrilegos insequuntur. Hoc errore decepti
etiam philosophi, quod ea, quae de Jove feruntur,
<pb n="0176A"/>
minime in Deum convenire videbantur, duos
Joves fecerunt, unum naturalem, alterum fabulosum.
Viderunt ex parte, quod erat verum, eum scilicet, de
quo poetae loquuntur hominem fuisse: in illo autem
naturali Jove, vulgari consuetudine religionis inducti,
erraverunt, quod in Deum nomen hominis transtulerunt;
qui (ut supra diximus) quia solus est, non indiget
nomine. Jovem autem illum esse, qui sit ex Ope
Saturnoque natus, negari non potest. Vana igitur
persuasio est eorum, qui nomen Jovis summo Deo
tribuunt. Solent enim quidam errores suos hac excusatione
defendere; qui convicti de uno Deo, cum id
negare non possunt, ipsum se colere affirmant, verum
hoc sibi placere, ut Jupiter nominetur: quo quid absurdius?
Jupiter enim sine contubernio conjugis filiaeque
<pb n="0176B"/>
coli non solet. Unde quid sit, apparet: nec fas
est id nomen eo transferri, ubi nec Minerva est ulla,
nec Juno. Quid? quod hujus nominis proprietas non
divinam vim exprimit, sed humanam? Jovem enim,
Junonemque a juvando esse dictos, Cicero interpretatur.
Et Jupiter, quasi Juvans pater dicitur; quod
<pb n="0177A"/>
nomen in Deum minime congruit; quia juvare hominis
est, opis aliquid conferentis in eum, qui sit alienus,
et exigui beneficii. Nemo sic Deum precatur, ut
se adjuvet; sed ut servet, ut vitam salutemque tribuat:
quod multo plus ac majus est quam juvare.</p>
<p>Et quoniam de patre loquimur, nullus pater dicitur
filios juvare, 
<pb n="0177A"/> cum eos generat, aut educat. Illud
enim levius est, quam ut eo verbo magnitudo paterni
beneficii exprimatur. Quanto id magis inconveniens
est Deo, qui verus est pater; per quem sumus, et
cujus toti sumus, a quo fingimur, animamur, illuminamur;
qui nobis vitam impertit, salutem tribuit,
victum multiplicem subministrat. Non intelligit beneficia
divina, qui se juvari tantummodo a Deo putat.
Ergo non imperitus modo, sed etiam impius est, qui
<pb n="0177B"/>
nomine Jovis virtutem summae potestatis imminuit.
Quare si Jovem et ex rebus gestis et ex moribus hominem
fuisse, in terraque regnasse deprehendimus,
<pb n="0178A"/>
superest ut mortem quoque ejus investigemus. Ennius
in sacra Historia, descriptis omnibus quae in vita
sua gessit, ad ultimum sic ait: Deinde Jupiter, postquam
quinquies terras circuivit, omnibusque amicis
atque cognatis suis imperia divisit, reliquitque hominibus
leges, mores frumentaque paravit, multaque
alia bona fecit, immortali gloria, memoriaque affectus,
sempiterna monimenta suis reliquit: aetate
pessum acta, in Creta vitam commutavit, et ad
deos abiit, eumque Curetes filii sui curaverunt, decoraveruntque
eum; et sepulcrum ejus est in Creta et
in oppido Cnosso, et dicitur Vesta hanc urbem creavisse;
inque sepulcro ejus est inscriptum antiquis
litteris graecis, <foreign xml:lang="greek">ΖΑΝ ΚΡΟΝΟΥ,</foreign> id est latine, Jupiter
Saturni. Hoc certe non poetae tradunt, sed antiquarum
<pb n="0178B"/>
rerum scriptores: quae adeo vera sunt, ut ea sybillinis
versibus confirmentur; qui sunt tales:
<l>
<pb n="0179A"/> <foreign xml:lang="greek">Δαίμονας ἀψύχους, νεκύων εἴδωλα καμόντων,</foreign>
            </l>
<l> <foreign xml:lang="greek">Ὧν Χρήτη καύχημα τάφους</foreign>
<pb n="0179A"/> <foreign xml:lang="greek">ἡ δύσμορος ἴσχει.</foreign>
            </l>
Cicero de Natura deorum, cum tres Joves a theologis
enumerari diceret, ait tertium fuisse Cretensem,
Saturni filium, cujus in illa insula sepulcrum ostenditur.
Quomodo igitur potest deus alibi esse vivus
alibi mortuus, alibi habere templum, alibi sepulcrum?
Sciant ergo Romani, Capitolium suum, id est
summum caput religionum publicarum, nihil esse
aliud quam inane monimentum.</p>
<p>Veniamus nunc ad ejus patrem, qui ante regnavit,
et qui fortasse plus habebat in se, quod ex coitu
tantorum elementorum genitus esse dicatur. Videamus
quid in eo fuerit deo dignum: in primis illud,
quod aureum saeculum narratur habuisse; quod justitia
sub eo fuerit in terra. Teneo aliquid in hoc,
<pb n="0179B"/>
quod in ejus filio non fuit. Quid enim tam conveniens
deo, quam justum regimen, ac pium saeculum?
Sed cum eadem ratione natum esse cogito, non possum
<pb n="0180A"/>
putare Deum summum, quo videam esse aliquid
antiquius, coelum scilicet atque terram. At ego
Deum quaero, ultra quem nihil sit omnino, qui fons,
et origo sit rerum. Hic sit necesse est, qui coelum
ipsum condidit, terramque fundavit. Saturnus autem
si ex his natus est (ut putatur) quemadmodum
potest Deus esse principalis, qui aliis ortum suum
debet? aut quis praefuit mundo, priusquam Saturnus
gigneretur? Sed hoc poeticum est (ut dicebam paulo
ante) figmentum. Nec enim fieri poterat, ut elementa
insensibilia, tantoque intervallo separata, in unum
coirent ac filium procrearent: aut is, qui natus esset,
non potissimum genitoribus similis existeret; sed
eam formam gereret, quam parentes sui non habebant.</p>
<p>
            <pb n="0180B"/>Quaeramus ergo quid veritatis sub hac figura lateat.
Minucius Felix in eo libro, qui Octavius inscribitur,
sic argumentatus est:  « Saturnum, cum fugatus
esset a filio in Italiamque venisset, Coeli filium
<pb n="0181A"/>
dictum, quod soleamus eos quorum virtutem miremur,
aut qui repentino advenerint, 
<pb n="0181A"/> de coelo cecidisse
dicere; terrae autem, quod ignotis parentibus natos,
terrae filios nominemus. »  Sunt haec quidem similia
veri, non tamen vera: quia constat etiam tunc cum
regnaret ita esse habitum. Potuit et sic argumentari:
Saturnum, cum potentissimus rex esset, ad
retinendam parentum suorum memoriam, nomina
eorum coelo terraeque indidisse, cum haec prius aliis
vocabulis appellarentur; qua ratione et montibus et
fluminibus nomina scimus imposita. Neque enim cum
dicunt poetae de progenie Atlantis, aut Inachi fluminis,
id potissimum dicunt, homines ex rebus sensu
carentibus potuisse generari; sed eos utique significant,
qui nati sunt ex his hominibus, qui vel vivi,
vel mortui, nomina montibus aut fluminibus indiderunt.
<pb n="0181B"/>
Nam id apud veteres, maximeque Graecos, fuit
usitatum. Sic maria eorum traxisse nomina accepimus,
<pb n="0182A"/>
qui deciderant in ea, ut Aegeum, Icarium, Hellesponticum:
et in Latio Aventinus, vocabulum monti
dedit, in quo sepultus est; Tiberinus vel Tiberis,
amni in quo mersus est.</p>
<p>Non ergo mirandum, si nomina eorum coelo terraeque
attributa essent, qui reges genuerant potentissimos.
Apparet ergo non ex coelo natum esse;
quod fieri non potest: sed ex eo homine, cui nomen
Urano fuit. Quod esse verum Trismegistus auctor est:
qui cum diceret admodum paucos extitisse in quibus
esset perfecta doctrina, in his Uranum, Saturnum,
Mercurium cognatos suos nominavit. Haec ille quia
ignoravit, alio traduxit historiam; qui quomodo potuerit
argumentari, ostendi: nunc dicam, quomodo,
ubi, a quo sit hoc factum; non enim Saturnus hoc,
<pb n="0182B"/>
sed Jupiter fecit. In sacra Historia sic Ennius tradit:
 « Deinde Pan eum deducit in montem, qui vocatur
<pb n="0183A"/>
coeli stela. 
<pb n="0183A"/> Postquam eo ascendit, contemplatus est
late terras, ibique eo in monte aram creat coelo;
primusque in ea ara Jupiter sacrificavit: in eo loco
suspexit in coelum quod nunc nos nominamus, idque
quod supra mundum erat, quod aether vocabatur, de
sui avi nomine coelo nomen indidit: idque Jupiter,
quod aether vocatur, precans, primum coelum nominavit;
eamque hostiam, quam ibi sacravit, totam
adolevit. »  Nec hic tantum sacrificasse Jupiter invenitur.
Caesar quoque in Arato refert Aglaosthenem
dicere, Jovem cum ex insula Naxo adversus Titanas
proficisceretur, et sacrificium faceret in littore, aquilam
ei in auspicium advolasse; quam victor bono
omine acceptam tutelae suae subjugarit. Sacra vero
<pb n="0183B"/>
Historia ( <hi>scilicet Ennii</hi> ) etiam ante consedisse illi aquilam
<pb n="0184A"/>
in capite, atque illi regnum portendisse, testatur.
Cui ergo sacrificare Jupiter potuit, nisi coelo
avo? quem dicit Euhemerus in Oceania mortuum,
et in oppido Aulacia sepultum.</p>
</div2>

<div2>
          <head>CAPUT XII. <hi>Quod stoici figmenta poetarum ad philosophicam tranferunt rationem.</hi> </head>
<p>Quoniam revelavimus mysteria poetarum, et Saturni
parentes invenimus, ad virtutes ejus et facta
redeamus. Justus in regno fuit. Primum ex hoc ipso
jam Deus non est, quod fuit: Deinde quod ne justus
quidem fuit; sed impius, non modo in filios quos
necavit, verum etiam in patrem, cujus dicitur abscidisse
<pb n="0184B"/>
genitalia; quod forsitan vere acciderit. Sed
<pb n="0185A"/>
homines respectu elementi, quod dicitur coelum, totam
fabulam explodunt tamquam ineptissime fictam:
quam tamen stoici (ut solent) ad rationem physicam 
<pb n="0185A"/> 
conantur traducere; quorum sententiam Cicero,
de Natura deorum <note>(lib. II, cap. 24)</note> disserens,
posuit:  « Coelestem, inquit, altissimam aetheriamque
naturam, id est igneam, quae per sese omnia
gigneret, vacare voluerunt ea parte corporis,
quae conjunctione alterius egeret ad procreandum:
quae ratio in Vestam potuit convenire, si
mas diceretur. Idcirco enim virginem putant Vestam,
quia ignis inviolabile sit elementum, nihilque nasci
possit ex eo, quippe qui omnia quae arripuerit absumat. » 
Ovidius in Fastis <note>(Lib. VI, v. 291 sqq.)</note>:
<l>Nec tu aliud Vestam, quam vivam intellige flammam;</l>
<l>Nataque de flamma corpora nulla vides.</l> 
<l>
<pb n="0185B"/>Jure igitur virgo est, quae semina nulla remittit,</l>
<l>Nec capit, et comites virginitatis amat.</l> 
Vulcano quoque id potuit adscribi, qui quidem putatur
ignis; et tamen eum poetae non absciderunt. Potuit
et Soli, in quo est natura et causa gignentium;
nam sine Solis igneo calore neque nasci quidquam,
neque augeri potest: ut nulli alii elemento magis
opus sit genitalibus, quam calori, cujus fotu concipiuntur,
nascuntur, sustentantur omnia. Postremo
etiamsi ita sit (ut volunt) qui magis abscissum esse
Coelum putemus, quam omnino sine genitalibus natum?
Nam si per se gignit, non indigebat utique genitalibus,
<pb n="0186A"/>
cum Saturnum ipsum procrearet. Si vero
habuit, et a filio abscissa sunt, ortus rerum, et natura
omnis interisset. Quid, quod ipsi Saturno non divinum
modo sensum, sed humanum quoque adimunt,
cum affirmant eum esse Saturnum, qui cursum et
conversionem spatiorum et temporum continet;
eumque graece id ipsum nomen habere. <foreign xml:lang="greek">Κρόνος</foreign> enim
dicitur, quod est idem, quod <foreign xml:lang="greek">χρόνος,</foreign> id est spatium
temporis. Saturnus autem est appellatus, quod
saturetur annis. Haec Ciceronis verba sunt exponentis
sententiam stoicorum <note>(Lib. II de Nat. deor, c. 64)</note>:
 « Quae quam vana sit, cuivis intelligere promptissimum
est. Si enim Saturnus Coeli est filius, quomodo potuit
aut tempus a Coelo gigni, aut Coelum a tempore abscidi,
aut postea tempus imperio spoliari a filio Jove?
<pb n="0186B"/>
Aut quomodo Jupiter natus est ex tempore? Aut quibus
annis saturari possit aeternitas, cui nullus est finis? » </p>
</div2>

<div2>
          <head>CAPUT XIII. <hi>Quam vanae sint et inanes stoicorum interpretationes de diis; et ibi de Jovis ortu, Saturno et Ope.</hi> </head>
<p>Si ergo vanae sunt istae rationes philosophorum,
quid superest, nisi ut vere factum esse credamus, id
est hominem ab homine abscissum? nisi forte aliquis
existimet deum fuisse, qui timuit cohaeredem: cum,
si quid divinitatis habuisset, non patris genitalia debuerit
amputare, sed propria, ne Jupiter nasceretur,
<pb n="0187A"/>
qui eum regni possessione privavit. Idem 
<pb n="0187A"/> sororem
suam Rheam, quam latine Opem dicimus, cum haberet
uxorem, responso vetitus esse dicitur, mares
liberos educare; quod futurum esset, ut a filio pelleretur:
quam rem metuens, natos sibi filios non utique
devorabat (ut ferunt fabulae) sed necabat; quamquam
scriptum sit in Historia sacra ( <hi>scilicet</hi> Ennii) Saturnum,
et Opem, caeterosque tunc homines humanam
carnem solitos esitare: verum primum Jovem, leges
hominibus moresque condentem, edicto prohibuisse
ne liceret eo cibo vesci. Quod si verum est, quae potest
in eo fuisse justitia? Sed fictum sane putemus,
Saturnum filios devorasse, modo quum aliqua ratione:
num idcirco, quod ait vulgus comedisse filios
suos eum qui extulerit, sepulturaeque mandaverit?
<pb n="0187B"/>
Ops autem cum Jovem peperisset, subtraxit infantem,
eumque nutriendum furtim misit in Cretam. Rursum
imprudentiam reprehendam necesse est. Cur enim
responsum ab alio potius accepit? Cur in coelo constitutus,
quae gerebantur in terra, non videbat? Cur
<pb n="0188A"/>
eum Corybantes cymbalis fefellerunt? Postremo cur
extitit aliqua vis major, quae illius vinceret potestatem?
Nimirum senex a juvene facile victus est, ac
spoliatus imperio. Fugit igitur, et in Italiam navigio
venit, cum errasset diu; sicut expulsus Ovidius in Fastorum
libris ( <hi>libro primo</hi> ) refert:
<l>Causa ratis superest. Thuscum rate venit ad amnem</l>
<l>Ante pererrato falcifer orbe Deus.</l> 
Hunc errantem atque inopem Janus excepit. Cujus
rei argumenta sunt nummi veteres, in quibus est cum
duplici fronte Janus, et in altera parte navis; sicut
idem poeta <hi>(ibidem)</hi> subjecit:
<l>At bona posteritas puppim formavit in aere,</l>
<l>Hospitis adventum testificata dei.</l>
          </p>
<p>
            <pb n="0188B"/>Omnes ergo non tantum poetae, sed historiarum
quoque ac rerum antiquarum scriptores, hominem
fuisse consentiunt, qui res ejus in Italia gestas memoriae
prodiderunt: Graeci, Diodorus et Thallus; Latini,
Nepos et Cassius et Varro. Nam cum agresti
<pb n="0189A"/>
quodam more in Italia viveretur,
<l>Is genus 
<pb n="0189A"/> indocile, ac dispersum montibus altis</l>
<l>Composuit; legesque dedit, Latiumque vocari</l>
<l>Maluit, his quoniam latuisset tutus in oris.</l> 
Censet ne aliquis deum esse, qui pulsus est, qui fugit,
qui latuit? Nemo tam stultus est. Qui enim fugit
aut latet, et vim et mortem timeat necesse est. Orpheus,
qui temporibus ejus recentior fuit, aperte Saturnum
in terra et apud homines regnasse commemorat:
<l> <foreign xml:lang="greek">Πρώτιστος μὲν ἄνασσεν ἐπιχθονίων Κρόνος ἀνδρῶν,</foreign>
            </l>
<l> <foreign xml:lang="greek">Ἐκ δὲ Κρόνου γένετ' αὐτὸς ἄναξ, μέγας, εὐρυόπα Ζεὺς.</foreign>
            </l>
Item Maro noster:
<l>Aureus hanc vitam in terris Saturnus agebat;</l>
Et alio loco:
<l>Aureaque (ut perhibent) illo sub rege fuere</l>
<l>Saecula: sic placida populos in pace regebat.</l> 

<pb n="0189B"/>
Neque superius dixit in coelo egisse vitam, neque inferius
superos in pace rexisse: unde apparet illum
regem fuisse terrenum; quod alibi apertius declarat:
<l rend="indent">Aurea condet</l>
<l>Saecula; qui rursus Latio, regnata per arva</l>
<l>Saturno quondam.</l> 
Ennius quidem in Euhemero non primum dicit regnasse
Saturnum, sed Uranum patrem. Initio, inquit,
primus in terris imperium summum Coelus habuit;
is id regnum una cum fratribus suis instituit atque
paravit. Non magna dissensio, siquidem maximorum
auctorum de filio ac patre dubitatio est. Sed tamen
utrumque fieri potest: ut et primus Uranus eminere
<pb n="0189C"/>
inter caeteros potentia coeperit, et principatum
<pb n="0190A"/>
habere, non regnum; postea Saturnus majores sibi
opes comparaverit, ac regium nomen asciverit.
</p>
        </div2>

<div2>
          <head>CAPUT XIV. <hi>Quid de diis Euhemeri et Ennii doceat sacra historia.</hi> </head>
<p>Nunc quoniam ab iis, quae retulimus, aliquantulum
sacra Historia dissentit, aperiamus ea quae veris litteris
continentur, ne poetarum ineptias in accusandis
religionibus sequi ac probare videamur. Haec Ennii
verba sunt:  « Exin Saturnus uxorem duxit Opem.
Titan, qui major natu erat, postulat ut ipse regnaret.
Ibi Vesta mater eorum, et sorores Ceres atque Ops,
suadent Saturno, ut de regno non concedat fratri.
Ibi Titan, qui facie deterior esset, quam Saturnus,
idcirco et quod videbat matrem atque sorores suas
<pb n="0190B"/>
operam dare ut Saturnus regnaret, concessit ei ut is
regnaret. Itaque pactus est cum Saturno, uti si quid
liberum virilis sexus ei natum esset, ne educaret. Id
ejus rei causa fecit, uti ad suos gnatos regnum rediret.
Tum Saturno filius qui primus natus est, eum
necaverunt. Deinde posterius nati sunt gemini, Jupiter
atque Juno. Tum Junonem Saturno in conspectum
dedere, atque Jovem clam abscondunt, dantque
eum Vestae educandum, celantes Saturnum. Item
Neptunum clam Saturno Ops parit, eumque clanculum
abscondit. Ad eumdem modum tertio partu Ops
parit geminos, Plutonem et Glaucam. Pluto Latine
est Dispater: alii Orcum vocant. Ibi Glaucam filiam
Saturno ostendunt, ac filium Plutonem celant atque
<pb n="0190C"/>
abscondunt. Deinde Glauca parva emoritur. »  Haec
<pb n="0191A"/>
(ut scripta sunt) 
<pb n="0191A"/> Jovis fratrumque ejus stirps, atque
cognatio in hunc modum nobis ex sacra scriptione
tradita est. Item paulo post haec infert:  « Deinde Titan,
postquam rescivit Saturno filios procreatos, atque
educatos esse clam, seducit secum filios suos qui
Titani vocantur, fratremque suum Saturnum, atque
Opem comprehendit, eosque muro circumegit, et
custodiam his apponit. » </p>
<p>Haec historia quam vera sit, docet Sibylla Erythraea,
eadem fere dicens; nisi quod in paucis, quae
ad rem non pertinent, discrepat. Jupiter ergo liberatur
summi sceleris crimine, quod patrem vinxisse
compedibus perhibetur: id enim Titan patruus fecit
quod ille contra pactionem jusque jurandum mares
liberos sustulisset. Reliqua historia sic contexitur:
<pb n="0191B"/>
Jovem adultum, cum audisset patrem atque matrem
custodiis circumseptos, atque in vincula conjectos,
venisse cum magna Cretensium multitudine, Titanumque
ac filios ejus pugnando vicisse, parentes vinculis
exemisse, patri regnum reddidisse, atque ita in
Cretam remeasse: Post haec deinde Saturno datam
sortem, ut caveret ne filius eum regno expelleret:
illum elevandae sortis atque effugiendi periculi gratia,
insidiatum Jovi, ut eum necaret: Jovem, cognitis
<pb n="0192A"/>
insidiis, regnum sibi denuo vindicasse, ac fugasse
Saturnum, qui, cum jactatus esset per omnes terras,
persequentibus armatis, quos ad eum comprehendendum
vel necandum Jupiter miserat, vix in Italia locum,
in quo lateret, invenit.
</p>
        </div2>

<div2>
          <head>CAPUT XV. <hi>Quomodo, cum fuerint illi homines, dii fuerint nominati</hi> </head>
<p>Quibus ex rebus, cum constet illos homines fuisse,
non est obscurum qua ratione dii coeperint nominari.
Si enim nulli reges ante Saturnum vel Uranum
fuerunt propter hominum raritatem, qui agrestem
vitam sine ullo rectore vivebant: non est dubium quin
illis temporibus homines regem ipsum totamque
gentem summis laudibus ac novis honoribus jactare
<pb n="0192B"/>
coeperint, ut etiam deos appellarent, sive ob miraculum
virtutis (hoc vere putabant rudes adhuc et simplices),
sive (ut fieri solet) in adulationem praesentis
potentiae, sive ob beneficia quibus erant ad humanitatem
compositi. Deinde ipsi reges, cum chari fuissent
iis, quorum vitam composuerant, magnum sui
desiderium mortui reliquerunt. Itaque homines eorum
simulacra finxerunt, ut haberent aliquod ex imaginum
contemplatione solatium; progressique longius
<pb n="0193A"/>
per amorem meriti, 
<pb n="0193A"/> memoriam defunctorum colere
coeperunt; ut et gratiam referre bene meritis viderentur,
et successores eorum allicerent ad bene imperandi
cupiditatem. Quod Cicero de Natura deorum <note>(l. II, c. 14)</note> 
 docet, dicens:  « Suscepit autem vita hominum
consuetudoque communis, ut beneficiis
excellentes viros in coelum fama ac voluntate tollerent.
Hinc Hercules, hinc Castor, hinc Pollux, hinc
Aesculapius, hinc Liber. »  Et alio loco:  « Atque in plerisque civitatibus intelligi potest, acuendae virtutis
gratia, aut quo libentius reipublicae causa periculum
adiret optimus quisque virorum fortium, memoriam
<pb n="0194A"/>
honore deorum immortalium consecratam. »  Hac
scilicet ratione Romani Caesares suos consecraverunt,
et Mauri reges suos. Sic paulatim religiones esse
coeperunt, dum illi primi, qui eos noverant, eo ritu
suos liberos ac nepotes, deinde omnes posteros imbuerunt.
Et hi tamen summi reges ob celebritatem
nominis in provinciis omnibus colebantur.</p>
<p>Privatim vero singuli populi gentis aut urbis suae conditores,
seu viri fortitudine insignes erant, seu foeminae
castitate mirabiles, summa veneratione coluerunt;
ut Aegyptii Isidem, Mauri Jubam, Macedones Cabirum,
Poeni Uranum, Latini Faunum, Sabini Sancum,
<pb n="0195A"/>
Romani Quirinum. 
<pb n="0195A"/> Eodem utique modo Athenae
Minervam, Samos Junonem, Paphos Venerem,
Lemnos Vulcanum, Naxos Liberum, Apollinem
Delphi. Sic per populos atque regiones varia sacra
suscepta sunt, dum grati homines esse in suos principes
cupiunt, et quod alios honores, quos vita carentibus
deferant, invenire non possunt. Praeterea
pietas eorum, qui successerant, plurimum contulit
ad errorem; qui (ut divina stirpe nati viderentur)
divinos honores parentibus detulerunt, deferrique
jusserunt. An potest aliquis dubitare, quomodo religiones
deorum sint institutae, cum apud Maronem
legat Aeneae verba sociis imperantis:
<l>Nunc pateras libate Jovi, precibusque vocate</l>
<l>Anchisem genitorem.</l> 

<pb n="0195B"/>
Cui non tantum immortalitatem, verum etiam ventorum
tribuit potestatem:
<l>Poscamus ventos, atque haec me sacra quotannis</l>
<l>Urbe velit posita templis sibi ferre dicatis.</l>
          </p>
<p>Idem scilicet de Jove Liber, et Pan, et Mercurius,
et Apollo fecerunt; ac postea de his ipsis successores
<pb n="0196A"/>
eorum. Accesserunt etiam poetae, et compositis ad
voluptatem carminibus, in coelum eos sustulerunt:
sicut faciunt qui apud reges, etiam malos, panegyricis
mendacibus adulantur. Quod malum a Graecis ortum
est: quorum levitas, instructa dicendi facultate
et copia, incredibile est quantas mendaciorum nebulas
excitaverit. Itaque admirati eos, et susceperunt
primi sacra illorum, et universis gentibus tradiderunt.
Ob hanc vanitatem Sibylla sic eos increpat:
<l> <foreign xml:lang="greek">Ἑλλὰς δὴ τί πέποιθας ἐπ' ἀνδράσιν ἡγεμόνεσσι;</foreign>
            </l>
<l> <foreign xml:lang="greek">Πρὸς τί δὲ δῶρα μάταια καταφθιμένοις ἀνατίθης;</foreign>
            </l>
<l> <foreign xml:lang="greek">Θύεις εἰδώλοις· τίς σοι πλάνον ἐν φρεσὶ θῆκε,</foreign>
            </l>
<l> <foreign xml:lang="greek">Ταῦτα τελεῖν προλιπόντα θεοῦ μεγάλοιο πρόσωπον.</foreign>
            </l>
          </p>
<p> M. Tullius, qui non tantum perfectus orator, sed
etiam philosophus fuit; siquidem solus extitit Platonis
<pb n="0196B"/>
imitator, in eo libro, quo se ipse de morte filiae
consolatus est, non dubitavit dicere, deos, qui publice
colerentur, homines fuisse. Quod ipsius testimonium
eo debet gravissimum judicari, quod et augurale
habuit sacerdotium, et eosdem se colere venerarique
<pb n="0197A"/>
testatur. Itaque intra paucos versiculos 
<pb n="0197A"/> duas
res nobis dedit. Nam dum imaginem filiae eodem modo
se consecraturum esse profiteretur, quo illi a veteribus
sunt consecrati, et illos mortuos esse docuit,
et originem vanae superstitionis ostendit. « Cum vero,
inquit, et mares et foeminas complures ex hominibus
in deorum numero esse videamus, et eorum in
urbibus atque agris augustissima delubra veneremur,
assentiamur eorum sapientiae, quorum ingeniis et
inventis omnem vitam legibus et institutis excultam
constitutamque habemus. Quod si ullum unquam animal
consecrandum fuit, illud profecto fuit. Si Cadmi
progenies, aut Amphytrionis, aut Tyndari in coelum
tollenda fama fuit, huic idem honos certe dicandus
<pb n="0197B"/>
est. Quod quidem faciam, teque omnium optimam
<pb n="0198A"/>
doctissimamque, approbantibus diis immortalibus ipsis,
in eorum coetu locatam, ad opinionem omnium
mortalium consecrabo. »  Fortasse dicat aliquis, prae
nimio luctu delirasse Ciceronem. Atqui omnis illa
oratio, et doctrina, et exemplis, et ipso loquendi genere
perfecta, non aegri, sed constantis animi ac judicii
fuit; et haec ipsa sententia nullum praefert indicium
doloris. Neque enim puto illum tam varie, tam
copiose, tam ornate scribere potuisse, nisi luctum
ejus et ratio ipsa, et consolatio amicorum, et temporis
longitudo mitigasset. Quid, quod idem dicit in libris
de Republica? idem de Gloria? Nam de Legibus,
quo in opere Platonem secutus, leges voluit ponere,
quibus putaret usuram esse justam et sapienetm civitatem,
<pb n="0198B"/>
de Religione ita sanxit:  « Divos, et eos qui
coelestes semper habiti sunt, colunto; et illos, quos in
<pb n="0199A"/>
coelo merita locaverunt, 
<pb n="0199A"/> Herculem, Liberum, Aesculapium,
Pollucem, Castorem, Quirinum. »  Item in
Tusculanis, cum diceret totum pene coelum humano
genere completum:  « Si vero, inquit, scrutari vetera,
et ex illis ea quae scriptores Graeciae prodiderunt,
eruere coner, ipsi illi majorum gentium dii qui habentur,
hinc a nobis profecti in coelum reperientur.
Quaere, quorum demonstrantur sepulcra in Graecia;
reminiscere, quoniam es initiatus, quae traduntur
mysteriis: tum denique quam hoc late pateat intelliges. » 
Testatus est videlicet Attici conscientiam, ex
ipsis mysteriis intelligi posse, quod omnes illi homines
fuerunt, qui coluntur: et cum de Hercule, Libero,
Aesculapio, Castore, Polluce incunctanter fateretur;
<pb n="0199B"/>
de Apolline ac Jove, patribus eorum, item de Neptuno,
<pb n="0200A"/>
Vulcano, Marte, Mercurio, quos majorum gentium
deos appellavit, timuit aperte confiteri. Et idcirco
ait late hoc patere, ut idem de Jove caeterisque antiquioribus
diis intelligamus, quorum memoriam si eadem
ratione veteres consecraverunt, qua se imaginem
nomenque filiae consecraturum esse dicit, ignosci
moerentibus potest, credentibus non potest. Quis enim
tam demens, qui consensu et placito innumerabilium
stultorum aperiri coelum mortuis arbitretur? aut aliquem,
quod ipse non habeat, dare alteri posse? Apud
Romanos deus Julius, quia hoc scelerato homini placuit
Antonio; deus Quirinus, quia hoc pastoribus visum
est: cum alter gemini fratris extiterit, alter patriae
parricida. Quod si consul non fuisset Antonius,
C. Caesar pro suis in rempublicam meritis etiam defuncti
<pb n="0200B"/>
hominis honore caruisset, et quidem consilio
<pb n="0201A"/>
Pisonis soceri, et L. Caesaris 
<pb n="0201A"/> propinqui, qui vetabant
funus fieri, et Dolabellae consulis, qui columnam in
foro, id est, tumulum ejus evertit, ac forum expiavit.
Nam Romulum desiderio suis fuisse declarat Ennius,
apud quem populus amissum regem dolens, haec loquitur:
<l rend="indent">O Romule, Romule dic, o,</l>
<l>Qualem te patriae custodem dii genuerunt?</l> 
<l>Tu produxisti nos intra luminis oras.</l> 
<l>O pater, o genitor, o sanguen diis oriundum!</l> 
Ob hoc desiderium facilius creditum est Julio Proculo
mentienti, qui subornatus a patribus est, ut nuntiaret
plebi vidisse se regem humano habitu augustiorem,
eumque mandasse ad populum, ut sibi delubrum
fieret, se deum esse, et Quirinum vocari. Quo facto,
<pb n="0201B"/>
et ipsi populo persuasit Romulum ad deos abiisse, et
senatum suspicione caedis regiae liberavit.
</p>
        </div2>

<div2>
          <head>CAPUT XVI. <hi>Qua ratione dii esse non possint, quos sexus differentia discernit; et quod in naturam Dei non cadit officium generandi.</hi> </head>
<p>Poteram iis, quae retuli, esse contentus; sed supersunt
adhuc multa suscepto operi necessaria. Nam
quam vis ipso religionum capite destructo, universa
sustulerim, libet tamen prosequi caetera, et redarguere
plenius inveteratam persuasionem, ut tandem
homines suorum pudeat ac poeniteat errorum. Magnum
hoc opus, et homine dignum.
<l>
<pb n="0201C"/>Relligionum animos nodis exsolvere pergo,</l>
<pb n="0202A"/>
ut ait Lucretius, qui quidem hoc efficere non poterat,
quia nihil veri afferebat. Nostrum est hoc officium, qui
et verum Deum asserimus, et falsos refutamus. Illi
ergo, qui poetas finxisse de diis fabulas opinantur,
et deas feminas et esse credunt et colunt, revolvuntur
imprudentes ad id quod negaverant, coire illos,
ac parere. Nec enim fieri potest, quin duo sexus
generandi causa sint instituti. Recepta vero sexuum
diversitate, non intelligunt consequens esse, ut concipiant:
quod in Deum cadere non potest. Sed sit ut
isti putant; nam et Jovis esse filios dicunt, et caeterorum
deorum. Nascuntur ergo et quotidie quidem
dii novi, nec enim vincuntur ab hominibus fecunditate.
Igitur deorum innumerabilium plena sunt omnia,
nullo scilicet moriente. Nam cum hominum vis
<pb n="0202B"/>
incredibilis, numerus sit inaestimabilis, quos tamen,
sicuti nascuntur, mori necesse est; quid deorum esse
tandem putemus, qui tot saeculis nati sunt, immortalesque
manserunt? Cur ergo tam pauci coluntur?
nisi forte arbitramur, non generandi causa, sed tantummodo
capiendae voluptatis duos esse sexus deorum;
et ea exercere, quae homunculos et facere et
pati pudet.</p>
<p>Cum vero dicantur aliqui ex aliquibus nati, consequens
est, ut semper nascantur; siquidem aliquando
sunt nati: vel, si aliquando nasci desierunt, scire nos
convenit, cur aut quando desierint. Non illepide Seneca
in libris moralis Philosophiae:  « Quid ergo est,
inquit, quare apud poetas salacissimus Jupiter desierit
<pb n="0202C"/>
liberos tollere? Utrum sexagenarius factus est,
<pb n="0203A"/>
et illi lex Papia fibulam imposuit? 
<pb n="0203A"/> an impetravit jus
trium liberorum? an tandem illi venit in mentem:
<l>Ab alio expectes, alteri quod feceris,</l>
et timet, ne quis sibi faciat, quod ipse Saturno? » 
At isti, qui deos asserunt, videant quomodo respondeant
huic argumento quod inferemus: Si duo sunt
sexus deorum, sequitur concubitus; et si coeunt, et
domos habeant necesse est, nec enim carent virtute
ac pudore, ut hoc promiscue aut in propatulo faciant,
sicut muta videmus facere animalia. Si domos habent,
consequens est ut et urbes habeant, et quidem auctore
Nasone qui ait:
<l>Plebs habitat diversa locis; hac fronte potentes</l>
<l>Coelicolae clarique suos posuere penates.</l> 
Si habent urbes, et agros igitur habebunt. Jam, quis
<pb n="0203B"/>
non videat quae sequantur? arare illos, et colere:
quod quidem victus causa fit. Ergo mortales sunt.
Quod argumentum retroversum idem valet. Si enim
agros non habent, ne urbes quidem: si urbes non
habent, ne domos quidem. Si domibus carent, ergo
<pb n="0204A"/>
et concubitu. Si concubitus ab his abest, et sexus
igitur femineus: in diis autem videmus et feminas
esse; ergo dii non sunt. Dissolvat hoc argumentum,
si quis potest. Ita enim res rem sequitur, ut haec ultima
necesse sit confiteri. Sed ne illud quidem dissolvet
aliquis. Ex duobus sexibus alter fortior, alter
infirmior est. Robustiores enim mares sunt, feminae
imbecilliores. Imbecillitas autem non cadit in deum;
ergo nec femineus sexus. Huic additur superioris
argumenti extrema illa conclusio, ut dii non sint,
quoniam in diis et feminae sunt.
</p>
        </div2>

<div2>
          <head>CAPUT XVII. <hi>De Stoicorum eadem sententia; et ibi de deorum aerumnis et turpitudinibus.</hi> </head>
<p>
            <pb n="0204B"/>Ob has rationes Stoici alioversus deos interpretantur;
et quia non pervident, quid sit in vero, conantur
eos cum rerum naturalium ratione conjungere.
Quos Cicero secutus, de diis, ac religionibus eorum
hanc sententiam tulit: Videtisne igitur, ut a physicis
<pb n="0205A"/>
rebus bene atque utiliter inventis tracta ratio sit ad
commentitios ac fictos deos? quae res genuit falsas
opiniones, erroresque turbulentos, et superstitiones
pene aniles. 
<pb n="0205A"/> Et formae enim deorum nobis, et aetates,
et vestitus, ornatusque noti sunt: genera praeterea,
conjugia, cognationes omnes, omniaque traducta ad
similitudinem imbecillitatis humanae. Quid planius,
quid verius dici potest? Romanae philosophiae princeps,
et amplissimo sacerdotio praeditus, commentitios
ac fictos deos arguit; quorum cultus superstitiones
pene aniles esse testatur: falsis opinionibus,
erroribusque turbulentis implicatos esse homines
queritur. Nam totus liber tertius de Natura deorum
omnes funditus religiones evertit ac delet. Quid ergo
a nobis expectatur amplius? Num eloquentia superare
<pb n="0205B"/>
possumus Ciceronem? minime id quidem; sed fiducia illi defuit ignoranti veritatem, quod ipse simpliciter
in eodem opere confitetur. Ait enim facilius se posse
dicere, quid non sit, quam quid sit; hoc est, falsa
se intelligere, vera nescire. Clarum est igitur homines
<pb n="0206A"/>
fuisse illos, qui dii putantur, et eorum memoriam
post mortem consecratam esse. Ideo etiam aetates
diversae sunt, et certae imagines singulorum, quod in
eo habitu, et aetate simulacra eorum configurata sunt,
in qua quemque mors deprehendit.</p>
<p>Consideremus, si placet, aerumnas infelicium deorum.
Isis filium perdidit; Ceres filiam; expulsa et per
orbem terrae jactata, Latona vix insulam parvam
( <hi>Delon</hi> ), in qua pareret, invenit. Deum mater et
amavit formosum adolescentem, et eumdem cum
pellice deprehensum exsectis virilibus semivirum
reddidit; et ideo nunc sacra ejus a Gallis sacerdotibus
celebrantur. Juno pellices acerrime persecuta
est, quia parere ipsa non potuit ex fratre. Insulam
<pb n="0206B"/>
Samum scribit Varro prius Partheniam nominatam,
quod ibi Juno adoleverit, ibique etiam Jovi nupserit.
Itaque nobilissimum et antiquissimum templum ejus
est Sami, et simulacrum in habitu nubentis figuratum,
et sacra ejus anniversaria nuptiarum ritu celebrantur.
<pb n="0207A"/>
Si ergo adolevit, si virgo fuit primo, postea
mulier, 
<pb n="0207A"/> hominem fuisse, qui non intelligit, pecudem
se fatetur. Quid loquar obscoenitatem Veneris omnium
libidinibus prostitutae, non deorum tantum, sed et
hominum? Haec enim ex famoso Martis stupro genuit
Harmoniam; ex Mercurio Hermaphroditum, qui est
natus Androgynus; ex Jove Cupidinem; ex Anchise
Aeneam; ex Bute Erycen; ex Adonio quidem nullum
potuit, quod etiamtum puer ab apro ictus occisus
est: quae prima, ut in Historia Sacra continetur,
artem meretriciam instituit, auctorque mulieribus in
Cypro fuit, uti vulgato corpore quaestum facerent:
quod idcirco imperavit, ne sola praeter alias
mulieres impudica, et virorum appetens videretur.
Etiamne habet haec aliquid numinis? cujus plura
<pb n="0207B"/>
numerantur adulteria, quam partus. Sed ne illae quidem
<pb n="0208A"/>
virgines illibatam castitatem servare potuerunt.</p>
<p>Unde enim putemus Erichthonium esse natum?
an ex terra, ut poetae videri volunt? At res ipsa clamat.
Nam cum Vulcanus diis arma fecisset, eique
Jupiter optionem dedisset praemii quod vellet postulandi,
jurassetque, ut solebat, per infernam paludem
se nihil negaturum, tum faber claudus Minervae nuptias
postulavit. Hic Jupiter Opt. Max. tanta religione
constrictus abnuere non potuit: Minervam tamen
monuit repugnare, pudicitiamque defendere. Tum in
illa colluctatione Vulcanum in terram profudisse aiunt
semen, unde sit Erichthonius natus; idque illi nomen
impositum <foreign xml:lang="greek">ἀπὸ τῆς ἔριδος, καὶ χθονὸς,</foreign> id est, ex certamine
atque humo. Cur igitur virgo eum puerum cum
<pb n="0208B"/>
dracone conclusum et obsignatum tribus virginibus Cecropidis
<pb n="0209A"/>
commendavit? 
<pb n="0209A"/> evidens, ut opinor, incestum,
quod nullo modo possit colorari. Altera cum pene
amatorem suum perdidisset, qui erat <hi>Turbatis distractus
equis,</hi> praestantissimum medicum Asclepium curando
juveni advocavit; eumque sanatum:
<l rend="indent">Secretis alma recondit</l>
<l>Sedibus, et nymphae Egeriae, nemorique relegat:</l>
<l>Solus ubi in silvis Italis ignobilis aevum</l>
<l>Exigeret, versoque ubi nomine Virbius esset.</l> 
Quid sibi vult haec tam diligens, tam sollicita curatio?
quid secretae sedes? quid relegatio vel tam longe,
vel ad mulierem, vel in solitudinem? quid deinde nominis
commutatio? Postremo, quid equorum tam
pertinax abominatio? quid significant haec omnia,
nisi conscientiam stupri, et amorem minime virginalem?
Erat plane cur tantum laborem pro tam
<pb n="0209B"/>
fideli juvene susciperet, qui amanti novercae obsequium
pernegarat.</p>
</div2>

<div2>
          <head>CAPUT XVIII. <hi>De deorum consecratione propter collata in homines beneficia.</hi> </head>
<p>Hoc loco refellendi sunt etiam ii, qui deos ex hominibus
esse factos, non tantum fatentur, sed ut eos
<pb n="0210A"/>
laudent etiam gloriantur, aut virtutis gratia, ut Herculem;
aut munerum, ut Cererem ac Liberum; aut
artium repertarum, ut Aesculapium ac Minervam.
Haec vero quam inepta sint, quamque non digna propter
quae homines inexpiabili se scelere contaminent,
hostesque Deo vero fiant, quo contempto, mortuorum
sacra suscipiunt, ex singulis rebus ostendam. Virtutem
esse dicunt, quae hominem tollat in coelum: non
illam, de qua philosophi disserunt, quae posita est in
bonis animi; sed hanc corporalem, quae dicitur fortitudo:
quae quoniam praecipua in Hercule fuit,
immortalitatem meruisse creditur. Quis tam stulte
ineptus est, ut corporis vires divinum vel etiam humanum
bonum judicet; cum sint et majores pecudibus
attributae, et uno morbo saepe frangantur, vel
ipsa senectute minuantur et corruant? Itaque idem
<pb n="0210B"/>
ille, cum deformari ulceribus toros suos cerneret,
nec sanari se voluit, nec senem fieri, ne quando
seipso minor aut deformior videretur. Hunc e rogo
quo vivum se ipse combusserat, ascendisse in coelum
putaverunt: eaque ipsa, quae stultissime admirati
sunt, simulacris et imaginibus expressa et consecrata
posuerunt, ut in perpetuum vanitatis eorum monimenta
<pb n="0211A"/>
perstarent, qui ob necem bestiarum deos fieri
credidissent. Sed haec Graecorum fortasse culpa sit,
qui res levissimas pro maximis semper habuerunt.
Quid nostri, num sapientiores? qui athleticam quidem
virtutem contemnunt, quia nihil obest: sed regiam,
quia late solet nocere, sic admirantur, ut fortes et
bellicosos duces in deorum coetu 
<pb n="0211A"/> locari arbitrentur;
nec esse ullam aliam ad immortalitatem viam, quam
exercitus ducere, aliena vastare, urbes delere, oppida
excidere, liberos populos aut trucidare, aut
subjicere servituti: videlicet quo plures homines
afflixerint, spoliaverint, occiderint, eo se nobiliores,
et clariores putant, et inanis gloriae specie capti,
sceleribus suis nomen virtutis imponunt. Jam mallem,
ut a ferarum caedibus deos sibi fingerent, quam
<pb n="0211B"/>
immortalitatem tam cruentam probarent. Si quis
unum hominem jugulaverit, pro contaminato ac nefario
habetur, nec ad terrenum hoc domicilium deorum
admitti eum fas putant. Ille autem, qui infinita
hominum millia trucidaverit, cruore campos inundaverit,
flumina infecerit, non modo in templum, sed
etiam in coelum admittitur. Apud Ennium sic loquitur
Africanus;
Si fas endo plagas coelestum ascendere cuiquam est,
Mi soli coeli maxima porta patet.

<pb n="0212A"/>
Scilicet quia magnam partem generis humani extinxit
ac perdidit. O quantis in tenebris, Africane,
versatus es! vel potius, o poeta, qui per caedes et
sanguinem patere hominibus in coelum ascensum putaveris!
Cui vanitati et Cicero assensit: Est vero,
inquit, Africane: nam et Herculi eadem ista porta
patuit. Tamquam ipse plane, cum id fieret, janitor
fuerit in coelo. Equidem statuere non possum, dolendumne
potius, an ridendum putem; cum videam
graves et doctos, et, ut sibi videntur, sapientes viros,
in tam miserandis errorum fluctibus volutari. Si
haec est virtus, quae nos immortales facit, mori quidem
malim, quam exitio esse quamplurimis. Si aliter
immortalitas parari non potest, nisi per sanguinent,
quid fiet, si omnes in concordiam consenserint?
<pb n="0212B"/>
Quod certe fieri poterit, si pernicioso et impio furore
projecto, innocentes esse ac justi velint. Num igitur
nemo erit coelo dignus? num peribit virtus, quia hominibus
in homines saevire non dabitur? Sed isti,
qui eversiones urbium populorumque summam gloriam
computant, otium publicum non ferent; rapient,
saevient, et injuriis insolenter illatis, humanae
societatis foedus irrumpent, ut habere hostem possint,
quem sceleratius deleant, quam lacessierint.
Nunc ad reliqua pergamus. Nomen deorum Cereri ac
<pb n="0213A"/>
Libero traditio 
<pb n="0213A"/> munerum fecit. Possum divinis docere
litteris, vinum atque fruges ante progeniem
Coeli atque Saturni fuisse in usu hominum: sed ab
his sane inventa esse fingamus. Num potest plus aut
majus videri, collegisse fruges, hisque fractis, panem
facere docuisse, aut uvas de vitibus lectas expressisse,
vinumque fecisse, quam fruges ipsas, aut vites
generasse, ac protulisse de terra? Reliquerit haec
sane Deus humanis ingeniis eruenda: tamen fieri
non potest, quin ipsius sint omnia, qui et sapientiam
tribuit homini, ut inveniret, et illa ipsa, quae possent
inveniri. Artes quoque suis inventoribus immortalitatem
peperisse dicuntur, ut Aesculapio medicina,
<pb n="0213B"/>
Vulcano fabrica. Colamus igitur et illos, qui fullonicam
sutrinamque docuerunt. Cur autem figulinae repertori
honos non habetur? an quia isti divites vas
Samia contemnunt? Sunt et aliae artes, quarum repertores
<pb n="0214A"/>
humanae vitae plurimum profuerunt. Cur
non et illis attributa sunt templa? sed nimirum Minerva
est, quae omnes reperit: ideoque illi opifices
supplicant. Ergo ab his sordibus Minerva ascendit in
coelum. Est vero cur quisquam derelinquat eum, qui
terram cum animantibus, coelum cum astris et luminibus
exorsus est, ut eam veneretur, quae telam docuit
ordiri? Quid ille, qui vulnera in corporibus sanare
docuit? num potest esse praestantior, quam qui
corpora ipsa formavit, sentiendi ac vivendi rationem
dedit? herbas denique ipsas, et caetera quibus medendi
ars constat, excogitavit ac protulit?</p>
</div2>

<div2>
          <head>CAPUT XIX. <hi>Quod Deum verum simul cum diis vanis nemo possit colere.</hi> </head>
<p>At enim dicet aliquis, et huic summo qui fecit omnia,
et illis partim profuerunt, suam venerationem
<pb n="0215A"/>
esse tribuendam. Primum nec factum est unquam,
ut qui hos coluit, 
<pb n="0215A"/> etiam Deum coluerit: neque
fieri potest; quoniam si honos idem tribuitur aliis,
ipse omnino non colitur, cujus religio est, illum esse
unum ac solum Deum credere. Clamat summus poeta,
eos omnes,
<l>Qui inventas vitam excoluere per artes,</l>
apud inferos esse, ipsumque illum <hi>repertorem medicinae
talis et artis ad Stygias undas fulmine</hi> esse <hi>detrusum:</hi> 
ut intelligamus, quantum valeat pater omnipotens,
qui et deos fulminibus extinguat. Sed homines
ingeniosi hanc secum habebant fortasse rationem:
quia Deus fulminari non potest, apparet non esse
factum; immo vero, quia factum est, apparet hominem
<pb n="0215B"/>
fuisse, non deum. Mendacium enim poetarum
<pb n="0216A"/>
non in facto est, sed in nomine. Metuebant enim
malum, si contra publicam persuasionem faterentur,
quod erat verum. Quod si hoc constat inter ipsos,
ex hominibus deos factos, cur ergo non credunt
poetis, si quando illorum fugas, et vulnera, et
mortes, et bella, et adulteria describunt? Quibus de
rebus intelligi datur, non potuisse ullo pacto fieri
deos: quia ne homines quidem probi fuerunt, eaque in
vita sua gesserunt, quae mortem pariunt sempiternam.</p>
</div2>

<div2>
          <head>CAPUT XX. <hi>De diis Romanorum propriis et eorum sacris.</hi> </head>
<p>Venio nunc ad proprias Romanorum religiones,
quoniam de communibus dixi. Romuli nutrix lupa
honoribus est affecta divinis. Et ferrem si animal
<pb n="0216B"/>
ipsum fuisset, cujus figuram gerit. Auctor est
<pb n="0217A"/>
Livius, 
<pb n="0217A"/> Larentinae esse simulacrum, et quidem non corporis,
sed mentis ac morum. Fuit enim Faustuli uxor, et
propter vulgati corporis vilitatem, lupa inter pastores,
id est, meretrix nuncupata est; unde etiam lupanar
dicitur. Exemplum scilicet Atheniensium in ea figuranda
Romani secuti sunt; apud quos meretrix quaedam
nomine Leaena, cum tyrannum occidisset, quia
nefas erat simulacrum constitui meretricis in templo,
<pb n="0218A"/>
animalis effigiem posuerunt, cujus nomen gerebat.
Itaque ut illi monimentum ex nomine, sic isti ex
professione fecerunt. Hujus nomini etiam dies festus
dicatus est, et Larentinalia constituta. Nec hanc solam
Romani meretricem colunt, sed Faulam quoque,
quam Herculis scortum fuisse Verrius scribit. Jam
quanta ista immortalitas putanda est quam etiam
meretrices assequuntur? Flora, cum magnas opes ex
<pb n="0219A"/>
arte meretricia quaesivisset, 
<pb n="0219A"/> populum scripsit haeredem,
certamque pecuniam reliquit, cujus ex annuo
foenore suus natalis dies celebraretur editione ludorum,
quos appelant Floralia. Quod quia senatui flagitiosum
videbatur, ab ipso nomine argumentum
sumi placuit, ut pudendae rei quaedam dignitas adderetur.
Deam finxerunt esse, quae floribus praesit,
eamque oportere placari, ut fruges cum arboribus
aut vitibus bene prospereque florescerent. Eum colorem
secutus in Fastis poeta, non ignobilem nympham
fuisse narravit, quae sit Chloris vocitata, eamque
Zephyro nuptam, quasi dotis loco id accepisse
muneris a marito, ut haberet omnium florum potestatem.
<pb n="0219B"/>
Honeste quidem ista dicuntur; sed inhoneste
<pb n="0220A"/>
turpiterque creduntur. Nec debent (cum veritas quaeritur)
hujusmodi nos velamenta decipere. Celebrantur
ergo illi ludi cum omni lascivia, convenienter
memoriae meretricis. Nam praeter verborum licentiam,
quibus obscoenitas omnis effunditur, exuuntur
etiam vestibus populo flagitante meretrices, quae tunc
mimarum funguntur officio, et in conspectu populi
usque ad satietatem impudicorum luminum cum pudendis
motibus detinentur.</p>
<p>Cloacinae simulacrum in cloaca maxima repertum
Tatius consecravit, et quia cujus esset effigies ignorabat,
ex loco illi nomen imposuit. Pavorem, Palloremque
Tullus Hostilius figuravit et coluit. Quid de
<pb n="0220B"/>
hoc dicam, nisi dignum fuisse, qui semper deos suos
<pb n="0221A"/>
(sicut optari solet) praesentes haberet? 
<pb n="0221A"/> Ab hoc illud
M. Marcelli de consecratione Honoris atque Virtutis,
honestate nominum differt, re congruit. Eadem vanitate
Mentem quoque inter deos collocavit senatus:
quam profecto si habuisset, ejusmodi sacra
nunquam suscepisset. Magnum Cicero audaxque
consilium suscepisse Graeciam dicit, quod Cupidinum
et Amorum simulacra in gymnasiis consecrasset;
adulatus est videlicet Attico, et irrisit hominem
familiarem. Non enim illud magnum, aut omnino
consilium dicendum fuit, sed impudicorum
hominum perdita et deplorata nequitia, qui liberos
suos, quos erudire ad honesta deberent, prostituerunt
libidini juventutis; a quibus flagitiorum deos,
<pb n="0221B"/>
et in illis potissimum locis ubi nuda corpora corruptorum
luminibus patent, et in illa coli aetate voluerunt,
<pb n="0222A"/>
quae simplex et improvida prius irretiri, et in
laqueos potest cadere, quam cavere. Quid mirum si
ab hac gente universa flagitia manarunt? apud quam
ipsa vitia religiosa sunt, eaque non modo non vitantur,
verum etiam coluntur. Et ideo huic sententiae,
tanquam Graecos prudentia vinceret, adjecit:  « Virtutes
enim oportere, non vitia consecrari. Quod si
recipis, o Marce Tulli, non vides fore ut irrumpant
vitia cum virtutibus, quia mala bonis adhaerent, et in
animis hominum potentiora sunt; quae si vetas consecrari,
respondebit tibi illa eadem Graecia, se alios
deos colere, ut prosint, alios, ne noceant. » </p>
<p>Haec enim semper excusatio est eorum, qui mala
sua pro diis habent, ut Romani Rubiginem ac Febrem.
<pb n="0222B"/>
Si ergo vitia consecranda non sunt, in quo
tibi assentior, ne virtutes quidem. Non enim per se
<pb n="0223A"/>
sapiunt, aut sentiunt, neque intra parietes, aut aediculas
luto factas, sed intra pectus collocandae sunt, et
interius comprehendendae, ne sint falsae, 
<pb n="0223A"/> si extra hominem
fuerint collocatae. Itaque praeclaram illam legem
tuam derideo, quam ponis his verbis:  « Ast illa,
propter quae datur homini ascensus in coelum, mentem,
virtutem, pietatem, fidem, earumque laudum
delubra sunto. »  Atqui haec separari ab homine non
possunt. Si enim colenda sunt, in homine ipso sint
necesse est. Si autem sunt extra hominem, quid opus
est ea colere quibus careas? Virtus enim colenda est,
non imago virtutis: et colenda est non sacrificio aliquo,
aut thure, aut precatione solemni, sed voluntate
sola atque proposito. Nam quid est aliud colere
virtutem, nisi eam comprehendere animo, et tenere?
<pb n="0223B"/>
quod unusquisque simul ac coepit velle, consequitur.
Hic solus virtutis est cultus; nam religio et veneratio
nulla alia, nisi unius Dei tenenda est. Quid igitur
opus est, o vir sapientissime, supervacuis extructionibus
loca occupare, quae possint humanis usibus
cedere? quid sacerdotes constituere vana et insensibilia
culturos? quid immolare victimas? quid tantos
<pb n="0224A"/>
sumptus vel fingendis, vel colendis imaginibus impendere?
Firmius et incorruptius templum est pectus humanum:
hoc potius ornetur, hoc veris illis nominibus
impleatur. Has ergo falsas consecrationes sequitur,
quod necesse est. Qui enim virtutes sic colunt, id est
qui umbras atque imagines virtutum consectantur,
ea ipsa, quae vera sunt, tenere non possunt. Itaque
nulla in quoquam virtus est, vitiis ubique dominantibus;
nulla fides, omnia pro se unoquoque rapiente;
nulla pietas, nec consanguineis nec parentibus parcente
avaritia, et cupiditate in venena et in ferrum
ruente; nulla pax, nulla concordia, publice bellis
saevientibus, privatim vero inimicitiis usque ad sanguinem
furentibus; nulla pudicitia, libidinibus effrenatis
omnem sexum et omnes corporis partes contaminantibus:
<pb n="0224B"/>
nec tamen desinunt ea colere, quae
fugiunt et oderunt. Colunt enim thure ac summis
digitis, quae sensibus intimis horrere debuerunt:
qui error omnis ex illius principalis ac summi boni
ignoratione descendit.</p>
<p>Urbe a Gallis occupata, obsessi in Capitolio Romani,
cum ex mulierum capillis tormenta fecissent,
<pb n="0225A"/>
aedem Veneri Calvae consecrarunt. Non igitur intelligunt,
quam vanae sint religiones, vel ex eo ipso,
quod eas his ineptiis cavillantur. A Lacedaemoniis
fortasse didicerant, deos sibi ex eventis fingere, qui
cum Messenios obsiderent, et illi furtim deceptis obsessoribus
egressi, ad diripiendam Lacedaemonem
cucurrissent, a Spartanis mulieribus fusi fugatique
sunt. Cognitis autem dolis hostium, 
<pb n="0225A"/> Lacedaemonii
sequebantur. His armatae mulieres obviam longius
exierunt; quae cum viros suos cernerent parare se ad
pugnam, quod putarent Messenios esse, corpora sua
nudaverunt. At illi uxoribus cognitis, et aspectu in
libidinem concitati, sicuti erant armati, permisti sunt
utique promiscue; nec enim vacabat discernere. Sic
juvenes ab iisdem antea missi, misti cum virginibus,
<pb n="0225B"/>
ex quibus sunt Partheniae nati, propter hujus facti
memoriam aedem Veneri armatae, simulacrumque posuerunt:
quod tametsi ex causa turpi venit, tamen
honestius videtur armatam Venerem consecrasse,
<pb n="0226A"/>
quam calvam. Eodem tempore Jovi quoque Pistori
ara posita est, quod eos in quiete monuisset, ut ex
omni frumento, quod habebant, panem facerent, et
in hostium castra jactarent; eoque facto soluta esset
obsidio, desperantibus Gallis inopia subigi posse Romanos.</p>
<p>Quae ista religionum derisio est? Si earum defensor
essem, quid tam graviter queri possem, quam
deorum nomen in tantum venisse contemptum, ut
turpissimis nominibus ludibrio habeatur? Quis non
rideat Fornacem deam, vel potius doctos viros celebrandis
Fornacalibus operari? Quis, cum audiat deam
Mutam, tenere risum queat? Hanc esse dicunt, ex qua
sint nati Lares, et ipsam Laram nominant, vel Larundam.
Quid praestare colenti potest, quae loqui non
<pb n="0226B"/>
potest? Colitur et Caca, quae Herculi fecit indicium
de furto boum, divinitatem consecuta, quia prodidit
fratrem; et Cunina, quae infantes in cunis tuetur, ac
fascinum submovet; et Stercutus, qui stercorandi
<pb n="0227A"/>
agri rationem primus induxit; et Tutinus, 
<pb n="0227A"/> in cujus
sinu pudendo nubentes praesident, ut illarum pudicitiam
prior deus delibasse videatur: et mille alia portenta,
ut jam vaniores qui haec colenda susceperint,
quam Aegyptios esse dicamus, qui monstruosa et ridicula
quaedam simulacra venerantur. Et haec tamen
habent aliquam imaginem. Quid? qui lapidem colunt
informem atque rudem, cui nomen est Terminus?
<pb n="0228A"/>
Hic est, quem pro Jove Saturnus dicitur devorasse;
nec immerito illi honos tribuitur. Nam cum Tarquinius
Capitolium facere vellet, atque in eo loco multorum
deorum sacella essent, consuluit eos per auguria,
utrum Jovi cederent; et cedentibus caeteris, solus
Terminus mansit. Unde illum poeta
<l>Capitoli immobile saxum</l>
vocat. Jam ex hoc ipso quam magnus Jupiter invenitur,
<pb n="0229A"/>
cui non cessit lapis, ea fortasse fiducia, quod
illum de paternis faucibus liberaverat. Facto itaque
Capitolio, supra ipsum Terminum foramen est in
tecto relictum: ut quia non cesserat, libero coelo
frueretur; 
<pb n="0229A"/> quo ne ipsi quidem fruebantur, qui lapidem
frui putaverunt. Et huic ergo publice supplicacatur,
quasi custodi finium deo: qui non tantum
lapis, sed etiam stipes interdum est. Quid de iis
dicam, qui colunt talia? nisi ipsos potissimum lapides
ac stipites esse?</p>
</div2>

<div2>
          <head> CAPUT XXI. <hi>De diis Barbarorum quibusdam propriis, et eorum sacris, ac itidem de Romanis.</hi> </head>
<p>Diximus de diis ipsis, qui coluntur: nunc de sacris
ac mysteriis eorum pauca dicenda sunt. Apud
Cyprios humanam hostiam Jovi Teucrus immolavit;
idque sacrificium posteris tradidit, quod est nuper
Hadriano imperante sublatum. Erat lex apud Tauros,
inhumanam et feram gentem, uti Dianae hospites
immolarentur; et id sacrificium multis temporibus
celebratum est. Galli Hesum atque Teutatem humano
cruore placabant. Nec Latini quidem hujus immanitatis
expertes fuerunt, siquidem Latialis Jupiter
<pb n="0231A"/>
etiamnunc sanguine colitur humano. Quid a diis boni
precantur, qui sic sacrificant? 
<pb n="0231A"/> Aut quid tales dii
hominibus praestare possunt, quorum poenis propitiantur?
Sed de Barbaris non est adeo mirandum,
quorum religio cum moribus congruit. Nostri vero,
qui semper mansuetudinis et humanitatis gloriam sibi
vindicarunt, nonne sacrilegis his sacris immaniores
reperiuntur? Hi enim potius scelerati sunt habendi,
qui, cum sint liberalium disciplinarum studiis expoliti,
ab humanitate desciscunt, quam qui rudes et imperiti
ad mala facinora bonorum ignoratione labuntur. Apparet
tamen antiquum esse hunc immolandorum hominum
ritum: siquidem Saturnus in Latio eodem genere
sacrificii cultus est, non quidem ut homo ad aram
immolaretur, sed uti in Tiberim de ponte Milvio mitteretur.
Quod ex responso quodam factitatum Varro
auctor est; cujus responsi ultimus versus est talis:
<l>
<pb n="0231B"/> <foreign xml:lang="greek">Καὶ κεφαλὰς Ἀΐδῃ καὶ τῷ πατρὶ πέμπετε φωτα.</foreign>
            </l>

<pb n="0232A"/>
Quod quia videtur ambiguum et fax illi, et homo jaci
solet. Verum id genus sacrificii ab Hercule, cum ex
Hispania rediret, dicitur esse sublatum, ritu tamen
permanente, ut pro veris hominibus imagines jacerentur
ex scirpo; ut Ovidius in Fastis docet:
<l>Donec in haec venit Tirynthius arva, quotannis</l>
<l>Tristia Leucadio sacra peracta modo.</l> 
<l>Illum stramineos in aquam misisse Quirites:</l>
<l>Herculis exemplo corpora falsa jace.</l> 
Haec sacra Vestales virgines faciunt, ut ait idem!
<l>Tum quoque priscorum virgo simulacra virorum</l>
<l>Mittere roboreo scirpea ponte solet.</l> 
Nam de infantibus, qui eidem Saturno immolabantur
propter odium Jovis quid dicam, non invenio; tam barbaros,
tam immanes fuisse homines, ut parricidium suum,
id est tetrum atque execrabile humano generi facinus,
<pb n="0232B"/>
sacrificium vocarent: cum teneras atque innocentes
<pb n="0233A"/>
animas, quae maxime est aetas parentibus dulcior, 
<pb n="0233A"/> sine
ullo respectu pietatis extinguerent, immanitatemque
omnium bestiarum, quae tamen foetus suos amant,
feritate superarent! O dementiam insanabilem! Quid
illis isti dii amplius facere possent, si essent iratissimi,
quam faciunt propitii? cum suos cultores parricidiis
inquinant, orbitatibus mactant, humanis sensibus
spoliant? Quid potest esse his hominibus sancti?
Aut quid in profanis locis facient, qui inter aras deorum
summa scelera committunt? Pescennius Festus
in libris Historiarum per Satyram refert, Carthaginenses
Saturno humanas hostias solitos immolare:
et cum victi essent ab Agathocle, rege Siculorum, iratum
sibi Deum putavisse; itaque ut diligentius piaculum
solverent, ducentos nobilium filios immolasse.
<l>Tantum relligio potuit suadere malorum,</l>
<l>
<pb n="0233B"/>Quae peperit saepe scelerosa, atque impia facta.</l> 
Cui ergo dementissimi homines illo sacrificio consulebant?
<pb n="0234A"/>
cum tantam partem civitatis occiderent,
quantam fortasse ne Agathocles quidem victor occiderat.</p>
<p>Ab isto genere sacrorum non minoris insaniae judicanda
sunt publica illa sacra: quorum alia sunt
matris deum, in quibus homines suis ipsi virilibus
litant; amputato enim sexu, nec viros se, nec foeminas
faciunt: alia Virtutis, quam eamdem Bellonam
vocant, in quibus ipsi sacerdotes non alieno, sed suo
cruore sacrificant. Sectis namque humeris, et utraque
manu districtos gladios exerentes, currunt, efferuntur,
insaniunt. Optime igitur Quintilianus in
Fanatico;  « Istud, inquit, si Deus cogit, iratus est. » 
Etiamne haec sacra sunt? Nonne satius est pecudum
more vivere, quam deos tam impios, tam profanos,
tam sanguinarios colere? Sed unde isti errores et
<pb n="0234B"/>
haec tanta flagitia manaverint, suo loco disseremus:
interim videamus et caetera, quae carent scelere, ne
<pb n="0235A"/>
studio insectandi videamur eligere pejora. 
<pb n="0235A"/> Isidis Aegyptia
sacra sunt, quatenus filium parvulum vel perdiderit,
vel invenerit. Nam primo sacerdotes ejus, deglabrato
corpore, pectora sua tundunt; lamentantur,
sicut ipsa, cum perdidit, fecerat. Deinde puer producitur
quasi inventus, et in laetitiam luctus ille mutatur:
ideo Lucanus:
<l>. . . . Nunquamque satis quaesitus Osiris.</l> 
Semper enim perdunt, et semper inveniunt. Refertur
ergo in sacris imago rei, quae vere gesta est, quae profecto,
si quid sapimus, declarat mortalem mulierem
fuisse, ac pene orbam, nisi unicum reperisset. Quod
<pb n="0236A"/>
illum ipsum poetam minime fugit, apud quem Pompeius
adolescens, morte patris audita, haec loquitur:
<l>Evolvam busto jam numen gentibus Isim;</l>
<l>Et tectum ligno spargam per vulgus Osirim.</l> 
Hic est Osiris, quem Serapim vel Serapidem vulgus
appellat. Solent enim mortuis consecratis nomina
immutari; credo, ne quis putet eos homines fuisse.
Nam et Romulus post mortem Quirinus factus est; et
Leda, Nemesis; et Circe, Marica; et Ino, postquam
se praecipitavit, Leucothea, materque Matuta; et
Melicertes filius ejus, Palaemon, atque Portumnus.
<pb n="0237A"/>
Sacra vero Cereris Eleusinae 
<pb n="0237A"/> non sunt his dissimilia.
Nam sicut ibi Osiris puer planctu matris inquiritur;
ita hic ad incestum patrui matrimonium rapta Proserpina:
quam quia facibus ex Aetnae vertice accensis
quaesisse in Sicilia Ceres dicitur, idcirco sacra
ejus ardentium taedarum jactatione celebrantur.</p>
<p>Apud Lampsacum Priapo litabilis victima est asellus:
cujus sacrificii ratio in Fastis haec redditur:
Cum dii omnes ad festum matris magnae convenissent,
epulisque satiati noctem lusibus ducerent, quievisse
humi Vestam, somnumque cepisse: ibi Priapum
somno ejus ac pudicitiae insidiatum; sed illam intempestivo
clamore aselli, quo Silenus vehebatur excitatam,
libidinem vero insidiatoris esse deceptam;
hac de causa Lampsacenos asellum Priapo, quasi in
ultionem, mactare consuevisse; apud Romanos vero
<pb n="0237B"/>
eumdem Vestalibus sacris in honorem pudicitiae conservatae
panibus coronari. Quid turpius? quid flagitiosius?
quam si Vesta beneficio asini virgo est? At
poeta fabulam finxit. Num ergo illud est verius, quod
referunt ii, qui <foreign xml:lang="greek">Φαινόμενα</foreign> conscripserunt, cum de
duabus Cancri stellis loquuntur, quas Graeci <foreign xml:lang="greek">ὄνους</foreign>
<pb n="0238A"/>
vocant? asellos fuisse, qui Liberum patrem transvexerint,
cum amnem transire non posset; quorum
alteri hoc praemium dederit, ut humana voce loqueretur:
itaque inter eum, Priapumque ortum esse
certamen de obscoeni magnitudine; Priapum victum
et iratum, interemisse victorem. Hoc vero multo
magis ineptum est; sed poetis licet quidquid velint:
non excutio tam deforme mysterium, nec Priapum
denudo, ne quid appareat risu dignum. Finxerunt
haec sane poetae; sed necesse est alicujus majoris turpitudinis
tegendae gratia ficta sint. Quae sit ergo quaeramus.
At ea profecto manifesta est. Nam sicut
Lunae taurus mactatur, quia similiter habet cornua, et
<l>Placat equo Persis radiis Hyperiona cinctum,</l>
<l>Ne detur celeri victima tarda Deo.</l> 

<pb n="0238B"/>
Ita in hoc quia magnitudo membri virilis enormis est,
non potuit ei monstro aptior victima reperiri, quam
quae ipsum, cui mactatur, posset imitari.</p>
<p>Apud Lindum, quod est oppidum Rhodi, Herculis
sacra sunt, quorum a caeteris longe diversus est ritus:
siquidem non <foreign xml:lang="greek">εὐφημίᾳ</foreign> (ut Graeci appellant),
sed maledictis, et execratione celebrantur; eaque
<pb n="0239A"/>
pro violatis habent, si quando inter solemnes ritus
vel imprudenti alicui exciderit bonum verbum. Cujus
rei haec ratio redditur, si tamen ulla esse 
<pb n="0239A"/> in rebus
vanissimis potest: Hercules, cum eo delatus esset,
famemque pateretur, aratorem quemdam aspexit
operantem, ab eoque petere coepit, ut sibi unum
bovem venderet. Enimvero ille negavit fieri posse,
quia spes sua omnis colendae terrae duobus illis juvencis
niteretur. Hercules, solita violentia usus, quia
unum accipere non potuit, utrumque sustulit. At ille
infelix, cum boves suos mactari videret, injuriam
suam maledictis ultus est. Quod homini eleganti et
urbano gratissimum fuit. Nam dum comitibus suis
epulas apparat, dumque alienos boves devorat, illum
sibi amarissime conviciantem, cum risu et cachinnis
<pb n="0239B"/>
audiebat. Sed postquam Herculi divinos honores ob
admirationem virtutis deferri placuit, a civibus ei
ara posita est, quam de facto <foreign xml:lang="greek">βούζυγον</foreign> nominavit, ad
quam duo juncti boves immolarentur, sicut illi quos
abstulerat aratori; eumque ipsum sibi constituit sacerdotem,
ac praecepit, ut iisdem maledictis semper
in celebrandis sacrificiis uteretur, quod negaret se
unquam epulatum esse jucundius. Haec jam non
sacra sunt, sed sacrilegia, in quibus id sanctum dicitur,
quod in aliis, si fiat, etiam severissime vindicatur.
Ipsius autem Cretici Jovis sacra quid aliud
<pb n="0240A"/>
quam quomodo sit aut subtractus patri, aut nutritus
ostendunt? Capella est Amaltheae nymphae, quae
uberibus suis aluit infantem; de qua Germanicus
Caesar in Arataeo carmine sic ait:
<l rend="indent">. . . . . Illa putatur</l>
<l>Nutrix esse Jovis; si vere Juppiter infans</l>
<l>Ubera Cretaeae mulsit fidissima caprae,</l>
<l>Sidere quae claro gratum testatur alumnum.</l> 
Hujus capellae corio usum esse pro scuto Jovem contra
Titanas dimicantem Musaeus auctor est: unde a
poetis <foreign xml:lang="greek">ἀιγίοχος</foreign> nominatur. Ita quidquid est gestum
in abscondendo puero, id ipsum per imaginem geritur
in sacris. Sed et matris ejus mysterium idem
continet, quod Ovidius exponit in Fastis, lib. IV, v.
207):
<l>Ardua jamdudum resonat tinnitibus Ide;</l>
<l rend="indent">
<pb n="0240B"/>Tutus ut infanti vagiat ore puer.</l> 
<l>Pars clypeos sudibus, galeas pars tundit inanes:</l>
<l rend="indent">Hoc Curetes habent, hoc Corybantes opus.</l> 
<l>Res latuit, priscique manent imitamina facti;</l>
<l rend="indent">Aera deae comites raucaque terga movent,</l>
<l>Cymbala pro galeis, pro scutis tympana pulsant:</l>
<l rend="indent">Tibia dat Phrygios, ut dedit ante, modos.</l> 
Hanc totam opinionem, quasi a poetis fictam, Salustius
respuit, voluitque ingeniose interpretari, cur
altores Jovis dicantur Curetes fuisse; et sic ait:
Quia principes intelligendi divini fuerunt, vetustatem
ut caetera in majus componentem, altores Jovis celebravisse.
Quantum erraverit homo eruditus, jam res
<pb n="0241A"/>
ipsa declarat. Si enim princeps est Jupiter, et deorum
et religionum; si ante illum dii nulli colebantur vulgo,
quia nondum nati fuerant, qui coluntur; apparet
Curetes 
<pb n="0241A"/> ex diverso principes fuisse divini non intelligendi,
per quos error omnis inductus est, et Dei
veri memoria sublata. Ex ipsis itaque mysteriis et
ceremoniis intelligere debuerunt, hominibus se mortuis
supplicare. Non igitur exigo, ut aliquis poetarum
fictionibus credat. Qui hos mentiri putat, Pontificum
ipsorum scripta consideret, et quidquid est litterarum
ad sacra pertinentium revolvat: plura fortasse, quam
nos afferimus, inveniet, ex quibus intelligat, inania
inepta, commentitia esse omnia, quae pro sanctis habentur.
Si quis autem, percepta sapientia, deposuerit
errorem, profecto ridebit ineptias hominum pene
dementium; illos dico, qui vel inhonesto saltatu tripudiant,
<pb n="0241B"/>
vel qui nudi, uncti, coronati, personati, aut
luto obliti currunt. Quid de scutis jam vetustate putridis
dicam? quae cum portant, deos ipsos se gestare
humeris suis arbitrantur. Nam Furius Bibaculus inter
<pb n="0242A"/>
praecipua pietatis exempla numeratur, qui cum praetor
esset, tamen lictoribus praeeuntibus, ancile portavit,
cum haberet, magistratus beneficio, muneris
ejus vacationem. Non ergo ille Furius, sed plane
furiosus fuit, qui praeturam hoc ministerio se putavit
ornare. Merito igitur, cum haec a viris non imperitis
ac rudibus fiant, Lucretius exclamat:
<l>O stultas hominum mentes, o pectora caeca!</l> 
<l>Qualibus in tenebris vitae, quantisque periclis</l>
<l>Degitur hoc aevi, quodcumque est!</l> 
Quis haec ludibria non rideat, qui habeat aliquid sanitatis?
cum videat homines velut mente captos ea
serio facere, quae si quis faciat in lusu, nimis lascivus
et ineptus esse videatur.
</p>
        </div2>

<div2>
          <head>CAPUT XXII. <hi>Quid auctor praedictarum vanitatum in Italia apud Romanos fuerit, et quis apud alias gentes.</hi> </head>
<p>Harum vanitatum apud Romanos auctor et constitutor
Sabinus ille rex fuit, qui maxime animos hominum
<pb n="0243A"/>
rudes atque imperitos novis superstitionibus
implicavit: quod ut faceret aliqua cum auctoritate,
simulavit cum dea Egeria 
<pb n="0243A"/> nocturnos se habere congressus.
Erat quaedam spelunca peropaca in nemore
Aricino, unde rivus perenni fonte manabat; huc,
remotis arbitris, se inferre consueverat, ut mentiri
posset, monitu deae conjugis ea sacra populo se tradere
quae acceptissima diis essent: videlicet astutiam
Minois voluit imitari: qui se in antrum Jovis
recondebat, et ibi diu moratus, leges tamquam sibi
a Jove traditas afferebat, ut homines ad parendum
non modo imperio, sed etiam religione constringeret.
Nec difficile sane fuit persuadere pastoribus.
Itaque pontifices, flamines, salios, augures creavit,
deos per familias descripsit. Sic novi populi feroces
<pb n="0243B"/>
animos mitigavit, et ad studia pacis a rebus bellicis
avocavit. Sed cum alios falleret, seipsum tamen non
fefellit; nam post annos plurimos, Cornelio et Bebio
coss., in agro scribae Petilii sub janiculo arcae duae
lapideae sunt repertae a fossoribus, quarum in altera
<pb n="0244A"/>
corpus Numae fuit, in altera septem latini libri de
jure pontificio, item graeci totidem de disciplina
sapientiae scripti, quibus religiones, non eas modo,
quas ipse instituerat, sed omnes praeterea dissolvit.
Qua re ad senatum delata, decretum est, ut hi libri
abolerentur: ita eos Q. Petilius Praetor urbanus in
concione populi concremavit, insipienter id quidem.
Quid enim profuit, libros esse combustos? cum hoc
ipsum, quod sunt ideo combusti, quia religionibus
derogabant, memoriae sit traditum? Nemo ergo tunc
in senatu non stultissimus. Potuerunt enim et libri
aboleri, et res tamen in memoriam non exire. Ita
dum volunt etiam posteris approbare quanta pietate
defenderint religiones, auctoritatem religionum ipsarum
testando minuerunt.</p>
<p>
            <pb n="0244B"/>Sed ut Pompilius apud Romanos institutor ineptarum
religionum fuit: sic ante Pompilium Faunus
in Latio, quin et Saturno avo nefaria sacra constituit,
et Picum patrem inter deos honoravit, et sororem
<pb n="0245A"/>
suam Fatuam Faunam, 
<pb n="0245A"/> eamdemque conjugem
consecravit; quam Gabius Bassus Fatuam nominatam
tradit, quod mulieribus fata canere consuevisset,
ut Faunus viris. Eamdem Varro scribit tantae
pudicitiae fuisse, ut nemo eam, quoad vixerit, praeter
virum suum mas viderit, nec nomen ejus audierit.
Idcirco illi mulieres in operto sacrificant, et
bonam deam nominant. Et Sextus Clodius in eo
libro, quem graece scripsit, refert Fauni hanc
uxorem fuisse, quae quia contra morem decusque
regium clam vini ollam ebiberat, et ebria facta erat,
virgis myrteis a viro usque ad mortem caesa. Postea
<pb n="0246A"/>
vero cum eum facti sui poeniteret, et desiderium
ejus ferre non posset, divinum illi honorem detulisse;
idcirco in sacris ejus obvolutam vini amphoram
poni. Reliquit ergo posteris Faunus quoque non
parum erroris, quem tamen prudentes quique perspiciunt.
Nam Lucilius eorum stultitiam, qui simulacra
deos putant esse, deridet his versibus:
<l>Terricolas Lamias Fauni, quas Pompiliique</l>
<l>Instituere Numae, tremit has; hic omnia ponit.</l> 
<l>Ut pueri infantes credunt signa omnia ahena</l>
<l>Vivere, et esse homines: sic isti omnia ficta</l>
<l>Vera putant; credunt signis cor inesse in ahenis.</l> 
<l>Pergula pictorum; veri nihil: omnia ficta</l>

<pb n="0247A"/>
Poeta quidem stultos homines infantibus comparavit.
At ego multo imprudentiores esse dico. Illi enim simulacra
homines putant esse, hi deos. Illos aetas facit
putare quod non est, hos stultitia. Illi utique brevi
desinunt falli, horum vanitas et durat, et semper
crescit. Sacra Liberi Patris 
<pb n="0247A"/> primus Orpheus induxit
in Graeciam, primusque celebravit in monte Boeotiae
Thebis, ubi Liber natus est, proximo, qui cum frequenter
citharae cantu personaret, Citeron appellatus
est. Ea sacra etiamnunc Orphica nominantur, in quibus
ipse postea dilaceratus, et carptus est, et fuit per
eadem fere tempora, quibus Faunus. Sed quis aetate
praecesserit, dubitari potest: siquidem per eosdem
annos Latinus Priamusque regnaverunt; item patres
eorum Faunus et Laomedon, quo regnante, Orpheus
<pb n="0247B"/>
cum Argonautis ad Iliensium littus accessit.</p>
<p>Procedamus igitur ulterius, et quaeramus, quis omnino
colendorum deorum primus auctor extiterit. Didymus
<pb n="0248A"/>
in libris <foreign xml:lang="greek">ἐξηγήσεος Πινδαρικῆς</foreign> ait, Melissea Cretensium
regem primum diis sacrificasse, ac ritus novos
sacrorumque pompas introduxisse. Hujus duas
fuisse filias, Amalthaeam et Melissam, quae Jovem
puerum caprino lacte ac melle nutrierunt. Unde poetica
illa fabula originem sumpsit, advolasse apes, atque
os pueri melle complesse. Melissam vero a patre
primam sacerdotem Matri magnae constitutam, unde
adhuc ejusdem Matris antistites Melissae nuncupantur.
Historia vero sacra testatur ipsum Jovem, postquam
rerum potitus est, in tantam insolentiam venisse, ut
ipse sibi fana multis in locis constitueret. Nam cum
terras circuiret, ut in quamcumque regionem venerat,
reges principesve populorum hospitio sibi et amicitia
copulabat, et cum a quoque digrederetur, jubebat
<pb n="0248B"/>
sibi fanum creari hospitis sui nomine, quasi ita posset
amicitiae et foederis memoria conservari. Sic constituta
sunt templa Jovi Atabyrio, Jovi Labrandio.
<pb n="0249A"/>
Atabyrius enim et Labrandius hospites ejus, atque
adjutores in bello fuerunt. Item Jovi Laprio, 
<pb n="0249A"/> Jovi Molioni,
Jovi Casio, et quae sunt in eumdem modum.
Quod ille astutissime excogitavit, ut et sibi honorem
divinum, et hospitibus suis perpetuum nomen acquireret
cum religione conjunctum. Gaudebant ergo illi,
et hinc imperio ejus libenter obsequebantur, et nominis
sui gratia ritus annuos et festa celebrabant. Simile
quiddam in Sicilia fecit Aeneas <note>(Vid. Aeneid., V)</note>,
cum conditae urbi Acestae hospitis nomen imposuit,
ut eam postmodum laetus ac libens Acestes diligeret,
augeret, ornaret. Hoc modo religionem cultus sui per
orbem terrae Jupiter seminavit, et exemplum caeteris
ad imitandum dedit. Sive igitur a Melisseo, sicut Didymus
tradidit, colendorum deorum ritus effluxit;
<pb n="0249B"/>
sive ab ipso quoque Jove, ut Euhemerus; de tempore
tamen constat quando dii coli coeperint. Melisseus
quidem multum antecessit aetate, quippe qui
<pb n="0250A"/>
educaverit Jovem nepotem. Et idcirco fieri potest,
vel ut ante, vel adhuc puero Jove deos colere instituerit,
id est alumni sui matrem; et aviam Tellurem,
quae fuit Urani conjux, et patrem Saturnum: et ipse
hoc exemplo atque instituto Jovem ad tantam superbiam
provexerit, ut postea sibi divinos honores auderet
assumere.</p>
</div2>

<div2>
          <head>CAPUT. XXIII. <hi>De vanarum superstitionum aetatibus, et quibus coeperint temporibus.</hi> </head>
<p>Nunc quoniam vanarum superstitionum originem
deprehendimus, superest ut etiam tempora colligamus,
per quae fuerint illi quorum memoria colitur.
Theophilus in libro de Temporibus ad Autolicum
<pb n="0250B"/>
scripto ait, in historia sua Thallum dicere, quod Belus,
quem Babylonii et Assyrii colunt, antiquior trojano
bello fuisse invenitur trecentis viginti duobus
<pb n="0251A"/>
annis: Belum autem Saturno aequalem fuisse, et
utrumque uno tempore adolevisse. Quod adeo verum
est, ut ratione ipsa colligi possit. Nam et Agamemnon,
qui gessit bellum Troicum, Jovis abnepos
fuit, et Achilles Ajaxque pronepotes, et Ulysses eodem
gradu proximus fuit; Priamus quidem longa
serie. Sed auctores quidam tradunt, Dardanum et Jasium
Coriti filios fuisse, non Jovis. Nec enim, si ita
fuisset, ad usus impudicos Ganymedem pronepotem
suum habere potuisset. Itaque 
<pb n="0251A"/> parentibus illorum,
quos supra nominavi, si congruentes annos dividas,
numerus consentiet. Ab excidio autem Trojanae urbis
colliguntur anni MCCCCLXX. Ex hac temporum
ratione manifestum est, ante annos non amplius
quam MDCCC natum esse Saturnum, qui et sator omnium
<pb n="0252A"/>
deorum fuit. Non ergo isti glorientur sacrorum
vetustate, quorum et origo, et ratio, et tempora deprehensa
sunt. Restant adhuc aliqua, quae ad arguendas
religiones falsas plurimum valent. Sed jam finem
facere libro decrevi, ne modum excedat. Ea enim
plenius sunt exequenda, ut omnibus refutatis, quae
veritati videntur obstare, homines, qui bonorum
ignorantia vagantur incerti, ad religionem veram
possimus imbuere. Primus autem sapientiae gradus
est, falsa intelligere; secundus, vera cognoscere.
Ergo apud quem haec prima institutio nostra profecerit,
qua falsa deteximus, excitabitur ad veri cognitionem,
qua nulla est homini jucundior voluptas; et
erit jam sapientia coelestis disciplinae dignus, qui ad
cognoscenda caetera libens ac paratus accesserit.
</p>
</div2>
      </div1>
</body>
  </text>
</TEI>