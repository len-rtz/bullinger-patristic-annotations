<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Epitome Divinarum institutionum</title>
              <author ref="http://viaf.org/viaf/100198064">Lactantius<date>250-325</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 6</title>
           <idno>Lactan.EpDiIn</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> PRAEFATIO. <hi>Totius epitomes ac institutionum concilium et ratio.</hi> </head>
<p>Quanquam Divinarum Institutionum libri, quos
jampridem ad illustrandam veritatem religionemque
conscripsimus, ita legentium mentes instruant, ita
informent, ut nec prolixitas pariat fastidium, nec
<pb n="1018C"/>
oneret ubertas: tamen horum tibi Epitomen fieri,
Pentadi frater, desideras; credo, ut ad te aliquid
scribam, tuumque nomen in nostro qualicumque
opere celebretur. Faciam quod postulas, etsi difficile
videtur ea, quae septem maximis voluminibus explicata
sunt, in unum conferre. Fit enim totum et
minus plenum, cum tanta rerum multitudo in
<pb n="1019A"/>
angustum coarctanda 
<pb n="1019A"/> sit, et brevitate ipsa minus clarum,
maxime cum et argumenta plurima et exempla,
in quibus lumen est probationum, necesse sit praeteriri;
quoniam tanta eorum copia est, ut vel sola librum
conficere possint. Quibus sublatis, quid potest utile,
quid apertum videri? Sed enitar, quantum res sinit,
et diffusa substringere, et prolixa breviare; sic tamen,
ut neque res ad copiam, neque claritas ad intelligentiam
deesse videatur in hoc opere, quo in
lucem veritas protrahenda est.</p>


<div2>
          <head>CAPUT PRIMUM. <hi>
              <note>(Div. Inst. lib. I, c. 3.)</note> De Divina Providentia.</hi> </head>
<p>Prima incidit quaestio, sitne aliqua providentia,
<pb n="1019B"/>
quae aut fecerit, aut regat mundum? Esse, nemini
dubium est; siquidem omnium fere philosophorum,
praeter scholam Epicuri, una vox, una sententia est,
nec fieri sine artifice Deo potuisse mundum, nec sine
rectore constare. Itaque non solum a doctissimis
viris, sed et omnium mortalium testimoniis ac sensibus
coarguitur Epicurus. Quis enim de providentia
dubitet, cum videat coelos terramque sic disposita,
sic temperata esse universa, ut non modo ad pulchritudinem
ornatumque mirabilem, sed ad usum
quoque hominum, caeterorumque viventium commoditatem
aptissime convenirent? Non potest igitur,
quod ratione constat, sine ratione coepisse, quoniam
certum est esse providentiam.</p>
</div2>

<div2>
          <head>CAPUT II. <hi>
              <note>(Div. Inst. lib. I, c. 2.)</note> Quod Deus sit unus, nec possint esse plures.</hi> </head>
<p>Sequitur alia quaestio, utrumne Deus unus, an
<pb n="1020A"/>
plures? quae quidem multum habet ambiguitatis.
Dissentiunt enim non modo singuli inter se, verum
etiam populi atque gentes. Sed qui rationem sequetur,
intelliget nec Dominum esse posse nisi unum,
nec patrem nisi unum. Nam si Deus, qui omnia condidit,
et idem Dominus, et idem pater est, unus sit
necesse est, ut idem sit caput idemque fons rerum.
Nec potest aliter rerum summa consistere, nisi ad
unum cuncta referantur, nisi unus teneat gubernaculum,
nisi unus frena moderetur, regatque universa
membra, tamquam mens una. Si multi sint in examine
apum reges, peribunt aut dissipabuntur, dum
<l>Regibus incessit magno discordia motu;</l>
si plures in armento duces, tamdiu praeliabuntur,
<pb n="1020B"/>
donec unus obtineat: si multi in exercitu imperatores,
nec pareri poterit a milite, cum diversa jubeantur,
nec ab iis ipsis unitas obtineri, cum sibi quisque pro
moribus consulat. Sic in hac mundi republica nisi
unus fuisset moderator, qui et conditor, aut soluta
fuisset omnis haec moles, aut nec condi quidem omnino
potuisset.</p>
<p>Praeterea in multis non posset esse totum, cum
singuli sua officia, suas obtineant potestates. Nullus
igitur eorum poterit omnipotens nuncupari, quod
est verum cognomentum Dei: quoniam id solum poterit,
quod in ipso est; quod autem in aliis, nec
audebit attingere. Non Vulcanus sibi aquam vindicabit,
aut Neptunus ignem; non Ceres artium peritiam,
nec Minerva frugum; non arma Mercurius, nec Mars
lyram; non Jupiter medicinam, nec Asclepius fulmen;
<pb n="1020C"/>
facilius illud ab alio jactum suscipiet, quam
ipse torquebit. Si ergo singuli non possunt omnia,
minus habent virium, minus potestatis: is autem
<pb n="1021A"/>
Deus putandus est, qui potest totum, non 
<pb n="1021A"/> qui de
toto minimum.
</p>
        </div2>

<div2>
          <head>CAPUT III. <hi>
              <note>(Div. Inst. lib. I, c. 3 et 5.)</note> De Deo uno testimonia poetarum.</hi> </head>
<p>Unus igitur Deus est, perfectus, aeternus, incorruptibilis,
impassibilis, nulli rei potestative subjectus,
ipse omnia possidens, omnia regens, quem
nec aestimare sensu valeat humana mens, nec eloqui
lingua mortalis. Sublimior enim ac major est, quam
ut possit aut cogitatione hominis, aut sermone comprehendi;
denique, ut taceam de prophetis unius
Dei praedicatoribus, poetae quoque, et philosophi,
et vates testimonium singulari Deo perhibent. Orpheus
<pb n="1021B"/>
principalem Deum dicit, qui coelum solemque
cum caeteris astris, qui terram, qui maria condiderit.
Item noster Maro summum Deum modo spiritum,
modo mentem nuncupat, eamque velut membris infusam
totius mundi corpus agitare; item Deum per
profunda coeli, per tractus maris terrarumque discurrere,
atque ab eo universas animantes trahere
vitam. Ne Ovidius quidem ignoravit a Deo instructum
esse mundum, quem interdum opificem rerum,
interdum mundi fabricatorem vocat.</p>
</div2>

<div2>
          <head>CAPUT IV. <hi>
              <note>(Div. Inst. lib. I, c. 5.)</note> Quod Deus sit unus testimonia philosophorum.</hi> </head>
<p>Sed veniamus ad philosophos, quorum certior
<pb n="1021C"/>
habetur auctoritas, quam poetarum. Plato monarchiam
asserit, unum Deum dicens, a quo sit mundus
instructus et mirabili ratione perfectus. Aristoteles,
auditor ejus, unam esse mentem, quae mundo praesideat,
confitetur. Antisthenes unum esse dicit naturalem
Deum, totius summae gubernatorem. Longum
est recensere, quae de summo Deo, vel Thales, vel
Pythagoras et Anaximenes antea, vel postmodum
Stoici, Cleantes, et Chrysippus et Zenon, vel nostrorum
Seneca stoicos secutus, et ipse Tullius praedicaverint,
cum hi omnes, et quid sit Deus, definire
tentaverint, et ab eo solo regi mundum affirmaverint,
<pb n="1022A"/>
nec ulli subjectum esse naturae, cum ab
ipso sit omnis natura generata.</p>
<p>Hermes, qui ob virtutem multarumque artium
scientiam Trismegistus meruit nominari, qui et
doctrinae vetustate philosophos antecessit, quique
apud Aegyptios ut Deus colitur, majestatem Dei
singularis infinitis asserens laudibus, Dominum
et Patrem nuncupat; eumque esse sine nomine,
quod proprio vocabulo non indigeat, quia solus sit;
nec habere ullos parentes, quia ex se et per se ipse
sit. Hujus ad filium scribentis exordium tale est:
Deum quidem intelligere difficile est, eloqui vero
impossibile, etiam cui intelligere possibile est; perfectum
enim ab imperfecto, invisibile a visibili non
potest comprehendi.
</p>
        </div2>

<div2>
          <head> CAPUT V. <hi>
              <note>(Div. Inst. lib. I, c. 6.)</note> Quod unum Deum vates, id est Sibyllae praedicant.</hi> </head>
<p>Superest de vatibus dicere. Varro decem Sibyllas
fuisse tradit; primam de Persis, secundam Libyssam,
tertiam Delphida, quartam Cimmeriam, quintam
Erythraeam, sextam Samiam, septimam Cumanam,
octavam Hellespontiam, nonam Phrygiam, decimam
Tiburtem, cui sit nomen Albunea. Ex his omnibus
Cumaeae solius tres esse libros, qui Romanorum fata
contineant, et habeantur arcani, caeterarum autem
fere omnium singulos extare haberique vulgo, sed
eos Sibyllinos velut uno nomine inscribi; nisi quod
Erythraea, quae Troici belli temporibus fuisse perhibetur,
<pb n="1022C"/>
nomen suum verum posuit in libro, aliarum
confusi sunt.</p>
<p>Hac omnes, de quibus dixi, Sibyllae praeter Cumaeam,
quam legi nisi a Quindecimviris non licet, unum
Deum esse testantur, principem, conditorem, parentem,
non ab ullo generatum, sed a seipso satum, qui
et fuerit a saeculis, et sit futurus in saecula, et idcirco
solus coli debeat, solus timeri, solus a cunctis viventibus
honorari. Quarum testimonia, quia breviare non
poteram, praetermisi, quae si desideras, ad ipsos tibi
libros revertendum est. Nunc reliqua persequamur.
</p>
        </div2>

<div2>
          <head> CAPUT VI. <hi>
              <note>(Div. Inst. lib. I, c. 8.)</note> Deus, cum  sit aeternus et immortalis, sexu et successione non eget.</hi> </head>
<p>Haec igitur tot ac tanta testimonia liquido perdocent,
unum esse regimen in mundo, unam potestatem,
cujus nec origo excogitari, nec vis enarrari potest.
Stulti ergo, qui de concubitu natos putant deos
esse, cum ipse sexus et corporum copulatio idcirco
mortalibus a Deo data sint, ut per sobolis successionem
genus omne servetur. Immortalibus vero quid
opus est aut sexu aut successione, quos nec voluptas
nec interitus attingit? Illi ergo, qui dii putantur, quoniam
et genitos esse tanquam homines, et procreasse
constat, mortales utique fuerunt: sed dii crediti
<pb n="1023B"/>
sunt, quod, cum essent reges magni ac potentes, ob
ea beneficia, quae in homines contulerant, divinos
post obitum honores consequi meruerunt, positisque
templis atque simulacris, memoria eorum tanquam
immortalium retenta est atque celebrata.</p>
</div2>

<div2>
          <head>CAPUT VII. <hi>
              <note>(Div. Inst. lib. I, c 9.)</note> De Herculis vita facinorosa et morte.</hi> </head>
<p>Sed cum sit omnibus fere gentibus persuasum deos
esse, res tamen eorum gestae, quas tam poetae quam
historici tradiderunt, homines fuisse declarant. Hercules,
per quae tempora fuerit, quis ignorat, cum
idem et inter Argonautas navigaverit, et, expugnata
Troja, Laomedontem, Priami patrem, ob perjurium
<pb n="1023C"/>
interfecerit? Ab eo tempore paulo amplius quam mille
et quingenti computantur anni. Hic ne natus quidem
honeste traditur, sed Alcmenae adulterio genitus, et
ipse vitiis genitoris addictus. Nec foeminis unquam,
nec maribus abstinuit, orbemque totum non tam gloriae,
quam libidinis causa, nec tantum ad necandas
belluas, quantum ad serendos liberos peragravit.
Cumque esset invictus, ab una tamen Omphale triumphatus
est, cui clava et spolio leonis tradito, indutus
ipse foeminea veste, atque ad pedes mulieris abjectus,
pensa, quae faceret, accepit. Idem postea instinctu
<pb n="1024A"/>
furoris elatus, parvos liberos et uxorem Megaram
trucidavit. Postremo sumpta Dejanyrae conjugis
veste, cum difflueret ulceribus, doloris impatiens,
rogum sibi in Oetaeo monte construxit, eoque se vivum
cremavit. Sic efficitur, ut etiamsi ob virtutem deus
credi potuisset, ob haec tamen homo fuisse credatur.</p>
</div2>

<div2>
          <head>CAPUT VIII. <hi>
              <note>(Div. Inst. lib. I, c. 10.)</note> De Aesculapio, Apolline, Marte, Castore et Polluce, atque de Mercurio et Baccho.</hi> </head>
<p>Aesculapium Tarquitius tradit ex incertis parentibus
natum, et ob id expositum, atque a venatoribus
collectum, caninis uberibus educatum,
Chironi in disciplinam datum. Hic Epidauri moratus
est, Cynosuris, ut Cicero ait, sepultus, cum esset
<pb n="1024B"/>
ictu fulminis interemptus. Apollo autem pater ejus
non dedignatus est alienum gregem pascere, ut acciperet
uxorem; et dilectum puerum cum peremisset
imprudens, gemitus suos inscripsit in flore. Marti,
viro fortissimo, adulterii crimen non defuit; siquidem
catenis cum adultera vinctus spectaculo fuit.</p>
<p>Castor et Pollux alienas sponsas non impune rapuerunt,
quos Homerus non poetica, sed simplici
fide mortuos sepultosque testatur. Mercurius, qui de
stupro Veneris genuit Androgynum, deus esse meruit,
quia lyram reperit et palaestram. Liber Pater,
debellata India victor, cum Cretam forte venisset,
Ariadnem conspexit in littore, quam Theseus et violaverat,
et reliquerat. Tum amore inflammatus, eam
sibi in conjugium sociavit, et coronam ejus, ut poetae
<pb n="1024C"/>
ferunt, inter astra signavit. Mater ipsa post fugam et
obitum viri cum in Phrygia moraretur, vidua et anus
formosum adolescentem in deliciis habuit; et quia
fidem non praestiterat, ademptis genitalibus, effoeminavit
Ideo etiam nunc Gallis sacerdotibus gaudet.
</p>
        </div2>

<div2>
          <head>CAPUT IX. <hi>
              <note>(Div. Inst. lib. I, c. 19 et 21.)</note> De deorum turpitudinibus.</hi> </head>
<p>Ceres unde Proserpinam, nisi de stupro genuit?
unde Latona geminos, nisi ex crimine? Venus deorum
<pb n="1025A"/>
et hominum libidinibus exposita, cum regnaret 
<pb n="1025A"/> 
in Cypro, artem meretriciam reperit, ac mulieribus
imperavit, ut quaestum facerent, ne sola esset infamis.
Ipsae illae virgines Minerva et Diana, num
castae? Unde igitur prosilivit Erichthonius? Num in
terram Vulcanus semen effudit, et inde homo tanquam
fungus enatus est? Aut illa cur Hippolytum,
vel ad secretas sedes, vel ad mulierem relegavit,
ubi solus inter ignota nemora aetatem ageret, et jam
mutato nomine, Virbius vocaretur? Quid haec significant,
nisi incestum, quod poetae non audent confiteri?</p>
</div2>

<div2>
          <head>CAPUT X. <hi>
              <note>(Div. Inst. lib. I, c. 11.)</note> De Jove, ac ejus vita libidinosa.</hi> </head>
<p>Horum autem omnium rex et pater Jupiter, quem
<pb n="1025B"/>
tenere in coelo summam credunt potestatem, quid
habuit potestatis, qui Saturnum patrem regno expulit,
et armis fugientem persecutus est? quid continentiae,
qui omnia libidinum genera exercuit? Nam
idem Alcmenam Laedamque summis viris nuptas adulterio
fecit infames; idem pulchritudine pueri captus,
venantem ac virilia meditantem ad foemineos usus
violenter abripuit. Quid virginum stupra commemorem,
quarum multitudo quanta fuerit, filiorum numerus
ostendit? In una tamen Thetide abstinentior
fuit. Erat enim praedictum, quod is, quem paritura
esset, major patre suo futurus esset. Pugnavit ergo
cum amore, ne quis se major nasceretur. Sciebat
ergo, se non esse perfectae virtutis, magnitudinis,
potestatis, qui, quod ipse Patri fecerat, timuit. Cur
<pb n="1025C"/>
igitur maximus, optimus nominatur, cum se et peccatis
contaminaverit, quod est injusti ac mali, et
majorem timuerit, quod est imbecillis ac minoris.</p>
</div2>

<div2>
          <head>CAPUT XI. <hi>
              <note>(Div. Inst. lib. I, c. 11.)</note> Varia emblemata, quibus Jovis turpitudines velarunt poetae.</hi> </head>
<p>Sed dicet aliquis, ficta haec esse a poetis. Non est
<pb n="1026A"/>
hoc poeticum, sic fingere, ut totum mentiare, sed
ea, quae gesta sunt, figura, et quasi velamine aliquo
versicolore praetexas. Hunc habet poetica licentia
modum, non ut totum fingat, quod est mendacis
et inepti, sed ut aliquid cum ratione commutet.
In imbrem se aureum vertisse dixerunt Jovem, ut
Danaen falleret. Quis est imber aureus? Utique aurei
nummi, quorum magnam copiam offerens, et in sinum
infundens, fragilitatem virginalis animi hac
mercede corrupit. Sic et imbrem ferreum dicunt,
cum volunt multitudinem significare telorum. Catamitum
in aquila rapuit. Quae est aquila? Legio scilicet,
quoniam figura hujus animalis insigne legionis
est. Europam transvexit in tauro. Quis est taurus?
Utique navis, quae tutelam habuit tauri specie figuratam.
<pb n="1026B"/>
Sic Inachi filia, non utique bos facta transnavit:
sed ejusmodi navigio iram Junonis effugit,
quod habebat bovis formam. Denique cum in Aegyptum
delata esset, Isis est facta, cujus navigium
certo quodam die in memoriam fugae celebratur.</p>
</div2>

<div2>
          <head>CAPUT XII. <hi>Poetae ea, quae ad deos spectant, non omnia fingunt.</hi> </head>
<p>Vides ergo, non omnia poetas confinxisse, et quaedam
praefigurasse, ut cum vera dicerent, aliquid tale
numinis adderent iis quos deos esse dicebant; sicut
etiam de regnis. Cum enim dicunt Jovem Coeli regnum
sorte tenuisse, aut Olympum montem significant,
in quo Saturnum, et Jovem postmodum habitasse
<pb n="1026C"/>
veteres historiae produnt, aut partem Orientis,
quae sit quasi superior, quod inde lux nascitur; Occidentis
autem velut inferior, et ideo Plutonem inferos
esse sortitum; mare vero cessisse Neptuno,
quod oram maritimam cum omnibus insulis obtinuerit.
Multa sic poetae colorant; quod qui nesciunt,
tanquam mendaces eos arguunt, verbo duntaxat.
Nam re quidem credunt; quoniam deorum simulacra
<pb n="1027A"/>
sic fingunt, ut cum mares ac 
<pb n="1027A"/> foeminas faciant, et alios
conjuges, alios parentes, alios liberos fateantur,
poetis utique assentiunt: haec enim sine coitu et generatione
esse non possunt.</p>
</div2>

<div2>
          <head>CAPUT XIII. <hi>
              <note>(Lib. I Div. Instit. cap. 11.)</note> Narrantur facta Jovis ex Euhemero historico.</hi> </head>
<p>Sed omittamus sane poetas. Ad historiam veniamus,
quae simul et rerum fide, et temporum nititur
vetustate. Euhemerus fuit Messenius, antiquissimus
scriptor, qui de sacris inscriptionibus veterum templorum
et originem Jovis, et res gestas omnemque
progeniem collegit; item caeterorum deorum parentes,
patrias, actus, imperia, obitus, sepulcra etiam
persecutus est. Quam historiam vertit Ennius in latinam,
<pb n="1027B"/>
cujus haec verba sunt:  « Haec ut scripta sunt,
Jovis fratrumque ejus stirps atque, cognatio, in hunc
modum nobis e sacra scriptione traditum est. »  Idem
igitur Euhemerus Jovem tradit, cum quinquies orbem
circumivisset, et amicis suis atque cognatis distribuisset
imperia, legesque hominibus, multaque
alia bona fecisset, immortali gloria memoriaque affectum
sempiterna in Creta vitam commutasse, atque
ad deos abiisse, et sepulcrum ejus esse in Creta, in
oppido Gnosso, et in eo scriptum antiquis litteris
Graecis ZAN KPONOY; quod est Jupiter Saturni. Constat
ergo ex iis, quae retuli, hominem fuisse, in terramque
regnasse.</p>
</div2>

<div2>
          <head>CAPUT XIV. <hi>Saturni et Urani gesta ex historicis desumpta.</hi> </head>

<pb n="1027C"/>
<p>Transeamus ad superiora, ut originem totius erroris
deprehendamus. Saturnus Coelo et Terra traditur
natus. Hoc utique incredibile est. Sed cur ita
traditur, ratio certa est, quam qui ignorat, tanquam
fabulam respuit. Saturni Patrem Uranum fuisse vocitatum,
et Hermes auctor est, et sacra historia docet.
Trismegistus paucos admodum fuisse cum diceret
perfectae doctrinae viros, in iis cognatos suos
enumeravit, Uranum, Saturnum, Mercurium. Euhemerus
eumdem Uranum primum in terram regnasse
commemorat his verbis:  « Initio primus in terris
<pb n="1027D"/>
imperium summum Coelus habuit: is id regnum una
<pb n="1028A"/>
cum fratribus suis sibi instituit atque paravit. » 
Hic in Cod. ms. plura deficiunt, duo certe, ut arbitror, folia.
Nec vox <hi>paravit</hi> tota extat, sed solum <hi>para</hi> sub finem
paginae. Sequitur:
Hominum stultam benevolentiam et errorem divinitas
attributa sit.</p>
</div2>

<div2>
          <head>CAPUT XX. <hi>
              <note>(Lib. I Div. Instit. cap. 11.)</note> De Diis Romanorum propriis.</hi> </head>
<p>Dixi de religionibus, quae sunt communes omnium
gentium. Dicam nunc de diis quos Romani proprios
habent. Faustuli conjugem Romuli Remique nutricem,
cujus honori Larentinalia sunt dicata, vulgati
fuisse corporis quis ignorat? Et idcirco Lupa nuncupata
est, et in ferae speciem figurata. Faula quoque
<pb n="1028B"/>
et Flora meretrices erant, quarum altera Herculis
fuit scortum, sicut Verrius tradit; altera cum magnas
opes corpore quaesivisset, populum scripsit haeredem,
et ideo in honorem ejus ludi Floralia celebrantur.</p>
<p>Tatius muliebre simulacrum in cloaca maxima repertum
consecravit, et deam Cloacinam nuncupavit.
Obsessi a Gallis Romani ex mulierum capillis tormenta
fecerunt, et ob id Veneri Calvae aram templumque
posuerunt; item Pistori Jovi, quod eos monuerat
in quiete, ut ex omni fruge panem facerent, et supra
hostes jacerent, quo facto, desperantes Galli posse
inopia Romanos subigi, ab obsidione discesserant.
Pavorem ac Pallorem Tullus Hostilius deos fecit. Colitur
et Mens, quam, credo, si habuissent, nunquam
colendam putassent. Honorem atque Virtutem Marcellus
<pb n="1028C"/>
invenit.
</p>
        </div2>

<div2>
          <head>CAPUT XXI. <hi>
              <note>(Div. Instit. lib. I, c. 20.)</note> De sacris deorum Romanorum.</hi> </head>
<p>Sed et alios ejusmodi commentitios deos senatus
instituit, Spem, Fidem, Concordiam, Pacem, Pudicitiam,
Pietatem, quae omnia, cum in animis hominum
esse vera deberent, intra parietes falsa posuerunt.
Hos tamen quamvis extra hominem in nulla sint
omnino substantia, maliem potius coli, quam Rubiginem,
quam Febrem, quae non sacranda sunt, sed
<pb n="1028D"/>
execranda; quam Fornacem, cum suis Fornacalibus
<pb n="1029A"/>
sacris; quam Stercutum, 
<pb n="1029A"/> qui fumo pinguefacere terram
primus ostendit: quam deam Mutam, quae Lares
genuit; quam Cuninam, quae cunis infantium praeest;
quam Cacam, quae ad Herculem de furto boum
detulit, ut occideret fratrem. Quam multa sunt alia
portenta atque ludibria, de quibus piget dicere? Terminum
tamen non libet praeterire, quia ne Jovi quidem
Capitolino cessisse traditur, cum lapis esset informis.
Hunc finium putant habere custodiam, eique
publice supplicatur, ut Capitolii immobile saxum
romani imperii fines et conservet et proroget.</p>
</div2>

<div2>
          <head>CAPUT XXII. <hi>
              <note>(Div. Instit. lib. I, c. 22.)</note> De sacris introductis a Fauno et Numa.</hi> </head>
<p>
            <pb n="1029B"/>Has omnes ineptias primus in Latio Faunus induxit,
qui et Saturno avo cruenta sacra constituit, et Picum
patrem tanquam deum coli voluit, et fatuam Faunam
conjugem sororemque inter deos collocavit, ac Bonam
deam nominavit. Deinde Romae Numa, qui agrestes
illos ac rudes viros superstitionibus novis oneravit,
sacerdotia instituit, et deos familiis gentibusque
distribuit, ut animos ferocis populi ab armorum studiis
avocaret. Ideo Lucilius deridens ineptias istorum
qui vanis superstitionibus serviunt, hos versus
posuit:
<l>Terriculas lamias Fauni, quas Pompiliique</l>
<l>Instituere Numae: tremit has; hic omnia ponit.</l> 
<l>Ut pueri infantes credunt signa omnia ahena</l>
<l>Vivere, et esse homines, sic isti omnia ficta</l>
<l>Vera putant, credunt signis cor inesse in ahenis,</l>
<l>Pergula pictorum, veri nihil, omnia picta.</l> 

<pb n="1029C"/>
Tullius quoque de Natura deorum commentitios ac
fictos deos queritur inductos, et hinc extitisse falsas
opiniones, erroresque turbulentos, et superstitiones
pene aniles. Quae sententia eo debet gravior comparari,
<pb n="1030A"/>
quod haec disseruit et philosophus et sacerdos.</p>
</div2>

<div2>
          <head>CAPUT XXIII. <hi>
              <note>(Div. Inst. lib. I, c. 21.)</note> De diis et sacris barbarorum.</hi> </head>
<p>Diximus de diis; nunc de ritibus sacrorum culturisque
dicemus. Jovi Cyprio, sicut Teucrus instituerat,
humana hostia mactari solebat. Sic et Tauri Dianae
hospites immolabant; Latiaris quoque Jupiter humano
sanguine propitiatus est. Etiam ante Saturnum
sexagenarii homines ex persona Apollinis de ponte in
Tiberim dejiciebantur, et eidem Saturno Carthaginienses
non modo infantes prosecrabant, sed et victi
a Siculis, ut piaculum solverent, ducentos nobilium
filios immolaverunt. Nec illa his humaniora sunt, quae
fiunt etiam nunc Matri magnae, atque Bellonae, in
<pb n="1030B"/>
quibus antistites non alieno sanguine, sed suo litant,
cum amputatis genitalibus a viris migrant, nec ad foeminas
transeunt, aut sectis humeris detestabiles aras
proprio cruore respergunt. Sed haec crudelia.</p>
<p>Veniamus ad mitia. Isidis sacra nihil aliud ostendunt,
nisi quemadmodum filium parvum, qui dicitur
Osiris, perdiderit et invenerit. Nam primo sacerdotes
ac ministri, derasis omnibus membris, tunsisque
pectoribus, plangunt, dolent, quaerunt, affectum
matris imitantes; postmodum puer per Cynocephalum
invenitur. Sic luctuosa sacra laetitia terminantur.
His etiam Cereris simile mysterium est, in quo, facibus
accensis, per noctem Proserpina inquiritur,
et ea inventa, ritus omnis gratulatione ac taedarum
<pb n="1030C"/>
jactatione finitur. Lampsaceni asellum Priapo mactant.
Ea enim visa est aptior victima, quae ipsi, cui
mactatur, magnitudine virilis obscoeni posset aequari.</p>
<p>Lindos est oppidum Rhodi, ubi Herculis sacra
maledictis celebrantur. Hercules enim cum boves
<pb n="1031A"/>
aratori abstulisset, atque immolasset, ille injuriam
suam conviciis ultus 
<pb n="1031A"/> est, eoque ipso Sacerdote
postmodum constituto, sancitum est, ut iisdem
maledictis, et ipse, et alii postea sacerdotes
sacra celebrarent. Cretici autem Jovis mysterium est
quomodo infans aut subtractus sit patri, aut educatus.
Capella praesto est, cujus uberibus puerum
Amalthea nutrivit. Idem etiam matris deum sacra demonstrant.
Nam quia tum Corybantes galearum tinnitibus
et scutorum pulsibus vagitum pueri texerant,
nunc imago rei refertur in sacris: sed pro galeis cymbala,
pro scutis tympana feruntur, ne puerum vagientem
Saturnus exaudiat.</p>
</div2>

<div2>
          <head>CAPUT XXIV. <hi>
              <note>(Div. Inst. lib. I, c. 22.)</note> De origine sacrorum et religionem.</hi> </head>

<pb n="1031B"/>
<p>Haec sunt mysteria deorum. Nunc etiam originem
religionum requiramus, ut et a quibus, et per quae
tempora institutae fuerint, eruamus. Didymus in iis
libris qui inscribuntur <foreign xml:lang="greek">Ἐξηγήσεως Πινδαρικῆς,</foreign> Melissea
fuisse tradit Cretensium regem, cujus filiae fuerint
Amalthea et Melissa, quae Jovem nutrierint caprino
lacte ac melle. Hunc novos ritus ac pompas
sacrarum introduxisse, et primum diis sacrificasse,
id est Vestae, quae dicitur Tellus. Unde Poeta:
<l rend="indent">primamque deorum</l>
<l>Tellurem;</l>
et postmodum: <hi>deum matri.</hi> Euhemerus autem in
sacra historia ipsum Jovem dicit, postquam imperium
<pb n="1031C"/>
ceperit, sibi multis in locis fana posuisse. Nam
 « circuiens orbem, ut quemque in locum venerat,
principes populorum amicitia sibi et hospitii jure sociabat.
Cujus rei ut posset memoria servari, fanum
sibi creari jubebat, atque ab hospitibus suis annua
festa celebrari. Sic per omnes terras cultum sui nominis
seminavit. »  Quando autem isti fuerint, facile
colligi potest. Scribit enim Thallus in historia sua,
Belum regem Assyriorum, quem Babylonii colunt,
quique Saturni fuerit aequalis et amicus, antiquiorem
fuisse Troico bello annis CCCXXII, et sunt ab Ilio
<pb n="1032A"/>
capto anni MCCCCLXX. Unde apparet, non amplius
quam MDCCC esse annos, ex quo novis deorum cultibus
institutis, humanum genus inciderit in errorem.</p>
</div2>

<div2>
          <head>CAPUT XXV. <hi>
              <note>(Div. Inst. lib. I, c. 22 et 23.)</note> De aureo saeculo; de simulacris ac Prometheo, qui primus hominem effigiavit.</hi> </head>
<p>Merito igitur poetae commutatum esse aureum seculum
memorant, quod fuerit regnante Saturno.
Nulli enim tunc dii colebantur: sed unum et solum
Deum noverant. Postquam se terrenis ac fragilibus
subjugaverunt, colentes ligna, et aera, et lapides,
commutatio saeculi facta est usque ad ferrum. Amissa
enim Dei notitia, et uno illo vinculo humanae societatis
<pb n="1032B"/>
abrupto, vastare se invicem, praedari ac debellare
coeperunt. Quod si rursum oculos suos tollerent,
ac Deum intuerentur, qui eos ad aspectum
coeli suique excitavit, nunquam se curvos et humiles
facerent terrena venerando, quorum stultitiam Lucretius
graviter incusat, dicens:
<l>Et faciunt animos humiles formidine divum</l>
<l>Depressosque premunt ad terram,</l>
qua reddunt. Nec intelligunt quam vanum sit ea
timere quae feceris, aut ab his aliquod sperare
praesidium, quae muta et insensibilia, nec vident,
nec audiunt supplicantem. Quid ergo majestatis aut
numinis habere possunt, quae et fuerunt in hominis
potestate ne fierent, aut ut aliud fierent, et sunt etiamnunc.
Nam et violari et furto sublati possunt, nisi
<pb n="1032C"/>
illa et lex saepiat et humana custodia. Num igitur
mentis suae compos videri potest, qui talibus optimas
victimas caedit, dona consecrat, pretiosas vestes
offert, quasi uti possunt, qui motu carent? Merito
ergo Dionysius Siciliae tyrannus deos Graeciae,
cum eam victor occupasset, spoliavit atque derisit,
et post sacrilegia quae admiserat, ad Siciliam prospera
navigatione remeavit, regnumque tenuit usque
ad senectutem. Nec eum dii violati punire potuerunt.</p>
<p>Quanto satius est, spretis inanibus, ad Deum se
convertere, tueri statum quem a Deo acceperis, tueri
<pb n="1033A"/>
nomen. Idcirco enim <foreign xml:lang="greek">ἄνθρωπος,</foreign> quia sursum 
<pb n="1033A"/> spectat,
nominatur. Sursum autem spectat, qui Deum verum
et vivum, qui est in coelo, suspicit, qui artificem, qui
parentem animae suae non modo sensu ac mente, verum
etiam vultu et oculis sublimibus quaerit. Qui autem
se terrenis humilibusque substernit, utique illud
quod est inferius sibi praefert. Nam, cum ipse opus
Dei sit, simulacrum autem opus hominis, non potest
humanum opus divino anteponi; et sicut Deus hominis
parens est, ita simulacri homo. Stultus igitur et
amens qui adorat quod ipse fabricavit. Cujus artificii
detestabilis et inepti auctor fuit Prometheus, patruo
Jovis Japeto natus. Nam cum primum Jupiter, summo
potitus imperio, tamquam Deum se constituere vellet,
ac templa condere, et quaereret aliquem, qui humanam
figuram posset exprimere, tunc Prometheus extitit,
<pb n="1033B"/>
qui hominis effigiem de pingui luto figuraret, ita
verisimiliter, ut novitas ac subtilitas artis miraculo
esset.
Denique illum et sui temporis homines, et postea
poetae, tamquam fictorem veri ac vivi hominis
prodiderunt, et nos, quoties fabrefacta signa laudamus,
vivere illa et spirare dicimus. Et hic quidem
auctor fuit fictilium simulacrorum. Sequentes autem
posteri et de marmore sculpserunt, et ex aere fuderunt:
deinde processu temporum ex auro et ebore
accessit ornatus, ut non modo similitudines oculos
hominum, verum etiam fulgor ipse praestringeret. Sic
illecti pulchritudine, ac verae majestatis obliti, insensibilia
sentientes, irrationabilia rationabiles, exanima
viventes colenda sibi ac veneranda duxerunt.
</p>
        </div2>

<div2>
          <head>CAPUT XXVI. <hi>
              <note>(Div. Inst. lib. II, c. 5.)</note> De elementorum et astrorum cultu.</hi> </head>
<p>Nunc refellamus eos etiam, qui elementa mundi tamquam
deos habent, id est coelum, solem atque lunam,
quorum artificem non cognoscentes, ipsa opera mirantur
et adorant. Qui error non imperitorum modo,
verum etiam philosophorum est; siquidem Stoici universa
coelestia in deorum numero habenda censent,
qua certos et rationabiles motus habent, quibus succedentium
sibi temporum vicissitudines constantissime
servant. Non est igitur in his voluntarius motus,
quia praestitutis legibus serviunt, non proprio utique
sensu, sed opificio summi conditoris, qui illa sic ordinavit,
<pb n="1033D"/>
ut inenarrabiles cursus et certa spatia conficerent,
quibus dierum ac noctium, aestatis et hyemis
alterna variarent. Quod si effectus eorum, si meatus,
si claritatem, si constantiam, si pulchritudinem admirantur,
intelligere debuerunt, quanto his pulchrior,
<pb n="1034A"/>
et praeclarior, et potentior sit ipse conditor, atque
artifex eorum Deus. Sed illi divinitatem humanis visibus
aestimaverunt, ignorantes nec aeternum esse
posse, quod veniat sub aspectum, nec quod sit aeternum
posse oculis mortalibus comprehendi.</p>
</div2>

<div2>
          <head>CAPUT XXVII. <hi>
              <note>(Div. Inst. lib. II, c. 13.)</note> De hominis creatione, peccato et poena; ac de angelis, tum bonis, tum malis.</hi> </head>
<p>Unum et ultimum restat, ut, quoniam plerumque
accidit, sicut in historiis legimus, ut majestatem suam
dii ostendisse videantur per auguria, per somnia, per
oracula, tum etiam poenis eorum, qui sacrilegia commiserant,
doceam quae ratio id effecerit, ne quis
<pb n="1034B"/>
etiamnunc in eosdem laqueos incidat, in quos illi veteres
inciderunt. Cum Deus pro virtute majestatis
suae mundum de nihilo condidisset, coelumque luminibus
adornasset, terram vero et mare complesset
animalibus, tum hominem de limo ad imaginem similitudinis
suae figuratum inspiravit ad vitam, posuitque
eum in paradiso, quem conseverat omni genere
fructiferi ligni, et praecepit ei, ne una ex arbore,
in qua posuerat ei scientiam boni malique, gustaret,
fore interminatus, ut vitam perderet, si fecisset; si
vero mandatum servaret, immortalis permaneret. Tum
serpens, qui erat unus ex Dei ministris, invidens homini
quod esset immortalis effectus, illexit eum dolo,
ut mandatum Dei legemque transcenderet. Et hoc
modo scientiam quidem boni ac mali accepit; sed vitam,
<pb n="1034C"/>
quam perpetuam Deus tribuerat, amisit.</p>
<p>Ejecit ergo peccatorem de sancto loco, et in hunc
orbem relegavit, ut victum quaereret per laborem,
ut difficultates et aerumnas pro merito sustineret;
ipsumque paradisum vallo igneo circumfudit, ne quis
hominum ad diem usque judicii ad locum illum perpetuae
beatitudinis conaretur irrepere. Tum secuta
est hominem mors ex Dei sententia; et tamen vita
ejus, licet temporalis esse coepisset, in mille annis
terminum sumpsit, et id fuit humanae vitae spatium
usque ad cataclysmi tempus. Nam post diluvium paulatim
vita hominum breviata, et ad annos centum viginti
redacta est. Serpens vero ille, qui de factis diabolus,
id est, criminator sive delator nomen accepit,
non destitit semen hominis, quem a principio deceperat,
<pb n="1034D"/>
persequi. Denique eum, qui primus in hoc
orbe generatus est, inspirato livore, in caedem fratris
armavit, ut de duobus primogenitis hominibus alterum
extingueret, alterum faceret parricidam. Nec
quievit deinceps, quominus per singulas generationes
<pb n="1035A"/>
pectoribus hominum malitiae virus infunderet, eos 
<pb n="1035A"/> 
corrumperet, depravaret, tantis denique sceleribus
obrueret, ut justitiae jam rarum esset exemplum, et
viverent homines ritu belluarum.</p>
<p>Quod Deus cum videret, angelos suos misit, ut vitam
hominum excolerent, eosque ab omni malo tuerentur.
His mandatum dedit, ut se terrenis abstinerent,
ne qua labe maculati, honore angelico mulctarentur.
Sed eos quoque idem ille subdolus criminator,
dum inter homines commorantur, illexit ad voluptates
ut se cum mulieribus inquinarent. Tum damnati
sententia Dei, et ob peccata projecti, et nomen angelorum,
et substantiam perdiderunt. Ita diaboli satellites
facti, ut haberent solatium perditionis suae,
ad perdendos homines se converterunt, quos ut tuerentur
<pb n="1035B"/>
advenerant.</p>
</div2>

<div2>
          <head>CAPUT XXVIII. <hi>De daemonibus, ac eorum operationibus malis.</hi> </head>
<p>Hi sunt daemones, de quibus poetae saepe in carminibus
suis loquuntur, quos custodes hominum appellat
Hesiodus. Ita enim persuaserunt hominibus illecebris
atque fallaciis suis, ut eosdem deos esse crederent.
Denique Socrates habere se a prima pueritia custodem
rectoremque vitae suae daemonem praedicabat,
sine cujus notu et imperio nihil agere posset. Adhaerent
ergo singulis, et sub nomine Geniorum aut Penatium
domos occupant. His sacraria constituuntur,
his quotidie libatur ut Laribus, his honos datur tamquam
malorum depulsoribus. Hi a principio, ut averterent
<pb n="1035C"/>
homines a Dei veri agnitione, novas religiones
et cultus deorum introduxerunt: hi memorias regum
mortuorum consecrari, templa constitui, simulacra
fieri docuerunt, non ut honorem Dei minuerint;
aut suum augerent, quem peccando amiserunt: sed
ut vitam hominibus eriperent, spem verae lucis auferrent,
ne homines, unde illi exciderunt, ad immortalitatis
<pb n="1036A"/>
coeleste praemium pervenirent.</p>
<p>Iidem astrologiam prodiderunt, et auguratum, et
aruspicium; quae cum per se falsa sint, tamen ipsi,
auctores malorum, sic ea gubernant, sic temperant,
ut vera credantur. Ipsi etiam magicae artis praestigias
ad circumscribendos oculos repererunt. Illorum adspiratione
fit, ut quod sit, non esse, et quod non sit,
esse videatur. Ipsi necromantias, ipsi sortes et oracula
invenerunt, ut mentes hominum per ambiguos exitus
mentita divinatione deludant. In templis vero et sacrificiis
omnibus praesentes adsunt, et prodigiis quibusdam
fallacibus editis ad miraculum praesentium,
sic homines circumveniunt, ut inesse numen simulacris
et imaginibus credant. Irrepunt etiam corporibus,
ut spiritus tenues, vitiatisque membris, morbos conciunt,
<pb n="1036B"/>
quos sacrificiis votisque placati postmodum relaxent:
somnia immittunt, aut plane terrores, ut ipsi
rogentur, aut quorum exitus respondeant veritati, ut
venerationem sui augeant. Nonnunquam etiam in sacrilegos
edunt aliquid ultionis, ut quisquis viderit
timidior ac religiosior fiat. Sic fraudibus suis obduxerunt
humano generi tenebras, ut, oppressa veritate,
summi ac singularis Dei nomen in oblivionem veniret.
</p>
        </div2>

<div2>
          <head>CAPUT XXIX. <hi>
              <note>(Div. Inst. lib. II, c. 9 et 18.)</note> De Dei patientia atque providentia.</hi> </head>
<p>Sed dicit quispiam:  « Cur ergo verus ille Deus patitur
haec fieri? An potius malos vel summovet, vel extinguit?
<pb n="1036C"/>
Cur vero ipsi daemoni <foreign xml:lang="greek">ἀρχὴν</foreign> a principio fecit, ut esset,
qui cuncta corrumperet, cuncta disperderet? Dicam
breviter, cur hunc talem esse voluerit. Quaero utrumne
virtus bonum sit, an malum? Negari non potest, quin
bonum. Si bonum est virtus, malum est igitur e contrario
vitium. Si vitium ex eo malum est, quia virtutem
impugnat, et virtus ex eo bonum est, quia vitium
<pb n="1037A"/>
affligit, ergo non potest virtus sine vitio consistere,
et si vitium sustuleris, virtutis merita tollentur.
Nec enim potest ulla fieri sine hoste victoria. Ita fit,
ut bonum sine malo esse non possit. » </p>
<p>Vidit hoc Chrysippus, vir acris ingenii, de providentia
disserens, eosque stultitiae redarguit, qui
bonum quidem a Deo factum putant, malum autem
negant. Hujus sententiam interpretatus est A. Gellius 
<pb n="1037C"/> 
in libris Noctium Atticarum, sic dicens:  « Quibus
non videtur mundus Dei et hominum causa institutus,
neque res humanae providentia gubernari,
gravi se argumento uti putant, cum ita dicunt: Si
esset Providentia, nulla essent mala. Nihil enim
minus aiunt providentiae congruere, quam in eo
mundo, propter quem homines fecisse dicatur Deus,
tantam vim esse aerumnarum et malorum. Ad ea
<pb n="1037B"/>
Chrysippus, cum in libro <foreign xml:lang="greek">περὶ Προνοίας</foreign> quarto dissereret:
Nihil prorsus, inquit, istis insulsius, qui
opinantur bona esse potuisse, si non essent ibidem
mala. Nam cum bona malis contraria sint, utraque
necesse est opposita esse inter se, et quasi mutuo
adversoque fulta nisu consistere. Nullum adeo contrarium
est sine contrario altero. Quo enim pacto
justitiae sensus esse posset, nisi essent injuriae? aut
quid aliud justitia est, quam injustitiae privatio?
Quid item fortitudo sit, non intelligi potest, nisi ex
ignaviae appositione? quid continentia, nisi ex intemperantia.
Quo item modo prudentia esset, nisi
foret contraria imprudentia? Proinde, inquit, homines
stulti cur non hoc etiam desiderant, ut veritas
<pb n="1037C"/>
sit, et non sit mendacium. Namque itidem sunt bona
et mala, felicitas et infortunitas, voluptas et dolor.
Alterum enim ex altero, sicut Plato ait, verticibus
inter se contrariis deligatum, si tuleris unum, abstuleris
utrumque. »  Vides ergo id, quod saepe dixi,
bonum et malum ita sibi esse connexa, ut alterum
sine altero constare non possit. Summa igitur prudentia
Deus materiam virtutis in malis posuit; quae
<pb n="1038A"/>
idcirco fecit, ut nobis constitueret agonem, in quo
victores immortalitatis praemio coronaret.
</p>
        </div2>

<div2>
          <head>CAPUT XXX. <hi>
              <note>(Div. Inst. lib. I, c. 18; III, c. 2 et 3.)</note> De falsa sapientia.</hi> </head>
<p>Docui, ut opinor, cultus deorum non modo impios,
sed etiam vanos esse; vel quod homines fuerint,
quorum memoria post obitum consecrata sit; vel
quod simulacra ipsa insensibilia et surda sint, quia
sunt ficta de terra, nec oportere hominem qui debeat
spectare coelestia, terrenis se subjugare; vel
quod spiritus, qui eas religiones sibi vindicant, incesti
et impuri sint, et ideo Dei sententia condemnati
ceciderint in terram, nec fas esse in eorum ditionem
<pb n="1038B"/>
venire, quibus potior sis, si Deum verum
sequi velis. Superest ut, quoniam de falsa religione
diximus, etiam de falsa sapientia disseramus; quam
philosophi profitentur, homines summa quidem doctrina
et eloquentia praediti, sed longe a veritate
summoti, quia nec Deum, nec sapientiam Dei cognoverunt.
Qui licet sint arguti ac diserti, tamen
quia humana est eorum sapientia, etiam cum his
congredi non verebor, ut appareat a veritate mendacium,
a coelestibus terrena facile posse superari.</p>
<p>Quid sit Philosophia hoc modo definiunt: Philosophia
est amor vel studium sapientiae. Non est ergo
ipsa sapientia; quia necesse est aliud esse, quod
amat, aliud, quod amatur. Si studium est sapientiae,
ne sic quidem philosophia sapientia est. Sapientia
<pb n="1038C"/>
enim res est ipsa, quae quaeritur; studium vero,
quod quaerit. Ipsa igitur definitio, vel nominis significatio,
declarat philosophiam non esse ipsam sapientiam;
dicam ne studium quidem esse sapientiae,
quo sapientia non comprehenditur. Quis enim studere
dicatur ei rei, quam nullo modo possit attingere?
Qui medicinae, aut grammaticae, aut oratoriae
<pb n="1039A"/>
studet, studiosus ejus artis, quam discit, dici potest:
ubi didicit, jam Medicus, jam Grammaticus,
jam Orator dicitur. Sic oportuit et studiosos sapientiae,
postquam didicissent, sapientes nominari. Cum
autem studiosi sapientiae, quamdiu vivant, 
<pb n="1039A"/> vocentur,
apparet illud studium non esse, quod ad ipsam
rem, quae studio petitur, non potest perveniri; nisi
forte qui ad finem usque vitae, ut sapiant, student,
apud inferos sapientes erunt. Omni autem studio
subjacet finis. Non est igitur id studium rectum, quod
non habet finem.
</p>
        </div2>

<div2>
          <head>CAPUT XXXI. <hi>
              <note>(Div. Inst. lib. III, c. 3 et 4.)</note> De scientia et opinatione.</hi> </head>
<p>Praeterea duo sunt, quae cadere in philosophiam
<pb n="1039B"/>
videntur, scientia et opinatio; quae si auferantur, tota
philosophia corruit. Atqui utrumque philosophiae ipsi
philosophorum principes ademerunt. Scientiam Socrates,
opinationem sustulit Zeno. Videamus an recte
sapientia est, ut Cicero definivit, <hi>divinarum et humanarum
rerum scientia.</hi> Quae definitio si vera est, non
cadit in hominem sapientia. Quis enim mortalium
hoc sibi possit assumere, ut divina et humana scire
se profiteatur? Humana omitto; quae quamquam cum
divinis connexa sunt, tamen quia sunt hominis, concedamus
ut homo illa scire possit. Divina certe per se
scire non potest, quia homo est: qui autem scit illa,
divinus sit necesse est, ac propterea Deus. Homo autem
nec divinus, nec Deus est. Non potest igitur perscire
<pb n="1039C"/>
homo divina. Nemo ergo sapiens, nisi Deus, aut
certe is homo, quem Deus docuit. Illi autem, quia
nec dii sunt, nec a Deo docti, sapientes ergo, id est,
divinarum et humanarum rerum scientes esse non
possunt. Recte igitur a Socrate atque Academicis
scientia sublata est. Opinatio quoque non congruit
sapienti. Id enim quisque opinatur, quod ignorat.
Opinari autem scire te, quod ignores, temeritas ac
stultitia est. Recte igitur opinatio a Zenone sublata
est. Si ergo scientia in homine nulla est, et opinatio
esse non debet, philosophia radicitus amputatur.</p>
</div2>

<div2>
          <head>CAPUT XXXII. <hi>
              <note>(Div. Inst. lib. III, c. 4 et 7.)</note> De philosophorum sectis, ac dissentione.</hi> </head>
<p>
            <pb n="1039D"/>Huc accedit, quod non est uniformis: sed divisa
<pb n="1040A"/>
in sectas, et in multas discrepantesque sententias
dissipata, statum non habet. Cum enim singulae alias
omnes impugnent et affligant, nec sit aliqua ex iis,
quae non judicio caeterarum stultitiae condemnetur,
utique discordantibus membris, corpus omne philosophiae
ad interitum deducitur. Hinc Academia postmodum
nata est. Nam cum viderent ejus sectae principes
omnem philosophiam, philosophis invicem oppugnantibus,
esse subversam, susceperunt adversus
omnes bellum, ut omnia omnium dissolverent, nihil
ipsi asserentes, nisi unum, nihil sciri posse. Ita sublata
scientia, philosophiam veterem subruerunt. Sed
ne ipsi quidem philosophorum nomen retinuerunt,
qui ignorantiam fatebantur, quia nescire omnia non
modo philosophi, sed ne hominis quidem sit. Ita philosophi,
<pb n="1040B"/>
quia nihil munimenti habent, mutuis se vulneribus
extinguant, et ipsa tota philosophia suis se
armis consumat ac finiat. At enim sola Physica labat.
Quid illa Moralis? Num aliqua firmitate subnixa est?
Videamus an philosophi in hac saltem parte consentiant,
quae ad vitae statum pertinet.</p>
</div2>

<div2>
          <head>CAPUT XXXIII. <hi>
              <note>(Div. Inst. lib. III, c. 7 et 8.)</note> Quod summum bonum sit in vita quaerendum.</hi> </head>
<p>Quod sit in vita, summum bonum quaeri necesse
est, ut ad illud vita omnis et actiones nostrae dirigantur.
Cum de hominis summo bono quaeritur, tale
constitui debet, primum, ut id ad hominem solum
pertineat, deinde, ut animi sit proprium, postremo,
<pb n="1040C"/>
ut virtute quaeratur. Videamus ergo, an summum bonum,
quod philosophi determinant, tale sit, ut nec
mutum animal, nec corpus attingat, nec possit sine
virtute conquiri.</p>
<p>Aristippus, Cyrenaicae sectae conditor, qui summum
bonum esse censuit corporis voluptatem, de numero
philosophorum, deque coetu hominum propellendus
est, quia se pecudi comparavit. Hieronymi summum
bonum est nihil dolere; Diodori, dolere desinere.
Sed caeterae animantes dolorem fugiunt, et cum non
dolent, aut dolere desinunt, gaudent. Quid igitur homini
dabitur eximium, si bonum ejus summum commune
cum belluis judicatur? Zeno summum bonum
putavit, cum natura congruenter vivere. At haec definitio
generalis est. Omnes enim animantes cum natura
<pb n="1040D"/>
congruenter vivunt, et est sua cuique natura.</p>
<p>
            <pb n="1041A"/>Epicurus animi asseruit voluptatem. Quid est voluptas
animi? nisi 
<pb n="1041A"/> gaudium, quo plerumque luxuriat
animus, ac relaxatur, vel ad lusum, vel ad risum. Sed
hoc bonum etiam muta contingit, quae cum pabulis
saturata sunt, in gaudium et lasciviam resolvuntur.
Dinomachus et Callipho honestam voluptatem probaverunt:
sed aut idem dixerunt, quod Epicurus, ut
corporis sit voluptas inhonesta; aut si corporis voluptates,
alias turpes, alias honestas putaverunt, jam
non est summum bonum, quod corpori adscribitur.
Peripatetici ex bonis animi et corporis et fortunae
summum bonum conflant. Animi bona probari possunt.
Sed si auxilio indigent ad complendam beatitudinem,
utique imbecilla sunt: corporis vero atque
fortunae, non sunt in hominis potestate; nec jam summum
<pb n="1041B"/>
bonum est, quod aut corpori, aut extra positis
assignatur, quia et pecudes attingit hoc duplex bonum,
quibus opus est, ut et bene valeant, et victu non
indigeant. Stoici aliquanto melius sensisse creduntur,
qui summum bonum virtutem esse dixerunt. Sed
virtus non potest esse summum bonum: quoniam,
si malorum laborumque tolerantia est, beata per se
non est; sed efficere aut procreare summum bonum
debet, quia perveniri ad illud, sine difficultate ac labore
maximo, non potest. At vero Aristoteles longe
a ratione aberravit, qui honestatem virtuti copulavit;
quasi aliquando virtus aut ab honesta secerni, aut
turpitudini posset adjungi.</p>
<p>Eryllus Pyrrhonius scientiam fecit summum bonum.
Haec quidem, et hominis, et animi solius est:
<pb n="1041C"/>
sed potest sine virtute contingere. Nec enim beatus
putandus est, qui vel auditu aliquid didicerit, vel
parva lectione cognoverit; nec est summi boni definitio,
quia potest esse aut rerum malarum, aut certe
inutilium scientia. Etsi sit bonarum et utilium,
quam labore sis assecutus, summum tamen bonum
non est, quia non propter se expetitur scientia, sed
propter aliud. Nam idcirco artes discuntur, ut sint
nobis aut victui, aut gloriae, aut etiam voluptati: quae
utique summa bona esse non possunt. Ergo ne in
Ethica quidem philosophi regulam tenent, quandoquidem
in ipso cardine, id est, in ea disputatione,
qua vita formatur, inter se pugnant. Nec enim possunt
<pb n="1041D"/>
paria esse aut similia praecepta, cum alii forment
<pb n="1042A"/>
ad voluptatem, alii ad honestatem, alii vero ad
naturam, alii ad scientiam, alii ad quaerendas, alii
ad fugiendas opes, alii ad nihil dolendum, alii ad patientiam
malorum; in quibus omnibus, sicut superius
ostendi, a ratione declinant, quia Deum nesciunt.
</p>
        </div2>

<div2>
          <head>CAPUT XXXIV. <hi>
              <note>(Div. Inst. lib. III, c. 9.)</note> Quod ad justitiam nati sint homines.</hi> </head>
<p>Videamus nunc quid sit summum bonum, quod
sit propositum sapienti, summum bonum. Ad justitiam
nasci homines, non modo litterae sacrae docent,
verum etiam idem ipsi philosophi nonnunquam
fatentur. Cicero sic ait:  « Sed omnium, quae in doctorum
<pb n="1042B"/>
hominum disputatione versantur, nihil est
profecto praestabilius, quam plane intelligi nos ad
justitiam esse natos. »  Est hoc verissimum. Nec
enim ad scelus nascimur, cum simus animal sociale
atque commune. Ferae ad saevitiam gignuntur.
Aliter enim nequeunt quam praeda et sanguine
victitare. Easdem tamen etsi ultima fames urgeat,
nihilominus generis sui animalibus parcunt. Idem
faciunt et aves, quas aliorum visceribus pasci necesse
est. Quanto magis hominem, qui cum homine,
et commercio linguae, et communione sensus copulatus
est, parcere homini oportet, eumque diligere!
Haec est enim justitia.</p>
<p>Sed quoniam soli homini sapientia data est, ut
Deum intelligat, et haec sola hominis mutorumque
<pb n="1042C"/>
distantia est, duobus officiis obstricta est ipsa justitia.
Unum Deo debet, ut patri, alterum homini,
velut fratri. Ab eodem enim Deo geniti sumus. Merito
ergo ac recte dictum est, sapientiam esse divinarum
et humanarum rerum scientiam. Oportet enim
scire nos quid Deo, quid homini debeamus; Deo
scilicet religionem, homini charitatem. Sed illud
superius sapientiae, hoc posterius virtutis est; et
utrumque justitia comprehendit. Si ergo constat ad
justitiam nasci hominem, necesse est justum malis
esse subjectum, ut virtutem, qua est praeditus, in
usu habeat. Virtus enim malorum sustinentia est.
Voluptates fugiet, ut malum; opes contemnet, quia
<pb n="1042D"/>
fragiles sunt; et, si habuerit, dilargietur, ut miseros
<pb n="1043A"/>
servet; honores non appetet, quia sunt breves
et caduci; injuriam nulli faciet; si fuerit passus, non
retribuet; et diripientem sua non persequetur. Nefas
enim judicabit 
<pb n="1043a"/> hominem laedere; et si quis extiterit,
qui cogat desciscere a Deo, nec cruciatus, nec
mortem recusabit. Ita fiet, ut eum necesse sit, et
inopem, et humilem, et in contumeliis, aut etiam
cruciatibus vivere.
</p>
        </div2>

<div2>
          <head>CAPUT XXXV. <hi>
              <note>(Divin. Inst. lib. III, c. 13.)</note> Quod immortalitas sit summum bonum.</hi> </head>
<p>Quis igitur erit fructus justitiae atque virtutis, si
nihil habebit in vita nisi malum? Quod si virtus,
quae bona omnia terrena contemnit, mala universa
sapientissime perfert, ipsamque mortem pro officio
<pb n="1043B"/>
suscipit, sine praemio esse non potest, quid superest,
nisi merces ejus immortalitas sola sit? Nam, si cadit
in hominem beata vita, ut philosophi volunt, in
eo solo non dissidentes, cadit ergo et immortalitas.
Id enim solum beatum est, quod incorruptum; id
solum incorruptum, quod aeternum. Immortalitas
ergo est summum bonum, quia et hominis, et animi,
et virtutis est. Tantum ad hanc dirigimur, ad hanc
capiendam nati sumus. Idcirco nobis Deus virtutem,
justitiamque proponit, ut aeternum illud praemium
nostris laboribus assequamur. De ipsa vero non mortalitate
suo loco disseremus. Restat <foreign xml:lang="greek">λογικὴ</foreign> philosophia,
quae ad beatam vitam nihil confert. Sapientia
enim non in sermonis ornatu, sed in corde atque
sensu consistit. Quod si et physica supervacua est,
<pb n="1043C"/>
et haec logica; in ethica vero, quae sola necessaria
est, philosophi erraverunt, qui summum bonum
nullo modo invenire potuerunt. Inanis igitur et inutilis
omnis Philosophia reperitur, quae nec rationem
hominis comprehendere, nec officium potuit munusque
complere.</p>
</div2>

<div2>
          <head>CAPUT XXXVI. <hi>
              <note>(Div. Inst. lib. III, c. 17 et 18.)</note> De philosophis, scilicet Epicuro et Pythagora.</hi> </head>
<p>Quoniam de philosophia dixi breviter, nunc etiam
<pb n="1043A"/>
de philosophis pauca dicam. Epicuri doctrina haec
est, imprimis nullam esse providentiam. Et idem deos
esse non abnuit. Utrumque contra rationem. Nam si
sunt dii, est igitur providentia. Aliter enim Deus intelligi
non potest, cujus est proprium providere. Nihil,
inquit, curat. Ergo non modo humana, sed ne
coelestia quidem curat. Quomodo igitur, aut unde esse
illum affirmas? Exclusa enim providentia curaque divina,
consequens erat ut non esse omnino Deum diceres.
Nunc eum verbo reliquisti, re sustulisti. Unde
ergo rerum natura est, si Deus nihil curat. Semina,
inquit, sunt minuta, quae nec videri, nec tangi possunt,
quorum coitu fortuito et orta sunt omnia,
et semper oriuntur. Si nec videntur, nec ulla corporis
parte sentiuntur, unde esse illa scire potuisti?
<pb n="1044B"/>
Deinde si sunt, qua mente conveniunt, ut aliquid
efficiant? Si sunt laevia, cohaerere non possunt;
si hamata et angulata, ergo secabilia sunt. Hami
enim et anguli extant et possunt amputari. Sed
haec delira et inutilia. Quid quod idem animas extinguibiles
facit; quem refellunt non modo philosophi
omnes et publica persuasio, verum etiam responsa
vatum, carmina Sibyllarum, ipsae denique divinae voces
Prophetarum; ut mirum sit extitisse unum Epicurum,
qui cum pecoribus ac belluis sortem hominis
aequaret.</p>
<p>Quid Pythagoras? qui primus est philosophus nominatus;
qui animas quidem immortales esse, in alia
tamen corpora, vel pecudum, vel avium, vel bestiarum
commeare statuit. Nonne satius fuerat eas cum
<pb n="1044C"/>
suis corporibus extingui, quam sic ad aliena damnari;
satius omnino non esse, quam post hominis
formam, vel suem, vel canem vivere? et homo ineptus,
ut fidem dicto adderet, seipsum Trojano bello
Euphorbum fuisse dixit, quo occiso, in alias figuras
animalium transiisse, postremo Pythagoram factum.
O felicem, cui soli tanta memoria concessa est! vel
potius infelicem, cui translato in pecudem non licuit
nescire quid fuerit! Atque utinam solus delirasset!
Invenit etiam qui crederent, et quidem indoctos homines,
ad quos stultitiae transiret haereditas.
</p>
        </div2>

<div2>
          <head>CAPUT XXXVII. <hi>
              <note>(Div. Inst. lib. III, c. 18 et 20.)</note> De Socrate, ac ejus contradictione.</hi> </head>
<p>Post hunc Socrates philosophiae tenuit principatum,
sapientissimus etiam oraculo dictus, quia se fatebatur
unum scire, quod nihil sciret. Cujus Oraculi auctoritate
abstinere se physicos 
<pb n="1045A"/> oportebat, ne aut quaererent
ea quae scire non poterant, aut scire se putarent
quae ignorabant. Videamus tamen an sapientissimus
Socrates, sicut Pythius praedicavit. Usurpabat
hoc saepe proverbium, quod supra nos idem et nihil
ad nos pertinere. Jam excessit sententiae suae terminos.
Nam qui unum se scire dicebat, aliud invenit
quod tanquam sciens diceret; sed id frustra. Nam
et Deus, qui utique supra nos est, quaerendus est, et
<pb n="1045B"/>
religio suscipienda, quae sola nos discernit a belluis:
quam quidem Socrates non modo repudiavit, verum
etiam derisit, per anserem canemque jurando; quasi
vero per Aesculapium non posset, cui voverat gallum?
En sapientis viri sacrificium. Et quia eum prosecrare
ipse non potuit, amicos moriturus oravit, ut post se
solverent votum, scilicet ne apud inferos velut debitor
teneretur. Hic profecto et pronuntiavit, quod
nihil scierit, et probavit.</p>
</div2>

<div2>
          <head>CAPUT XXXVIII. <hi>
              <note>(Div. Inst. lib. III, c. 21.)</note> De Platone, cujus doctrina ad veritatem propius accedit.</hi> </head>
<p>Hujus auditor Plato, quem deum philosophorum
<pb n="1045C"/>
Tullius nominat, qui solus omnium sic philosophatus
est, ut ad veritatem propius accederet; tamen quia
Deum ignoravit, in multis ita lapsus est, ut nemo deterius
erraverit, imprimis quod in libris civilibus
omnia omnibus voluit esse communia. De patrimoniis
tolerabile est, licet sit injustum. Nec enim aut obesse
cuiquam debet, si sua industria plus habet, aut prodesse,
si sua culpa minus. Sed, ut dixi, potest aliquo
modo ferri. Etiamne conjuges, etiamne liberi communes
erunt? Non erit sanguinis ulla distinctio, nec
genus certum, nec familiae, nec cognationes, nec affinitates;
sed sicut in gregibus pecudum confusa et
indiscreta omnia, nulla erit in viris continentia, nulla
in foeminis pudicitia? Quis esse in utrisque amor
conjugalis potest, in quibus non est certus aut proprius
<pb n="1045D"/>
affectus? Quis erit in patrem pius, ignorans
unde sit natus? Quis filium diliget, quem putabit alienum?
<pb n="1046A"/>
Quin etiam foeminis curiam reservavit, militiam,
et magistratibus, et imperia permisit. Quanta
erit infelicitas urbis illius, in qua virorum officia
mulieres occupabunt? Sed haec alias latius.</p>
<p>Zeno, Stoicorum magister, qui virtutem laudat,
misericordiam, quae summa est virtus, tanquam morbum
animi amputandam judicavit, quae et Deo chara
est, et hominibus necessaria. Quis est enim, qui aliquo
in malo constitutus nolit esse miserabilis, ac non
desideret auxilia succurrentium, quae ad opem ferendam
non nisi misericordiae affectu excitantur?
Hanc ille licet humanitatem, licet pietatem vocet,
non rem, sed nomen immutat. Hic est affectus, qui
soli homini datus est, ut imbecillitatem nostram mutuis
adjumentis levaremus; quem qui tollit, ad vitam
<pb n="1046B"/>
nos redigit belluarum. Nam, quod dicit paria esse
peccata, ex eadem immanitate est, qua misericordiam
veluti morbum insectatur. Qui enim nullam
facit differentiam delictorum, aut levia magnis suppliciis
afficienda censet, quod est crudelis judicis,
aut gravia parvis, quod est dissoluti, utrumque reipublicae
incommodum. Si enim summa scelera leviter
puniantur, audacia malis crescet ad facinora majora;
et si levibus delictis poena gravior irrogetur,
multi cives, quoniam nemo esse sine delicto potest,
in periculum venient, qui, correpti, possent esse meliores.
</p>
        </div2>

<div2>
          <head>CAPUT XXXIX. <hi>
              <note>(Div. Inst. lib. III, c. 18, 23, 24.)</note> De variis philosophis, ac de antipodis.</hi> </head>
<p>
            <pb n="1046C"/>Illa vero levia. Sed ex eadem vanitate nascuntur.
Xenophanes orbem lunae decem et octo partibus
dixit esse majorem, quam haec nostra sit terra. Itaque
intra sinum ejus aliam terram contineri, quae ab hominibus
et omnis generis animalibus incolatur. De
antipodis quoque sine risu nec audiri, nec dici potest.
Asseritur tamen quasi aliquid serium, ut credamus
esse homines, qui vestigiis nostris habent adversa
vestigia. Tolerabilius Anaxagoras deliravit,
qui nigram nivem dixit. Quorumdam non modo dicta,
sed etiam facta ridenda sunt. Democritus agrum
suum a patre sibi relictum deseruit, et pascua publica
fieri passus est. Diogenes cum choro canum
suorum, qui virtutem illam summam et exactam rerum
omnium contemptum profitetur, mendicare victum
<pb n="1046D"/>
maluit, quam honesto labore conquirere, aut
habere ullam rem familiarem. Certe vita sapientis
<pb n="1047A"/>
exemplum esse vivendi caeteris debet. Si horum sapientiam
omnes imitentur, quomodo stabunt civitates?
Sed forsitan iidem 
<pb n="1047A"/> Cynici exemplum verecundiae
praebere potuerunt, qui palam cum conjugibus
suis cubitaverunt. Nescio quam possent virtutem defendere,
qui pudorem sustulerunt.</p>
<p>Non melior his Aristippus, qui, credo, ut amiculae
suae Laidi placeret, Cyrenaicam instituit disciplinam,
qua summi boni finem in voluptate corporis
collocavit, ne aut peccatis auctoritas, aut vitiis doctrina
deesset. An illi fortiores magis sunt probandi,
qui ut mortem contempsisse dicerentur, voluntariam
necem sibi intulerunt? Zeno, Empedocles, Chrysippus,
Cleanthes, Democritus, et hos imitatus Cato,
nescierunt homicidii crimine teneri secundum jus
<pb n="1047B"/>
legemque divinam eum qui se interfecerit. Deus
enim nos in hoc domicilium carnis induxit; ille nobis
temporale corporis habitaculum dedit, ut incolamus
quamdiu idem voluerit. Nefas igitur habendum est, sine
Dei jussu velle migrare. Non est ergo vis adhibenda
naturae. Scit ille quemadmodum opus suum resolvat.
Cui operi si quis manus impias adhibuerit, ac divini
opificii vincula diruperit, Deum conatur effugere, cujus
sententiam nec vivus quisquam, nec mortuus potuerit
evadere. Scelerati ergo sunt et nefarii, quos superius
nominavi, qui etiam docuerunt, quas causas habere
debeat mors voluntaria, ut parum sit sceleris,
quod homicidae in semetipsos extiterunt, nisi ad hoc
nefas et alios erudirent.
</p>
        </div2>

<div2>
          <head>CAPUT XL. <hi>
              <note>(Div. Inst. lib. III, c. 28.)</note> De philosophorum insipientia.</hi> </head>
<p>Innumerabilia sunt philosophorum dicta factaque,
quibus eorum insipientia redargui possit. Itaque quoniam
cuncta enumerare non possumus, pauca suffecerint.
Satis est intelligi, philosophos neque justitiae,
quam ignorabant, neque virtutis, quam mentiuntur,
esse doctores. Quid enim doceant, qui suam saepe
ignorantiam confitentur? Mitto Socratem, cujus est
nota sententia. Anaxagoras omnia circumfusa tenebris
esse pronuntiat. Empedocles angustas ad inveniendam
veritatem sensuum semitas esse. Democritus
in profundo quodam puteo demersam veritatem jacere
<pb n="1048A"/>
testatur, quam quia nusquam reperiunt, idcirco adfirmant
neminem adhuc extitisse sapientem. Quoniam
igitur nulla est (apud Platonem Socrates dicit) humana
sapientia, sequamur ergo divinam, Deoque gratias
agamus, qui eam nobis, et revelavit, et tradidit,
ac nobis gratulemur quod veritatem ac sapientiam
coelesti beneficio tenemus, quam tot ingeniis, tot
aetatibus requisitam philosophiam nemo potuit invenire.</p>
</div2>

<div2>
          <head>CAPUT XLI. <hi>De vera religione ac sapientia.</hi> </head>
<p>Nunc quoniam falsam religionem, quae est in deorum
cultibus, et falsam sapientiam, quae est in philosophis,
refutavimus, ad veram religionem sapientiamque
<pb n="1048B"/>
veniamus. Et quidem conjuncte, quia cohaerent,
de utraque dicendum est. Nam Deum verum
colere, id est, nec aliud quidquam, quam sapientiam.
Ille enim summus et conditor rerum Deus est, qui
hominem velut simulacrum suum fecit. Idcirco utique
soli ex omnibus animalibus rationem dedit, ut
honorem sibi tanquam patri, et tanquam domino referret,
et hac pietate atque obsequio immortalitatis
praemium mereretur. Hoc est verum divinumque
mysterium. Illis autem, quia vera non sunt, nulla
concordia. Neque in philosophia sacra celebrantur,
neque in sacris philosophia tractatur: et ideo falsa
religio est, quia non habet sapientiam; ideo falsa
sapientia, quia non habet religionem. Ubi autem
utraque conjuncta sunt, ibi esse veritatem necesse
<pb n="1048C"/>
est, ut si quaeratur ipsa veritas quid sit, recte dici
possit: aut sapiens religio, aut religiosa sapientia.</p>
</div2>

<div2>
          <head>CAPUT XLII. <hi>
              <note>(Div. Inst. lib. IV, c. 3 et 7.)</note> De sapientia religiosa; Christi nomen nulli notum, nisi ipsi et Patri.</hi> </head>
<p>Dicam nunc, quid sit vel sapiens religio, vel sapientia
religiosa. Deus in principio, antequam mundum
institueret, de aeternitatis suae fonte, deque divino
ac perenni spiritu suo Filium sibi ipse progenuit,
incorruptum, fidelem, virtuti ac majestati patriae respondentem.
Hic est virtus, hic ratio, hic sermo Dei,
<pb n="1049A"/>
hic sapientia. Hoc opifice, ut Hermes ait, et consiliatore,
ut Sibylla, et praeclaram et mirabilem hujus
mundi fabricam machinatus est. Denique ex omnibus
angelis, quos idem Deus de suis spiritibus 
<pb n="1049A"/> figuravit,
solus in consortium summae potestatis adscitus est,
solus Deus nuncupatus. Omnia enim per ipsum, et
sine ipso nihil. Denique Plato de primo ac secundo
Deo non plane ut philosophus, sed ut vates locutus
est, fortasse in hoc Trismegistum secutus, cujus verba
de Graecis conversa subjeci:  «  Dominus et factor
universorum, quem Deum vocari existimavimus, secundum
fecit Deum visibilem et sensibilem. Sensibilem
autem dico, non quod ipse sensum accipiat,
sed quod in sensum mittat et visum. Cum ergo hunc
fecisset primum, et solum, et unum, optimus ei apparuit,
<pb n="1049B"/>
et plenissimus omnium bonorum. Sibylla
quoque Deum dicit ducem omnium a Deo factum; et
alia, Deum Dei filium esse noscendum, »  sicut ea,
quae in libris posui, exempla declarant. Hunc prophetae
divino spiritu pleni praedicaverunt; quorum
praecipue Salomon in libro Sapientiae, item pater ejus,
coelestium scriptor hymnorum, ambo clarissimi reges,
qui Trojani belli tempora CLXXX annis antecesserunt,
hunc ex Deo natum esse testantur. Hujus
nomen nulli esse notum, nisi ipsi et Patri, sicut
docet Joannes in Revelatione. Hermes ait non posse
nomen ejus mortali ore proferri. Ab hominibus tamen
duobus vocabulis nuncupatur, Jesus, quod est
Salvator, et Christus, quod est Rex. Salvator ideo,
quia est sanatio et salus omnium qui per eum credunt
<pb n="1049C"/>
in Deum; Christus ideo, quia ipse de coelo in
saeculi hujus consummatione venturus est, ut judicet
mundum, et, resurrectione mortuorum facta, regnum
sibi constituat aeternum.</p>
</div2>

<div2>
          <head>CAPUT XLIII. <hi>
              <note>(Div. Inst. lib. I, c. 8; IV, c. 10 et 11.)</note> De Jesu Christi nomine, et duplici nativitate.</hi> </head>
<p>Sed ne qua forte sit apud te haesitatio, cur eum,
qui ante mundum ex Deo natus sit, Jesum Christum
appellemus, qui ante annos CCC. natus ex homine
<pb n="1050A"/>
est, rationem tibi breviter exponam. Idem est Dei et
hominis filius. Bis enim natus est. Primum de Deo
in spiritu ante ortum mundi, postmodum in carne ex
homine, Augusto imperante; cujus rei praeclarum et
grande mysterium est, in quo et salus hominum, et
religio summi Dei, et omnis veritas continetur. Nam
cum primum scelerati atque impii deorum cultus per
insidias daemonum irrepserunt, tum penes solos Hebraeos
religio Dei mansit, qui tamen non lege aliqua,
sed traditum sibi per successionem cultum patrio more
tenuerunt usque ad id tempus, quo de Aegypto exierunt,
Moyse duce, primo omnium prophetarum, per
quem illis lex est a Deo imposita, qui Judaei sunt
postmodum nominati. Servierunt igitur Deo vinculis
legis obstricti. Sed iidem, paulatim ad profanos ritus
<pb n="1050B"/>
aberrantes, alienos deos susceperunt, et derelicto
patrio cultu, insensilibus simulacris immolaverunt.
Propterea Deus prophetas ad eos misit divino Spiritu
adimpletos, qui illis peccata exprobrarent, et poenitentiam
indicerent, qui secuturam ultionem minarentur,
ac denuntiarent futurum, si in iisdem delictis
perseverassent, ut alium mitteret novae legis latorem,
et ingrato populo ab haereditate summoto, aliam sibi
plebem fideliorem de exteris gentibus congregaret.
Illi autem non modo perseverarunt, verum etiam eos
ipsos, qui mittebantur, interfecerunt. Itaque damnavit
eos ob haec facinora, nec adjecit ulterius prophetas
mittere ad populum contumacem; sed Filium suum
misit, ut gentes universas ad gratiam Dei convocaret.
Nec illos tamen, licet impios et ingratos, ab spe salutis
<pb n="1050C"/>
exclusit: sed ad ipsos potissimum misit, ut si
forte paruissent, non amitterent quod acceperant; si
autem Deum suum non suscepissent, tum haeredibus
abdicatis, gentes in adoptionem venirent. Jussit igitur
eum summus Pater descendere in terram et humanum
corpus induere, ut subjectus passionibus carnis,
virtutem ac patientiam non solum verbis, sed
etiam factis doceret. Renatus est ergo ex virgine sine
patre tanquam homo; ut quemadmodum in prima
nativitate spirituali creatus ex solo Deo sanctus Spiritus
factus est, sic in secunda carnali ex sola matre
<pb n="1051A"/>
genitus, caro sancta fieret, ut per eum caro quae
subjecta peccato fuerat ab interitu liberaretur.</p>
</div2>

<div2>
          <head>CAPUT XLIV. <hi>
              <note>(Div. Inst. lib. IV, c. 12 et 13.)</note> Duplex Christi nativitas ex prophetis probatur.</hi> </head>
<p>Haec sic futura, ut exposui, prophetae ante praedixerant.
Apud Salomonem 
<pb n="1051A"/> ita scriptum est: <hi>Infirmatus
est uterus virginis, et accepit foetum, et gravata est,
et facta est in multa miseratione mater virgo.</hi> Apud
Esaiam sic: <hi>Ecce virgo accipiet in uterum, et pariet filium, et vocabitis nomen ejus Emmanuel,</hi> quod significat
Nobiscum Deus. Fuit enim nobiscum in terra,
cum induit carnem; et nihilhominus Deus fuit in homine,
et homo in Deo. Utrumque autem eum fuisse
a prophetis ante praedictum est. Quod Deus fuerit,
<pb n="1051B"/>
Esaias ita dicit: <hi>Adorabunt te, et in te precabuntur,
quoniam in te Deus est, et nos nesciebamus, Deus Israel.
Confundentur et reverebuntur omnes, qui adversantur
tibi, et cadent in confusionem.</hi> Item Jeremias: <hi>Hic Deus noster est, et non deputabitur alius absque
illo, qui invenit omnem viam prudentiae, et dedit eam
Jacob puero suo, et Israel dilecto sibi: Posthaec in terris
visus est, et cum hominibus conversatus est.</hi> 
 Item,
quod homo fuerit, idem Jeremias dicit: <hi>Et homo est,
et quis cognovit eum?</hi> Esaias quoque sic tradit: <hi>Et
mittet eis Dominus hominem qui salvabit eos, et judicans
sanabit eos.</hi> Item Moyses ipse in Numeris: <hi>Orietur
stella ex Jacob, et exurget homo ex Israel.</hi> Idcirco
igitur cum Deus esset, suscepit carnem, ut inter
Deum et hominem medius factus, hominem ad Deum
<pb n="1051C"/>
magisterio suo, superata morte, perduceret.</p>
</div2>

<div2>
          <head>CAPUT XLV. <hi>
              <note>(Div. Inst. lib. IV, c. 14.)</note> Christi virtus et opera probantur ex Scripturis.</hi> </head>
<p>Diximus de nativitate; nunc de virtute operibusque
dicamus: quae cum magna inter homines ac mirabilia
faceret, videntes illa Judaei, magica potentia fieri putabant,
ignorantes ea omnia, quae fiebant ab eo, praedicta
<pb n="1052A"/>
esse a prophetis. Aegros et vario morborum
genere languentes non medela aliqua, sed vi ac potestate
verbi sui protinus roborabat, debiles resanabat,
claudos ad gressum erigebat, caecis visum restituebat,
mutis eloquium dabat, surdos inauribat,
pollutos maculatosque purgabat, furiatis daemonum
incursu mentem propriam reponebat, mortuos aut
jam sepultos ad vitam lucemque revocabat. Idem quinque
millia hominum quinque panibus et duobus piscibus
saturavit. Idem supra mare ambulavit. Idem in tempestate
praecepit vento, ut conquiesceret, statimque
tranquillitas facta est: quae omnia, et in prophetarum
libris, et in carminibus Sibyllinis praedicta invenimus.</p>
<p>Ob haec miracula cum ad eum magna concurreret
multitudo, et, ut erat, Dei filium, et a Deo missum
<pb n="1052B"/>
crederet, repleti invidia sacerdotes ac principes Judaeorum,
simul ira concitati, quod eorum peccata et
injustitiam coarguebat, coierunt ut eum occiderent.
Quod futurum ante annos mille paulo amplius Salomon
in Sapientia pronuntiaverat his verbis: <hi>Circumveniamus
justum, quoniam insuavis est nobis, et exprobrat
nobis peccata legis. Promittit scientiam Dei se
habere, et filium Dei se nominat. Factus est nobis in
traductionem cogitationum nostrarum; gravis est nobis
etiam ad videndum, quoniam dissimilis est aliis vita illius,
et mutatae sunt vioe illius. Tanquam nugaces aestimati
sumus ab illo. Continet se a viis nostris, quasi ab
immunditiis, et praefert novissima justorum, et gloriatur
patrem Dominum. Videamus ergo si sermones illius
veri sunt, et tentemus quae eventura sunt illi. Contumeliis
<pb n="1052C"/>
et tormentis interrogemus eum, ut sciamus reverentiam
illius, et probemus patientiam illius. Morte turpissima
condemnemus eum. Haec cogitaverunt, et erraverunt.
Excaecavit enim illos stultitia eorum, et nescierunt
sacramenta Dei.</hi> </p>
<p>Harum igitur litterarum immemores, quas legebant,
incitaverunt populum tanquam adversus impium,
ut eum comprehensum ad judicium ducerent,
mortemque ejus impiis vocibus flagitarent. Intentabant
<pb n="1053A"/>
autem pro crimine id ipsum, quod se Dei filium
diceret, et quod legem solveret, curando homines in
Sabbato, quam ille se non solvere, sed implere dicebat.
Cumque Pontius Pilatus, qui tum legatus in Syria 
<pb n="1053A"/> 
judicabat, perspiceret causam illam ad officium
romani judicis non pertinere, misit eum ad Herodem
Tetrarcham, permisitque Judaeis, ut ipsi legis
suae disceptatores essent: qui, accepta sceleris potestate,
addixerunt eum cruci, sed prius flagellis et palmis
verberaverunt, spinis coronarunt, faciem conspuerunt,
in cibum et potum dederunt ei fel et acetum;
et inter haec nulla vox ejus audita est. Tunc
carnifices sortiti de tunica ejus et pallio, suspenderunt
eum patibulo atque affixerunt, cum postridie
Pascha, id est, festum diem suum celebraturi essent.
<pb n="1053B"/>
Quod facinus prodigia secuta sunt, ut intelligerent
nefas quod admiserant. Eodem namque momento,
quo spiritum posuit, et terrae motus magnus, et
deliquium solis fuit, ut in noctem dies verteretur.</p>
</div2>

<div2>
          <head>CAPUT XLVI. <hi>
              <note>(Div. Inst. lib. IV, c. 18.)</note> Probatur ex prophetis passionem ac mortem Christi praenuntiatam fuisse.</hi> </head>
<p>Quae omnia prophetae sic futura esse praedixerant.
Esaias ita dicit: <hi>Non sum contumax, neque contradico:
dorsum meum posui ad flagella, et maxillas meas ad
palmas; faciem autem meam non averti a foeditate sputorum.</hi> 
<pb n="1053C"/>
Idem de silentio: <hi>Sicut ovis ad immolandum
adductus sum, et sicut agnus coram tondentibus sine
voce, sic non aperuit os suum.</hi> Item David in Psalmo
XXXIV: <hi>Congregata sunt in me flagella, et ignoraverunt:
dissoluti sunt, nec compuncti sunt; tentaverunt me, et
<pb n="1054A"/>
striderunt super me dentibus suis.</hi> Idem de cibo et
potu, Psalmo LXVIII: <hi>Et dederunt in escam meam fel,
et in siti mea potum mihi dederunt acetum.</hi> Item de
cruce Christi: <hi>Et foderunt manus meas et pedes meos.
dinumeraverunt omnia ossa mea: ipsi autem contemplati
sunt, et viderunt me; diviserunt vestimenta mea
sibi, et super vestem meam sortem miserunt.</hi> Moyses in
Deuteronomio:: <hi>Et erit pendens vita tua ante oculos
tuos, et timebis die et nocte, et non credes vitae tuae.</hi> 
Item in Numeris: <hi>Non quasi homo Dominus suspenditur,
neque quasi filius hominis minas patitur.</hi> Item Zacharias: <hi>Et intuebuntur in me, quem transfixerunt.</hi> </p>
<p>De solis obscuratione Amos ita dicit: <hi>In illo die,
dicit Dominus, occidet sol meridie, et obtenebrabitur
dies lucis; et convertam dies festos vestros in luctum,
<pb n="1054B"/>
et cantica vestra in lamentationem.</hi> Item Jeremias de
civitate Hierosolyma in qua passus est: <hi>Et subivit sol
ei, cum adhuc dies medius esset, confusa est et maledicta,
reliquos eorum in gladium dabo.</hi> Nec frustra haec
dicta sunt. Siquidem post breve tempus imperator
Vespasianus Judaeos debellavit, et terras eorum ferro
ignique depopulatus est, obsessos fame subegit, Hierosolymam
evertit, captivos triumphavit, caeteris, qui
reliqui fuerunt, terris suis interdixit, nequando iis
ad solum patrium reverti liceret. Quae a Deo propter
illam Christi crucem facta sunt, ut hoc in Scripturis
eorum Salomon ante testatus sit dicens: <hi>Et erit Israel
in perditionem, et in improperium populo, et domus
haec erit deserta, et omnis qui transiet per illam,
admirabitur et dicet: Propter quam rem Deus fecit terrae
huic et huic domui haec mala? et dicent, quia dereliquerunt
<pb n="1054C"/>
Dominum Deum suum, et persecuti sunt Regem
suum dilectissimum Deo, et cruciaverunt illum in
humilitate magna: pro hoc importavit illis Deus mala
haec.</hi> Quid enim non mererentur, qui Dominum, qui
ad salutem ipsorum venerat, peremerunt.
</p>
        </div2>

<div2>
          <head>CAPUT XLVII. <hi>
              <note>(Div. Inst. lib. IV, c. 19 et 21.)</note> De Jesu Christi resurrectione, apostolorum missione, Servatorisque in coelum ascensione.</hi> </head>
<p>Post haec detractum patibulo corpus monumento
condiderunt. Verum tertio die ante lucem, terrae motu
facto, ac revoluto lapide, quo sepulcrum clauserant,
resurrexit. In sepulcro autem nihil, nisi exuviae
corporis sunt repertae. Ipsum vero resurrecturum
die tertio jam olim prophetae fuerant praelocuti.
David in psalmo XV: <hi>Non derelinques animam meam
ad inferos, nec dabis Sanctum tuum videre corruptionem.</hi> 
Item Osee: <hi>Hic est 
<pb n="1055A"/> Filius meus sapiens: propter
quod nunc non resistet in contribulatione filiorum suorum,
et de manu inferorum eruam eum. Ubi est judicium
tuum, mors, ubi est aculeus tuus?</hi> Idem rursus:
<pb n="1055B"/> <hi>Vivificabit nos post biduum die tertio.</hi> </p>
<p>Profectus igitur in Galilaeam post resurrectionem,
discipulos suos rursus, quos metus in fugam verterat,
congregavit: datisque mandatis quae observari
vellet, et ordinata Evangelii praedicatione per totum
orbem, inspiravit in eos Spiritum sanctum, ac dedit
eis potestatem mirabilia faciendi, ut in salutem hominum,
tam factis quam verbis operarentur; ac tum
demum quadragesimo die remeavit ad Patrem, sublatus
in nubem. Hoc Daniel propheta jampridem ostenderat,
dicens: <hi>Videbam in visu noctis: et ecce in
nubibus coeli ut filius hominis veniens usque ad antiquum
dierum pervenit; et qui assistebant, obtulerunt eum;
et datum est ei regnum, et honor, et imperium; et
omnes populi, tribus. Et linguae servient ei, et potestas
<pb n="1055C"/>
ejus aeterna, quae nunquam transibit, et regnum ejus non
corrumpetur.</hi> Item David in psalmo CIX: <hi>Dixit Dominus
Domino meo: Sede ad dextram meam, donec ponam inimicos
tuos subpedaneum pedum tuorum.</hi> 
</p>
        </div2>

<div2>
          <head>CAPUT XLVIII. <hi>
              <note>(Div. Inst. lib. IV, cap. 20.)</note> De Judaeorum exhaeredatione, et Gentilium adoptione.</hi> </head>
<p>Cum igitur ad dexteram Dei sedeat, calcaturus inimicos
suos, qui eum cruciaverunt, quando ad judicandum
orbem venerit, apparet nullam spem reliquam
esse Judaeis, nisi conversi ad poenitentiam, et
a sanguine quo se polluerunt, abluti, sperare in eum
<pb n="1055D"/>
coeperint, quem negaverunt. Ideo sic dicit Hesdra:
<pb n="1056A"/> <hi>Hoc Pascha Salvator noster est, et refugium nostrum.
Cogitate, et ascendat in cor vestrum, quoniam habemus
humiliare eum in signo, et post haec speravimus in eum.</hi> </p>
<p>Exhaeredatos autem esse Judaeos, quia Christum
reprobaverunt, et nos, qui sumus ex gentibus, in eorum
locum adoptatos, Scripturis approbatur. Jeremias
ita dicit: <hi>Dereliqui domum meam: dimisi hoereditatem
meam in manus inimicorum ejus. Facta est haereditas
mea mihi sicut leo in sylva: dedit ipsa super
me vocem suam; idcirco odivi eam.</hi> Item Malachias: <hi>Non est mihi voluntas circa vos, dicit Dominus, et sacrificium
acceptum non habebo ex manibus vestris,
quia a solis ortu usque ad occasum clarificabitur nomen
meum apud gentes.</hi> 
 Esaias quoque sic: <hi>Venio colligere
omnes gentes et linguas; et venient, et videbunt claritatem
<pb n="1056B"/>
meam.</hi> Idem alio loco ex persona Patris ad Filium: <hi>Ego Dominus Deus vocavi te in justitiam, et tenebo
manum tuam, et confirmabo te: dedi te in testamentum
generis mei, in lucem gentium, aperire oculos
caecorum, producere ex vinculis alligatos, et de domo
carceris sedentes in tenebris.</hi> 
</p>
        </div2>

<div2>
          <head>CAPUT XLIX. <hi>
              <note>(Div. Inst. lib. IV, cap. 29.)</note> Quod Deus non est nisi unus.</hi> </head>
<p>Si ergo Judaei a Deo rejecti sunt, sicut sacrarum
Scripturarum fides indicat, gentes autem, sicut videmus,
adscitae, ac de tenebris hujus vitae secularis
deque vinculis daemonum liberatae; nulla igitur alia
spes homini proposita est, nisi veram religionem veramque
sapientiam, quae in Christo est, fuerit secutus:
quem qui ignorat, a veritate ac Deo semper
<pb n="1056C"/>
alienus est. Nec sibi de summo Deo, vel Judaei, vel
philosophi blandiantur. Qui Filium non agnovit, nec
Patrem potuit agnoscere. Haec est sapientia, et hoc
mysterium summi Dei. Per illum se Deus et agnosci,
et coli voluit. Ideo prophetas ante praemisit, qui
de adventu ejus praedicarent, ut cum facta essent
in eo quaecumque praedicata sunt, tunc ab hominibus,
et Dei Filius, et Deus crederetur.</p>
<p>Nec tamen sic habendum est, tanquam duo sint
Dii. Pater enim ac Filius unum sunt. Cum enim pater
Filium diligat, omniaque ei tribuat, et Filius
Patri fideliter obsequatur, nec velit quidquam, nisi
quod Pater, non potest utique necessitudo tanta divelli,
<pb n="1056D"/>
ut duo esse dicantur, in quibus, et substantia,
<pb n="1057A"/>
et voluntas, et fides una est. Ergo et Filius per Patrem,
et Pater per Filium. 
<pb n="1057A"/> Unus est honos utrique
tribuendus, tanquam uni Deo, et ita dividendus est
per duos cultus, ut divisio ipsa compage inseparabili
vinciatur. Neutrum sibi relinquet, qui aut Patrem
a Filio, aut Filium a Patre secernit.
</p>
        </div2>

<div2>
          <head>CAPUT L. <hi>
              <note>(Div. Inst. lib. IV, c. 25.)</note> Cur Deus humanum corpus assumpsit, ac mortem passus fuit.</hi> </head>
<p>Superest respondere etiam iis, qui putant inconveniens
fuisse, nec habere rationem, ut Deus mortali
corpore indueretur, ut hominibus subjectus esset,
ut contumelias sustineret, cruciatus etiam mortemque
<pb n="1057B"/>
pateretur. Dicam quod sentio, et rem immensam
paucis, ut potero, substringam. Qui aliquid docet,
debet, ut opinor, facere ipse quae docet, ut cogat
homines obtemperare. Nam si non fecerit, praeceptis
suis fidem derogabit. Exemplis igitur opus est,
ut ea, quae praecipiuntur, habeant firmitatem, et si
quis contumax extiterit, ac dixerit non posse fieri,
praeceptor illum praesenti opere convincat. Non potest
ergo perfecta esse doctrina, cum verbis tantum
traditur: sed tum perfecta est, cum factis adimpletur.</p>
<p>Christus itaque cum doctor virtutis ad homines
mitteretur, utique ut doctrina ejus perfecta esset, et
docere, et facere debuerat. Sed, si corpus hominis
non induisset, non potuisset facere quae docebat; id
<pb n="1057C"/>
est, non irasci, non cupere divitias, non libidine
inflammari, dolorem non timere, mortem contemnere.
Haec sunt utique virtutes: sed fieri sine carne
non possunt. Ergo ideo corporatus est, ut cum vincenda
esse carnis desideria doceret, ipse faceret
prior, ne quis excusationem de carnis fragilitate
praetenderet.
</p>
        </div2>

<div2>
          <head>CAPUT LI. <hi>
              <note>(Div. Inst. lib. IV, c. 26.)</note> De Christi morte in cruce.</hi> </head>
<p>Dicam nunc de sacramento crucis, ne quis forte
<pb n="1058A"/>
dicat: Si suscipienda illi mors fuerat, non utique infamis
ac turpis, sed quae haberet aliquid honestatis.
Scio equidem multos, dum abhorrent nomen crucis,
refugere a veritate, cum in ea, et ratio magna sit et
potestas. Nam cum ad hoc missus esset, ut humillimis
quibusque viam panderet ad salutem, se ipse
humilem fecit, ut eos liberaret. Suscepit ergo id genus
mortis, quod solet humilibus irrogari, ut omnibus
facultas daretur imitandi. Praeterea cum esset
resurrecturus, amputari partem corporis ejus fas non
erat, nec os infringi, quod accidit iis qui capite plectuntur.
Crux ergo potior fuit, quae resurrectioni
corpus integris ossibus reservavit.</p>
<p>His etiam illud accedit, quod passione ac morte
suscepta, sublimem fieri oportebat. Adeo illum crux,
<pb n="1058B"/>
et re et significatione exaltavit, ut omnibus majestas
ejus ac virtus cum ipsa passione notuerit. Nam quod
extendit in patibulo manus, utique alas suas in
Orientem Occidentemque porrexit, sub quas universae
nationes ab utraque mundi parte ad requiem convenirent.
Quantum autem valeat hoc signum, et
quid habeat potestatis, in promptu est, cum omnis
daemonum cohors hoc signo expellitur ac fugatur. Et
sicut ipse ante passionem daemonas verbo et imperio
proturbabat, sic nunc nomine ac signo passionis
ejusdem spiritus immundi, quando in corpora hominum
irrepserunt, exiguntur, cum extorti et excruciati,
ac se daemonas confitentes, verberanti se Deo
cedunt. Quid ergo speraverint de suis religionibus
cumque sua sapientia Graeci, cum videant, deos
<pb n="1058C"/>
suos, quos eosdem daemonas esse non negant, per
crucem ab hominibus triumphari.
</p>
        </div2>

<div2>
          <head>CAPUT LII. <hi>
              <note>(Div. Inst. lib. V, c. 9.)</note> Spes salutis hominum in veri Dei agnitione, et de odio ethnicorum in christianos.</hi> </head>
<p>Una igitur spes hominibus vita est, unus portus
salutis, unum refugium libertatis, si abjectis, quibus
tenebantur, erroribus, aperiant oculos mentis
suae, Deumque cognoscant, in quo solo domicilium
<pb n="1059A"/>
veritatis est, terrena et de terra ficta contemnant,
philosophiam, quae apud Deum stultitia est, pro nihilo
computent, et vera 
<pb n="1059A"/> sapientia, id est, religione
suscepta, fiant immortalitatis haeredes.</p>
<p>Atenim repugnant, non tam veritati, quam propriae
saluti; cumque haec audiunt, velut aliquod
inexpiabile nefas detestantur. Sed ne audire quidem
patiuntur; violari aures suas sacrilegio putant si
audierint, nec jam maledictis abstinent, sed quantis
possunt, verborum contumeliis insectantur: iidemque
si potestatem nacti fuerint, velut hostes publicos
persequuntur, immo etiam plus quam hostes, quorum,
cum bello victi fuerint, aut mors, aut servitus
poena est; nec ullus post arma deposita cruciatus,
quamvis omnia pati meruerint, qui facere voluerunt,
<pb n="1059B"/>
ut inter mucrones locum pietas haberet.</p>
<p>Inaudita est crudelitas cum innocentia, nec victorum
hostium conditionem meretur. Quae tanta hujus
furoris est causa? Scilicet, quia ratione congredi
non queunt, violentia premunt, et incognita causa
tanquam nocentissimos damnant, qui constare de
ipsa innocentia noluerunt. Nec satis putant, si celeri
ac simplici morte moriantur, quos irrationabiliter
oderunt: sed eos exquisitis cruciatibus lacerant,
ut expleant odium, quod non peccatum aliquod, sed
veritas parit, quae idcirco male viventibus odiosa
est, quia aegre ferunt esse aliquos, quibus facta
eorum placere non possunt. Hos omni modo cupiunt
extinguere, ut possint libere sine teste peccare.</p>
</div2>

<div2>
          <head>CAPUT LIII. <hi>
              <note>(Div. Inst. lib. V, c. 21.)</note> Rationes odii in christianos expenduntur, et refelluntur.</hi> </head>
<p>Sed haec facere se dicunt, ut deos suos defendant.
Primum si dii sunt, et habent aliquid potestatis ac
numinis, defensione hominis patrocinioque non indigent,
sed seipsos utique defendunt. Aut quomodo
ab iis homo sperare auxilium potest, si ne suas
quidem injurias possunt vindicare? Stultum igitur et
vanum deorum esse vindices velle; nisi quod ex
eo magis apparet diffidentia. Qui enim patrocinium
Dei quem colit, suscipit, illum esse nihil confitetur:
si autem ideo colit, quia potentem arbitratur, non
<pb n="1059D"/>
debet eum velle defendere, a quo ipse est defendendus.
<pb n="1060A"/>
Nos igitur recte. Nam cum isti defensores falsorum
deorum adversus verum Deum rebelles, nomen
ejus in nobis persequuntur, nec re, nec verbo
repugnamus; sed mites, et taciti, et patientes perferimus
omnia quaecumque adversus nos potest crudelitas
machinari. Habemus enim fiduciam in Deo, a
quo expectamus secuturam protinus ultionem. Nec
est inanis ista fiducia: siquidem eorum omnium,
qui hoc facinus ausi sunt, miserabiles exitus partim
cognovimus, partim videmus. Nec ullus habuit impune,
quod Deum laesit; et qui sit verus Deus, qui
verbo discere noluit, supplicio suo didicit.</p>
<p>Vellem scire, cum invitos adigunt ad sacrificium,
quid secum habeant rationis, aut cui praestent, quod
faciunt. Si diis, non est ille cultus, nec acceptabile
<pb n="1060B"/>
sacrificium, quod fit ingratis, quod extorquetur per
injuriam, quod eruitur per dolorem. Si autem ipsis,
quos cogunt, non est utique beneficium, quod quis
ne accipiat, etiam mori mavult. Si bonum non est,
ad quod me vocas? cur malo invitas? cur non verbis,
sed verberibus; cur non ratione, sed cruciatibus
corporis? Unde apparet malum esse illud, ad
quod non illicis volentem, sed trahis recusantem.
Quae stultitia est consulere velle nolenti? An si aliquis,
prementibus malis, ad mortem confugere conatur,
num potes, si aut gladium extorseris, aut
laqueum ruperis, aut praecipitio retraxeris, aut venenum
effuderis, conservatorem te hominis gloriari,
cum ille, quem servasse te putas, nec gratias agat,
et te male secum arbitretur egisse, quod mortem
<pb n="1060C"/>
sibi prohibueris optatam, quod ad finem, quod ad
requiem malorum pervenire non sinueris? Beneficium
enim non ex qualitate rei debet, sed ex animo
ejus, qui accipit, ponderari. Cur pro beneficio imputes,
quod mihi maleficium est? Vis me deos tuos
colere, quod ego mihi mortiferum duco. Si bonum
est, non invideo. Fruere solus bono tuo. Non est
quod velis errori meo succurrere, quem judicio ac
voluntate suscepi. Si malum, quid me ad consortium
mali rapis? Utere sorte tua. Ego malo in bono mori
quam in malo vivere.
</p>
        </div2>

<div2>
          <head>CAPUT LIV. <hi>De religionis libertate in adorando Deo.</hi> </head>
<p>
            <pb n="1060D"/>Haec quidem juste dici possunt. Sed quis audiet,
<pb n="1061A"/>
cum homines furiosi et impotentes minui dominationem
suam putent, si fit 
<pb n="1061"/> aliquid in rebus humanis
liberum? Atqui religio sola est, in qua libertas domicilium
collocavit. Res est enim praeter caeteras voluntaria,
nec imponi cuiquam necessitas potest, ut
colat, quod non vult. Potest aliquis forsitan simulare;
non potest velle. Denique cum metu tormentorum
aliqui, aut cruciatibus victi, ad execranda sacrificia
consenserint, nunquam ultro faciunt quod
necessitate fecerunt: sed data rursus facultate, ac
reddita libertate, referunt se ad Deum, eumque precibus
et lacrymis placant, agentes non voluntatis,
quam non habuerunt, sed necessitatis, quam pertulerunt,
poenitentiam; et venia satisfacientibus non
negatur. Quid ergo promovet, qui corpus inquinat,
<pb n="1061B"/>
quando immutare non potest voluntatem?</p>
<p>Atenim homines inanis cerebri, si quem fortem
adegerint libare diis suis, incredibili alacritate insolenter
exultant, et quasi hostem sub jugum miserint,
gaudent. Si vero aliquis, nec minis, nec tormentis
territus, fidem vitae anteferre maluerit, in hunc ingenium
suum crudelitas exerit, infanda et intolerabilia
molitur; et quia sciunt gloriosam esse pro Deo
mortem, et hanc nobis esse victoriam, si superatis
tortoribus, animam pro fide ac religione ponamus,
et ipsi enituntur ut vincant. Non afficiunt morte:
sed excogitant novos inauditosque cruciatus, ut fragilitas
viscerum doloribus cedat; et si non cesserit,
differunt, adhibentque vulneribus curam diligentem,
ut crudis adhuc cicatricibus, repetita tormenta plus
<pb n="1061C"/>
doloris immittant: et hanc adversus innocentes carnificinam
exercentes, pios utique se, et justos, et
religiosos putant (talibus enim sacris deorum delectantur),
illos vero impios et desperatos nuncupant.
Quae ista est perversitas, ut qui torquetur innocens,
desperatus atque impius nominetur, carnifex autem
justus piusque dicatur?
</p>
        </div2>

<div2>
          <head>CAPUT LV. <hi>Ethnici justitiam in sequendo Deo crimine impietatis infamant.</hi> </head>
<p>Sed recte ac merito puniri eos aiunt, qui publicas
religiones a majoribus traditas execrantur. Quid si
majores illi stulti fuerunt in suscipiendis religionibus
vanis, sicut jam supra ostendimus, praescribetur nobis
quominus vera et meliora sectemur? Cur nobis
auferimus libertatem, sed quasi addicti alienis servimus
erroribus? Liceat sapere, liceat inquirere
veritatem. Sed tamen, si libet majorum defendere
(stultitiam) cur impune habent Aegyptii, qui pecudes,
<pb n="1062B"/>
et omnis generis bestias pro diis colunt? Cur
de diis ipsis aguntur, et qui eos facetius deriserit,
honoratur? Cur audiuntur philosophi, qui aut nullos
deos esse aiunt, aut si sunt, nihil curare, nec humana
respicere, aut nullam esse omnino, quae regat
mundum, providentiam disserunt?</p>
<p>Sed soli ex omnibus impii judicantur, qui Deum,
qui veritatem sequuntur. Quae cum sit eadem justitia,
eadem sapientia, hanc isti vel impietatis, vel
stultitiae crimine infamant; nec perspiciunt, quid sit,
quod eos fallat, cum et malo vocabulum boni, et
bono mali nomen imponunt. Primuli quidem philosophorum,
sed maxime Plato et Aristoteles, de justitia
multa dixerunt, asserentes et extollentes eam
summa laude virtutem, quod suum cuique tribuat,
<pb n="1062C"/>
quod aequitatem in omnibus servet; et cum caeterae
virtutes quasi tacitae sint, et intus inclusae, solam
esse justitiam, quae nec sibi tantum conciliata sit,
nec occulta, sed foras tota promineat, et ad bene
faciendum prona sit, ut quamplurimis prosit:
quasi vero in judicibus solis, atque in potestate
aliqua constitutis justitia esse debeat, et non in
omnibus.</p>
<p>
            <pb n="1063A"/>Atqui 
<pb n="1063A"/> nullus est hominum, ne infimorum quidem
ac mendicorum, in quem justitia cadere non possit.
Sed quia ignorabant quid esset, unde proflueret, quid
operis haberet, summam illam virtutem, id est, commune
omnium bonum paucis tribuerunt, eamque
nullas utilitates proprias aucupari, sed alienis tantum
commodis studere dixerunt. Nec immerito extitit
Carneades, homo summo ingenio et acumine, qui
refelleret istorum orationem, et justitiam, quae fundamentum
stabile non habebat, everteret; non quia
vituperandam esse justitiam sentiebat, sed ut illos
defensores ejus ostenderet nihil certi, nihil firmi de
justitia disputare.</p>
</div2>

<div2>
          <head>CAPUT LVI. <note>( <hi>olim</hi> I.)</note> <hi>
              <note>(Div. Inst. lib. V, c. 16 et 17.)</note> De justitia, quae est veri Dei cultus.</hi> </head>
<p>Nam si justitia est veri Dei cultus (quid enim tam
justum ad aequitatem, tam pium ad honorem, tam necessarium
ad salutem, quam Deum agnoscere ut parentem,
venerari ut dominum, ejusque legi praeceptis
obtemperare?), nescierunt ergo justitiam philosophi,
quia nec ipsum Deum agnoverunt, nec cultum ejus
legemque tenuerunt; et ideo refelli potuerunt a Carneade,
cujus haec fuit disputatio, nullum esse jus naturale,
itaque omnes animantes, ipsa ducente natura,
commoda sua defendere, et ideo justitiam, si alienis
utilitatibus consulit, suas negligit, stultitiam esse dicendam.
Quod si omnes populi, penes quos sit imperium,
ipsique Romani, qui orbem totum possederint,
<pb n="1064A"/>
justitiam sequi velint, ac suum cuique restituere,
quod vi et armis occupaverunt, ad casas et egestatem
revertentur. Quod si fecerint, justos quidem, sed tamen
stultos judicari necesse est, qui ut aliis prosint,
sibi nocere contendant. Deinde, si reperiat aliquis hominem,
qui aut aurum pro aurichalco, aut argentum
pro plumbo vendat per errorem, atque id emere necessitas
cogat, utrum dissimulabit, et emet parvo, an
potius indicabit? Si indicabit, justus utique dicetur,
quia non fefellit; sed idem stultus, qui alteri fecerit
lucrum, sibi damnum. Sed facile de damno est. Quid,
si vita ejus in periculum veniet, ut eum necesse sit,
aut occidere, aut mori, quid faciet? Potest hoc evenire,
ut, naufragio facto, inveniat aliquem imbecillem
tabulae inhaerentem; aut victo exercitu fugiens, reperiat
<pb n="1064B"/>
aliquem vulneratum equo insidentem: utrumne
aut illum tabula, aut hunc equo deturbabit, ut ipse
possit evadere? Si volet justus esse, non faciet: sed
idem stultus judicabitur, qui dum alterius vitae parcit,
suam prodit. Si faciet, sapiens quidem videbitur,
quia sibi consulet; sed idem malus, quia nocebit.</p>
</div2>

<div2>
          <head>CAPUT LVII. <hi>
              <note>(Div. Inst. lib. III, c. 17 et 18; V, 15 17 18 et 19.)</note> De sapientia et stultitia.</hi> </head>
<p>Acuta ista sane: sed respondere ad ea facillime
possumus. Imitatio enim nominum facit, ut sic esse
videatur. Nam et justitia imaginem habet stultitiae,
non tamen est stultitia; et malitia imaginem sapientiae,
non tamen sapientia est. Sed sicut malitia ista in
<pb n="1065A"/>
conservandis utilitatibus suis intelligens et arguta, 
<pb n="1065A"/> 
non sapientia, sed calliditas et astutia est; ita et justitia
non debet stultitia, sed innocentia nominari:
quia necesse est, et justum esse sapientem, et eum
qui sit stultus, injustum. Nam neque ratio, neque natura
ipsa permittit, ut is qui justus est, sapiens non
sit; quoniam justus nihil utique facit, nisi quod rectum
et bonum est, pravum et malum semper fugit. Quis
autem discernere bonum et malum, pravum et rectum
potest, nisi qui sapiens fuerit? Stultus autem
male facit, quia bonum et malum quid sit, ignorat.
Ideo peccat, quia non potest prava et recta discernere.
Non potest ergo, neque stulto justitia, neque injusto
sapientia convenire. Stultus igitur non est, qui nec
tabula naufragum, nec equo saucium dejecerit, quia
<pb n="1065B"/>
se abstinuit a nocendo, quod est peccatum; peccatum
autem vitare sapientis est.</p>
<p>Sed ut stultus prima facie videatur, illa res efficit,
quod extingui animam cum corpore existimant: idcirco
omne commodum ad hanc vitam referunt. Si
enim post mortem nihil est, utique stulte facit, qui
alterius animae parcit cum dispendio suae, aut qui alterius
lucro magis quam suo consulit. Si mors animam
delet, danda est opera, quo diutius commodiusque vivamus:
si autem vita post mortem superest aeterna
et beata, hanc utique corporalem cum omnibus terrae
bonis justus et sapiens contemnet, quia sciet, quale
<pb n="1065C"/>
a Deo sit praemium recepturus. Teneamus igitur innocentiam,
<pb n="1066A"/>
teneamus justitiam; subeamus imaginem
stultitiae, ut veram sapientiam tenere possimus. Etsi
hominibus ineptum videtur ac stultum, torqueri et
mori malle, quam libare diis, et abire sine noxa,
nos tamen omni virtute omnique patientia fidem Deo
exhibere nitamur. Non mors terreat, non dolor frangat,
quominus vigor animi, et constantia inconcussa
servetur. Stultos vocent, dummodo ipsi sint stultissimi,
et coeci, et hebetes, et pecudibus aequales; qui
non intelligunt esse mortiferum, relicto Deo vivo, prosternere
se atque adorare terrena; qui nesciunt, et illos
aeternam poenam manere, qui figmenta insensibilia
fuerint venerati, et eos, qui nec tormenta, nec mortem
pro cultu et honore veri Dei recusaverint, vitam
perpetuam consecuturos. Haec est fides summa, haec
<pb n="1066B"/>
vera sapientia, haec perfecta justitia. Nihil ad nos attinet,
quid judicent stulti, quid homunculi sentiant.
Nos judicium Dei expectare debemus, ut eos postmodum,
qui de nobis judicaverint, judicemus.
</p>
        </div2>

<div2>
          <head>CAPUT LVIII, <hi>alias</hi> II. <hi>
              <note>(Div. Inst. lib. VI, c. 1 et 2.)</note> De vero cultu Dei et sacrificio.</hi> </head>
<p>Dixi de justitia, quid esset. Sequitur ut ostendam,
quod sit verum sacrificium Dei, qui sit justissimus ritus
colendi, ne quis arbitretur, aut victimas, aut odores, aut
dona pretiosa desiderari a Deo, a quo si fames, si sitis,
<pb n="1066C"/>
si algor, si rerum omnium terrenarum cupiditas abest,
<pb n="1067A"/>
non ergo utitur his 
<pb n="1065A"/> 

<pb n="1067A"/>
 omnibus, quae templis diisque fictilibus
inferuntur: sed sicut corporalibus corporalia, sic
utique incorporali incorporale sacrificium necessarium
est. Illis autem, quae in usum tribuit homini Deus, ipse
non indiget, cum omnis terra in ipsius sit potestate:
non indiget templo, cujus domicilium mundus est;
non indiget simulacro, qui est et oculis, et mente incomprehensibilis;
non indiget terrenis luminibus, qui
solem cum caeteris astris in usum hominis potuit accendere.
Quid igitur ab homine desiderat Deus, nisi
cultum mentis, qui est purus et sanctus? Nam illa,
quae aut digitis fiunt, aut extra hominem sunt, inepta,
fragilia, ingrata sunt. Hoc est sacrificium verum, non
quod ex arca, sed quod ex corde profertur, non quod
manu, sed quod mente libatur. Haec acceptabilis victima
est, quam de seipso animus immolat. Nam quid
<pb n="1067B"/>
hostiae? quid thura? quid vestes? quid argentum?
quid aurum? quid pretiosi lapides conferunt, si colentis
pura mens non est? Sola ergo justitia est, quam Deus
expetit. In hac sacrificium, in hac Dei cultus est, de
quo nunc mihi disserendum est, docendumque in
quibus operibus justitiam necesse sit contineri.</p>
</div2>

<div2>
          <head>CAPUT LIX, <hi>olim</hi> III, <hi>al.</hi> II. <hi>
              <note>(Div. Inst. lib. V, c. 5 et sq. et 19; VI, c. 3, 4, 9, 10.)</note> De viis vitae, et primis mundi temporibus.</hi> </head>
<p>Duas esse humanae vitae vias, nec philosophis ignotum
<pb n="1068A"/>
fuit, nec poetis: sed eas utrique diverso modo
induxerunt. Philosophi alteram industriae, alteram
inertiae esse voluerunt: sed hoc minus recte, quod
eas ad sola vitae hujus commoda retulerunt. Melius
poetae, qui alteram justorum, alteram impiorum
esse dixerunt. Sed in eo peccant, quod eas non in
hac vita, sed apud inferos esse aiunt. Nos utique rectius,
qui alteram vitae, alteram mortis, et hic tamen
esse has vias dicimus. Sed illa dexterior, qua justi gradiuntur,
non in Elysium fert, sed in coelum. Immortales
enim fiunt. Sinisterior ad tartarum; aeternis
enim cruciatibus addicuntur injusti. Tenenda est igitur
nobis justitiae via, quae ducit ad vitam. Primum
autem justitiae officium est, Deum agnoscere ut parentem,
eumque metuere ut dominum, diligere ut
<pb n="1068B"/>
patrem. Idem enim nos genuit, qui vitali spiritu animavit,
qui alit, qui salvos facit. Habet in nos non
modo ut pater, verum etiam ut dominus licentiam
verberandi, et vitae ac necis potestatem; unde illi
ab homine duplex honos, id est, amor cum timore
debetur. Secundum justitiae officium est, hominem
agnoscere velut fratrem. Si enim nos idem Deus fecit,
et universos ad justitiam vitamque aeternam pari conditione
generavit, fraterna utique necessitudine cohaeremus,
quam qui non agnoscit, injustus est. Sed
origo hujus mali, quo societas inter se hominum,
<pb n="1069A"/>
quo necessitudinis vinculum dissolutum 
<pb n="1069"/> est, ab ignoratione
veri Dei nascitur. Qui enim fontem illum benignitatis
ignorat, bonus esse nullo pacto potest.
Inde est, quod ex eo tempore, quo dii multi consecrari
ab hominibus colique coeperunt, fugata est,
sicut poetae ferunt, justitia: sic diremptum est omne
foedus, dirempta societas juris humani. Tum sibi
quisque consulere, jus in viribus computare, nocere
invicem, fraudibus aggredi, dolis circumscribere,
commoda sua aliorum incommodis adaugere; non
cognatis, non liberis, non parentibus parcere; ad
necem hominum pocula temperare, obsidere cum
ferro vias, maria infestare; libidini autem, quo furor
duxerit, fraena laxare; nihil denique sancti habere,
quod non cupiditas infanda violaret. Cum haec
<pb n="1069B"/>
fierent, tum leges sibi homines condiderunt pro utilitate
communi, ut se interim tutos ab injuriis facerent.
Sed metus legum non scelera comprimebat,
sed licentiam submovebat. Poterant enim leges delicta
punire, conscientiam munire non poterant. Ita
quae ante palam fiebant, clam fieri coeperunt. Circumscribi
etiam jura, siquidem ipsi praesides legum
praemiis muneribusque corrupti, vel in remissionem
malorum, vel in perniciem bonorum sententias venditabant.
His accedebant dissensiones, et bella, et
mutuae depraedationes, et oppressis legibus saeviendi
potestas licenter assumpta.</p>
</div2>

<div2>
          <head>CAPUT LX. <hi>
              <note>(Div. Inst. lib. VI, c. 3.)</note> De justitiae officiis.</hi> </head>
<p>In hoc statu cum essent humanae res, misertus est
<pb n="1070A"/>
nostri Deus, revelavit se nobis et ostendit; ut in ipso
religionem, fidem, castitatem, misericordiam disceremus;
ut, errore vitae prioris abjecto, simul cum ipso
Deo nosmetipsos, quos impietas dissociaverat, nosceremus,
legemque divinam, quae humana cum coelestibus
copulat, tradente ipso Domino, sumeremus: qua
lege universi quibus irretiti fuimus, errores cum
vanis et impiis superstitionibus tollerentur. Quid igitur
homini debeamus, eadem illa lex divina praescribit,
quae docet quidquid homini praestiteris, Deo praestari.
Sed radix justitiae, et omne fundamentum aequitatis
est illud, ut ne facias ulli quod pati nolis; sed alterius
animum de tuo metiaris. Si acerbum est injuriam
ferre, et qui eam fecerit, videtur injustus, transfer in
alterius personam, quod de te sentis, et in tuam, quod
<pb n="1070B"/>
de altero judicas; et intelliges tam te injuste facere,
si alteri noceas, quam alterum, si tibi. Haec si mente
volvamus, innocentiam tenebimus, in qua justitia velut
primo gradu insistit. Primum est enim non nocere;
proximum, prodesse; et sicut in rudibus agris priusquam
serere incipias, evulsis sentibus, et omnibus
stirpium radicibus amputatis, arva purganda sunt:
sic de nostris animis prius vitia detrahenda, et tunc
demum virtutes inserendae, de quibus seminatae per
verbum Dei fruges immortalitatis oriantur.</p>
</div2>

<div2>
          <head>CAPUT LXI. <hi>
              <note>(Div. Inst. lib. VI, c. 15, 16, 19, 24.)</note> De affectibus.</hi> </head>
<p>Tres affectus, vel, ut ita dicam, tres furiae sunt,
quae in animis hominum tantas perturbationes cient,
et interdum cogunt ita delinquere, ut nec famae, nec
<pb n="1071A"/>
periculi sui respectum 
<pb n="1071A"/> habere permittant: ira, quae
vindictam cupit; avaritia, quae desiderat opes; libido,
quae appetit voluptates. His vitiis ante omnia resistendum
est; hae stirpes eruendae, ut virtutes inseri
possint. Hos affectus Stoici amputandos, Peripatetici
temperandos putant. Neutri eorum recte: quia neque
in totum detrahi possunt, siquidem natura insiti certam
habent magnamque rationem; neque diminui,
quoniam si mala sunt, carendum est etiam temperatis
et mediocribus, si bona, integris abutendum est.
Nos vero, neque detrahendos, neque minuendos esse
dicimus. Non enim per se mala sunt, quae Deus homini
rationabiliter insevit: sed cum sint utique natura
bona, quoniam ad tuendam vitam sunt attributa,
male utendo fiunt mala; et sicut fortitudo, si pro
<pb n="1071B"/>
patria dimices, bonum est, si contra patriam, malum:
sic et affectus, si ad usus bonos habeas, virtutes erunt,
si ad malos, vitia dicentur. Ira igitur ad coercitionem
peccatorum, id est, ad regendam subjectorum disciplinam
data est a Deo, ut metus licentiam comprimat,
et compescat audaciam. Sed qui terminos ejus ignorant,
irascuntur paribus, aut etiam potioribus. Inde
ad immania facinora prosilitur: inde ad caedes, inde
ad bella consurgitur. Cupiditas quoque ad desideranda
et conquirenda vitae necessaria tributa est. Sed qui
nesciunt fines ejus, insatiabiliter opes congerere nituntur.
Hinc venena, hinc circumscriptiones; hinc falsa
testamenta, hinc omnia fraudum genera eruperunt.
<pb n="1072A"/>
Libidinis autem affectus ad procreandos liberos insitus
et innatus est: sed qui limites ejus in animo non
tenent, utuntur eo ad solam voluptatem. Inde illiciti
amores, inde adulteria et stupra, inde omnes corruptelae
oriuntur. Redigendi sunt ergo isti affectus intra
fines suos, et in viam rectam dirigendi, in qua etiamsi
sint vehementes, culpam tamen habere non possunt.</p>
</div2>

<div2>
          <head>CAPUT LXII, <hi>alias</hi> V. <hi>
              <note>(Lib. VI Inst., c. 12, 18, 20, 23.)</note> De voluptatibus sensuum coercendis.</hi> </head>
<p>Cohibenda est ira, cum patimur injuriam, ut et
malum comprimatur, quod ex certamine impendet,
et ut duas maximas virtutes, innocentiam patientiamque
teneamus. Avaritia frangatur, cum habemus,
<pb n="1072B"/>
quod satis est. Quis enim furor est, in his coacervandis
laborare, quae aut latrocinio, aut proscriptione,
aut morte ad alios necesse sit pervenire?
Libido extra legitimum torum non evagetur, sed
creandis liberis serviat. Appetentia enim nimia voluptatis,
et periculum parit, et infamiam generat, et
(quod est maxime cavendum) mortem acquirit aeternam.
Nihil est tam invisum Deo, quam meus incesta
et animus impurus. Nec hac sola voluptate abstinendum
sibi quis putet, quae capitur ex foeminei
corporis copulatione, sed et caeteris voluptatibus
sensuum reliquorum; quia et ipsae sunt vitiosae, et
ejusdem virtutis est eas contemnere. Oculorum voluptas
<pb n="1073A"/>
percipitur ex rerum pulchritudine, aurium de
vocibus canoris et suavibus, 
<pb n="1073A"/> narium de odore jucundo,
saporis de cibis dulcibus: quibus omnibus
virtus repugnare fortiter debet, ne his illecebris irretitus
animus, a coelestibus ad terrena, ab aeternis
ad temporalia, a vita immortali ad poenam perpetuam
deprimatur. In saporis et odoris voluptatibus
hoc periculum est, quod trahere ad luxuriam possunt.
Qui enim fuerit his deditus, aut non habebit
ullam rem familiarem, aut, si habuerit, absumet,
et aget postmodum vitam detestabilem. Qui autem
rapitur auditu (ut taceam de cantibus, qui sensus
intimos ita saepe deliniunt, ut etiam statum mentis
furore perturbent, compositis certis orationibus numerosisque
<pb n="1073B"/>
carminibus, aut argutis disputationibus)
ad impios cultus facile traducitur. Inde est, quod
scriptis coelestibus, quia videntur incompta, non
facile credunt, qui aut ipsi sunt diserti, aut diserta
legere malunt: non quaerunt vera, sed dulcia; immo
illis haec videntur esse verissima, quae auribus blandiuntur.
Ita respuunt veritatem, dum sermonis suavitate,
capiuntur. Voluptas vero, quae spectat ad visum,
multiformis est. Nam quae percipitur ex rerum
pretiosarum pulchritudine, avaritiam concitat, quae
aliena esse debet a sapiente atque justo: quae autem
<pb n="1074A"/>
capitur de specie mulierum, in alteram rapit voluptatem,
de qua jam superius locuti sumus.</p>
</div2>

<div2>
          <head>CAPUT LXIII, <hi>olim</hi> VI. <hi>
              <note>(Div. Inst. lib. VI, c. 18 et 20.)</note> Spectacula esse potentissima ad corrumpendos animos.</hi> </head>
<p>Superest de spectaculis dicere; quae, quoniam potentiora
sunt ad corrumpendos animos, vitanda sapientibus,
et cavenda sunt totaliter, quod ad celebrandos
deorum honores inventa memorantur. Nam
munerum editiones Saturni festa sunt. Scena Liberi
patris est. Ludi vero Circenses Neptuno dicati putantur,
ut jam qui spectaculis interest, relicto Dei cultu,
ad profanos ritus transiisse videatur. Sed ego de re
malo dicere quam de origine. Quid tam horribile,
<pb n="1074B"/>
tam tetrum, quam hominis trucidatio? Ideo severissimis
legibus vita nostra munitur; ideo bella execrabilia
sunt. Invenit tamen consuetudo quatenus homicidium
sine bello ac sine legibus faciat, et hoc sibi
voluptas, quod scelus vindicavit. Quod si interesse
homicidio, sceleris conscientia est, et eidem facinori
spectator obstrictus est, cui et admissor, ergo et in
his gladiatorum caedibus non minus cruore profunditur,
qui spectat, quam ille qui facit: nec potest esse
immunis a sanguine, qui voluit effundi, aut videri
<pb n="1075A"/>
non interfecisse, qui interfectori et favit, 
<pb n="1075A"/> et praemium
postulavit. Quid scena? num sanctior? in qua comoedia
de stupris et amoribus, tragoedia de incestis et
parricidiis fabulatur. Histrionum etiam impudici gestus,
quibus infames foeminas imitantur, libidines,
quas saltando exprimunt, docent. Nam mimus corruptelarum
disciplina est, in quo fiunt per imaginem,
quae pudenda sunt, ut fiant sine pudore, quae vera
sunt. Spectant haec adolescentes, quorum lubrica
aetas, quae fraenari ac regi debet, ad vitia et peccata
his imaginibus eruditur. Circus vero innocentior
existimatur: sed major hic furor est; siquidem mentes
spectantium tanta efferuntur insania, ut non modo
in convitia, sed etiam in rixas, et praelia, et contentiones
saepe consurgant. Fugienda igitur omnia spectacula,
ut tranquillum mentis statum tenere possimus.
<pb n="1075B"/>
Renuntiandum noxiis voluptatibus, ne deliniti
suavitate pestifera, in mortis laqueos incidamus.</p>
</div2>

<div2>
          <head>CAPUT LXIV. <hi>
              <note>(Lib. VI Inst., c. 18.)</note> Affectus sunt domandi, et a vetitis abstinendum.</hi> </head>
<p>Placeat sola virtus, cujus merces immortalis est,
cum vicerit voluptatem. Superatis autem affectibus
<pb n="1076A"/>
et perdomitis voluptatibus, facilis in comprimendis
caeteris labor est ei, qui sit Dei veritatisque sectator:
non maledicet unquam, qui speravit a Deo benedictionem.
Non pejerabit, sed ne jurabit quidem, ne
quando vel necessitate, vel consuetudine in perjurium
cadat. Nihil subdole, nihil dissimulanter loquetur;
neque abnegabit, quod spoponderit, neque promittet,
quod facere non possit: non invidebit cuiquam,
qui se suoque contentus sit; nec detrahet, aut
male alteri volet, in quem forsitan beneficia Dei proniora
sunt. Non furabitur, nec omnino quidquam
concupiscet alienum; non dabit in usuram pecuniam
(hoc est enim de alienis malis lucra captare), nec tamen
negabit, si quem necessitas cogit mutuari. Non
sit asper in filium, neque in servum: meminerit,
quod et ipse patrem habeat et dominum. Ita cum his
<pb n="1076B"/>
aget, quemadmodum secum agi volet. Munera superabundantia
non accipiet a tenuioribus; nec enim
justum est augeri patrimonia locupletum per damna
miserorum.</p>
<p>Vetus praeceptum est, non occidere, quod non sic
accipi debet, tamquam jubeamur ab homicidio tantum,
quod etiam legibus publicis vindicatur, manus
abstinere. Sed hac jussione interposita, nec verbo
<pb n="1077A"/>
licebit periculum inferre, 
<pb n="1077A"/> nec infantem necare aut exponere,
nec seipsum voluntaria morte damnare. Item
non adulterare: sed hoc praecepto, non solum corrumpere
alienum matrimonium prohibemur, quod
etiam communi gentium jure damnatur, verum etiam
prostitutis corporibus abstinere. Supra leges enim
Dei lex est; ea quoque, quae pro licitis habentur, vetat,
ut justitiam consummet. Ejusdem legis est falsum
testimonium non dicere, quod et ipsum latius
patet. Nam si falsum testimonium mendacio nocet ei,
contra quem dicitur, et fallit eum apud quem dicitur,
nunquam igitur mentiendum est, quia mendacium
semper aut fallit, aut nocet. Non est ergo vir justus,
qui etiam sine noxa in otioso sermone mentitur. Huic
vero nec adulari licet, perniciosa est enim ac deceptrix
<pb n="1077B"/>
adulatio: sed ubique custodiet veritatem. Quae
licet sit ad praesens insuavis, tamen, cum fructus
ejus atque utilitas apparuerit, non odium pariet, ut
ait poeta <note>(Terent. Andr., act. I, scen. 1)</note>, sed gratiam .
</p>
        </div2>

<div2>
          <head>CAPUT LXV; <hi>alias</hi> VII. <hi>
              <note>(Lib. VI Inst., cap. 10 et seq.)</note> Praecepta eorum quae jubentur et de misericordia.</hi> </head>
<p>Dixi de iis, quae vetantur: dicam nunc breviter,
quae jubentur. Innocentiae proxima est misericordia.
Illa enim malum non facit, haec bonum operatur; illa
<pb n="1078A"/>
inchoat justitiam, haec complet. Nam, cum imbecillior
sit hominum natura quam caeterarum animantium,
quas Deus et instructas ad inferendam, et munitas
ad vim repellendam figuravit, affectum nobis
misericordiae dedit, ut omne praesidium vitae nostrae
in mutuis auxiliis poneremus. Si enim ficti ab uno
Deo, et orti ab uno homine, consanguinitatis jure
sociamur, omnem igitur hominem diligere debemus.
Itaque non tantum inferre injuriam non oportet, sed
ne illatam quidem vindicare, ut sit in nobis perfecta
innocentia. Et ideo jubet nos Deus etiam pro inimicis
precem facere semper. Ergo animal commune atque
consors esse debemus, ut nos invicem praestandis
et accipiendis auxiliis muniamus. Multis enim casibus
et incommodis fragilitas nostra subjecta est. Spera
<pb n="1078B"/>
et tibi accidere posse, quod alteri videas accidisse.</p>
<p>Ita demum excitaberis ad opem ferendam, si sumpseris
ejus animum, qui opem tuam in malis constitutus
implorat. Si quis victu indiget, impertiamur;
et si quis nudus occurrerit, vestiamus; si quis a potentiore
injuriam sustinet, eruamus. Pateat domicilium
nostrum peregrinis vel indigentibus tecto. Pupillis
defensio, viduis tutela nostra non desit. Redimere
ab hoste captivos magnum misericordiae opus
est, aegros pauperes visere atque refovere. Inopes
aut advenas, si obierint, non patiamur insepultos
<pb n="1079A"/>
jacere. Haec sunt opera, haec officia misericordiae,
quae si quis 
<pb n="1079A"/> obierit, verum et acceptum sacrificium
Deo immolabit. Haec litabilior victima est apud Deum,
qui non pecudis sanguine, sed hominis pietate placatur:
quem Deus, quia justus est, sua et ipsum
lege, sua et conditione prosequitur; miseretur ejus,
quem viderit misericordem, inexorabilis est ei, quem
precantibus cernit immitem. Ergo, ut haec omnia,
quae Deo placent, facere possimus, contemnenda est
pecunia, et ad coelestes transferenda thesauros, ubi
nec fur effodiat, nec rubigo consumat, nec tyrannus
eripiat; sed nobis ad aeternam opulentiam, Deo custode,
servetur.
</p>
        </div2>

<div2>
          <head>CAPUT LXVI, <hi>alias</hi> VIII. <hi>
              <note>(Lib. VI Inst., cap. 23.)</note> De fide in religione, et de fortitudine.</hi> </head>
<p>Fides quoque magna justitiae pars est: quae maxime
a nobis, qui nomen fidei gerimus, conservanda
est, praecipue in religione, quia Deus prior est et
potior quam homo. Et si est gloriosum pro amicis,
pro parentibus, pro liberis, id est, pro homine suscipere
mortem, et qui hoc fecerit, diuturnam memoriam
laudemque consequitur; quanto magis pro Deo,
qui potest aeternam vitam pro temporali morte praestare!
Itaque cum inciderit ejusmodi necessitas, ut
desciscere a Deo, atque ad ritus gentium transire cogamur,
nullus nos metus, nullus terror inflectat,
quominus traditam nobis fidem custodiamus. Deus
sit ante oculos, sit in corde, cujus interno auxilio
<pb n="1080A"/>
dolorem viscerum, et adhibita corpori tormenta superemus.
Nihil tunc aliud quam vitae immortalis
praemia cogitemus. Ita facile, etsi dissipandi aut
urendi artus fuerint, tolerabimus universa, quae in
nos tyrannicae crudelitatis amentia molietur. Postremo
ipsam mortem non inviti, aut timidi, sed libentes
et interriti subire nitamur, cum sciamus quali
apud Deum gloria simus functuri, triumphato saeculo
ad promissa venientes; quibus bonis, quanta beatitudine
brevia haec poenarum mala, et hujus vitae damna
pensemus. Quod si facultas hujus gloriae deerit, habebit
fides etiam in pace mercedem.</p>
<p>Teneatur ergo in omnibus vitae officiis, teneatur
in matrimonio. Non enim satis est, si aut alieno toro,
aut lupanari abstineas. Qui habet conjugem nihil
<pb n="1080B"/>
quaerat extrinsecus: sed contentus ea sola, casti et
inviolati cubilis sacramenta custodiat. Adulter enim
Deo est perinde atque incestus, qui, abjecto jugo,
vel in liberam, vel in servam peregrina voluptate
luxuriat. Sed sicut foemina castitatis vinculis obligata
est, ne alium concupiscat: ita vir eadem lege teneatur,
quoniam Deus virum et uxorem unius corporis
compage solidavit. Ideo praecepit non dimitti
uxorem, nisi crimine adulterii revictam, ut nunquam
conjugalis foederis vinculum, nisi quod perfidia ruperit,
resolvatur. Illud quoque ad consummandam
pudicitiam jungitur, ut non modo peccatum absit,
verum etiam cogitatio. Pollui enim mentem quamvis
inani cupiditate manifestum est; itaque justum hominem,
quod sit secus, nec facere oportere, nec
<pb n="1081A"/>
velle. Purganda est igitur conscientia, quam Deus
pervidet, qui falli non potest. Emaculetur 
<pb n="1081A"/> omni labe
pectus, ut templum Dei esse possit, quod non auri,
nec eboris nitor, sed fidei et castitatis fulgor illustrat.
</p>
        </div2>

<div2>
          <head>CAPUT LXVII, <hi>alias</hi> IX. <hi>
              <note>(Lib. VI Inst., c. 24 et 25; VII, c. 2 et 3.)</note> De poenitentia, animae immortalitate, et de Providentia.</hi> </head>
<p>Sed haec enim omnia difficilia sunt homini, nec
patitur conditio fragilitatis naturae, esse quemquam
sine macula. Ultimum ergo remedium illud est, ut
confugiamus ad poenitentiam, quae non minimum locum
inter virtutes habet, quia sui correctio est; ut
cum forte aut re, aut verbo lapsi fuerimus, statim
resipiscamus, ac nos deliquisse fateamur, oremusque
a Deo veniam, quam pro sua misericordia non
<pb n="1081B"/>
negabit, nisi perseverantibus in errore. Magnum
est poenitentiae auxilium, magnum solatium. Illa est
vulnerum peccatorumque sanatio; illa spes, illa
portus salutis: quam qui tollit, viam vitae sibi amputat,
quia nemo esse tam justus potest, ut nunquam
sit ei poenitentia necessaria. Nos vero, etiamsi
nullum sit peccatum, confiteri tamen debemus Deo,
et pro delictis nostris identidem deprecari, gratias
agere etiam in malis. Hoc semper obsequium Domino
deferamus. Humilitas enim chara et amabilis
Deo est: qui cum magis suscipiat peccatorem confitentem,
quam justum superbum, quanto magis
justum suscipiet confitentem eumque in regnis coelestibus
faciet pro humilitate sublimem.</p>
<p>
            <pb n="1082A"/>Haec sunt quae debeat cultor Dei exhibere; hae
sunt victimae, hoc sacrificium placabile; hic verus
est cultus, cum homo mentis suae pignora in
aram Dei confert. Summa illa majestas hoc cultore
laetatur: hunc ut filium suscipit, eique donum immortalitatis
impartitur; de qua nunc mihi disserendum
est, et arguenda persuasio eorum, qui extingui
animas cum corporibus arbitrantur. Qui quia nec
Deum sciebant, nec arcanum mundi prospicere poterant,
ne hominis quidem animaeque rationem comprehenderunt.
Quomodo enim possent sequentia pervidere,
qui summam non habebant? Negantes igitur
esse ullam providentiam, utique Deum, qui fons et
caput rerum est, negaverunt. Sequebatur ut ea quae
sunt, aut semper fuisse dicerent, aut sua sponte esse
<pb n="1082B"/>
nata, aut minutorum seminum conglobatione concreta.</p>
<p>Semper fuisse dici non potest, quod et est, et visui
subjacet; ipsum enim esse sine aliquo initio non potest.
Sua sponte autem nihil nasci potest, quia nulla
est sine generante natura. Semina vero principalia
quomodo esse potuerunt, cum et semina ex rebus
oriantur, et vicissim res ex seminibus? Nullum igitur
semen est, quod originem non habet. Sic factum
est, ut cum putarent mundum nulla providentia
factum, ne hominem quidem putarint aliqua ratione
generatum. Quod si nulla esset in fingendo homine
ratio versata, immortalem igitur animam esse non
posse. Alii vero ex adverso, et Deum esse unum,
et ab eo mundum factum, et hominum causa esse
<pb n="1083A"/>
factum, et animas esse immortales existimaverunt.
Sed cum ea senserint, 
<pb n="1083A"/> hujus tamen divini operis
atque consilii nec causas, nec rationes, nec exitus
perspexerunt, ut omne veritatis arcanum consummarent,
atque aliquo veluti fine concluderent. Sed
quod illi facere non potuerunt, quia veritatem perpetuo
non tenebant, nobis faciendum est, qui eam
cognovimus, Deo annuntiante.</p>
</div2>

<div2>
          <head>CAPUT LXVIII. <hi>
              <note>(Lib. VI div. Inst., cap. 4.)</note> De mundo, homine et Dei providentia.</hi> </head>
<p>Consideremus igitur quae ratio fuerit hujus tanti
tamque immensi operis fabricandi. Fecit Deus mundum,
sicut Plato existimavit: sed cur fecerit, non
ostendit. Quia bonus, inquit, et invidens nulli, fecit
<pb n="1083B"/>
quae bona sunt. Atqui videmus in rerum natura, et
bona esse et mala. Potest ergo existere perversus
aliquis, qualis fuerit <foreign xml:lang="greek">ἄθεος</foreign> ille Theodorus, et Platoni
respondere: Imo quia malus est, fecit quae mala
sunt. Quomodo illum redarguet? Si quae bona sunt,
Deus fecit, unde igitur tanta mala eruperunt, quae
plerumque etiam praevalent bonis? In materia, inquit,
continebantur. Bona igitur et mala, aut nihil,
fecit Deus. Si bona tantum fecit, aeterniora sunt
mala, quae facta non sunt, quam bona, quae habuerunt
exordium. Finem igitur habebunt, quae aliquando
coeperunt, et permanebunt, quae semper fuerunt.
<pb n="1083C"/>
Mala ergo potiora sunt. Si autem potiora esse
<pb n="1084A"/>
non possunt, ne aeterniora quidem possunt. Ergo
aut utraque semper fuerunt, et Deus otiosus, aut
utraque ex uno fonte fluxerunt. Est enim convenientius,
ut Deus omnia fecerit potius quam nihil.</p>
<p>Ergo secundum sententiam Platonis, idem Deus
et bonus est, quia bona fecit, et malus, quia mala.
Quod si fieri non potest, apparet non ideo factum
esse a Deo mundum, quia bonum est mundus. Omnia
enim complexus est bona et mala, nec fecit
propter se quidquam, sed propter aliud. Domus
enim aedificatur, non ad hoc solum ut sit domus,
sed ut suscipiat et tueatur habitantem. Item navis
fabricatur, non ad hoc ut navis videatur tantum, sed
ut in ea possint homines navigare. Vasa item fiunt,
non ut vasa sint solum, sed ut capiant quae sunt
<pb n="1084B"/>
usui necessaria. Sic et mundum Deus ad usum aliquem
fecerit necesse est. Stoici aiunt causa hominum
factum esse, et recte. Homines enim fruuntur
his omnibus bonis, quae mundus in se continet. Sed
ipsi homines cur facti sint, aut quid in illis utilitatis
habeat illa rerum fabricatrix providentia, non explicant.</p>
<p>Immortales esse animas idem Plato affirmat <note>( <hi>Plato
in Phaed., Phaedon., Gorg., de Leg.</hi> )</note>: sed cur, aut
quomodo, aut quando, aut per quem immortalitatem
assequantur, aut quodnam sit omnino tantum
illud mysterium; cur ii, qui sunt immortales futuri,
prius mortales nascantur, deinde decurso temporalis
vitae spatio, atque abjectis fragilium corporum exuviis,
<pb n="1084C"/>
ad aeternam illam beatitudinem transferantur,
<pb n="1085A"/>
non comprehendit. Denique nec judicium Dei, nec
discrimen justi et injusti explicavit: sed animas,
quae se 
<pb n="1085A"/> sceleribus immerserint, hactenus condemnari
putavit, ut in pecudibus renascantur, et ita
peccatorum suorum luere poenas, donec rursus ad
figuras hominum revertantur; et hoc fieri semper,
nec esse finem transmeandi. Ludum mihi nescio
quem inducit, somnio similem, cui nec ratio ulla,
nec Dei gubernatio, nec consilium aliquod inesse
videatur.</p>
</div2>

<div2>
          <head>CAPUT LXIX, <hi>alias</hi> X. <hi>
              <note>(Lib. VII Inst., c. 5, 8 et seq.)</note> Mundum propter hominem, et hominem propter Deum esse factum.</hi> </head>
<p>Dicam nunc quae sit illa summa, quam ne ii quidem,
<pb n="1085B"/>
qui vera dixerunt, collatis in unum causis
atque rationibus, connectere potuerunt. Factus a Deo
mundus, ut homines nascerentur: nascuntur autem
homines, ut Deum patrem agnoscant, in quo est
sapientia; agnoscunt, ut colant, in quo est justitia;
colunt, ut mercedem immortalitatis accipiant; accipiunt
immortalitatem, ut in aeternum Deo serviant.
Videsne, quemadmodum sibi connexa sint et prima
cum mediis, et media cum extremis? Inspiciamus
singula, et videamus utrumne illis ratio quoque
subsistat. Fecit ergo Deus mundum propter hominem.
Hoc qui non videt, non multum distat a pecude. Quis
coelum suspicit, nisi homo? quis solem, quis astra,
quis omnia Dei opera miratur, nisi homo? Quis colit
<pb n="1085C"/>
terram? quis ex ea fructum capit? Quis navigat
mare? Quis pisces, quis volatilia, quis quadrupedes
habet in potestate, nisi homo? Cuncta igitur propter
hominem Deus fecit, quia usui hominis cuncta
cessere.</p>
<p>Viderunt hoc philosophi: sed illud quod sequitur
non viderunt, quod ipsum hominem propter se fecerit.
<pb n="1086A"/>
Erat enim consequens, et pium, et necessarium,
ut cum hominis causa tanta opera molitus
sit, cum tantum illi honoris, tantum dederit potestatis,
ut dominetur in mundo, et homo agnosceret
Deum tantorum beneficiorum auctorem, qui et ipsum
fecit mundum propter ipsum, eique cultum et honorem
debitum redderet. Hic Plato aberravit; hic
perdidit quam primum arripuerat, veritatem, cum
de cultu ejus Dei, quem conditorem rerum ac parentem
fatebatur, obticuit, nec intellexit hominem
Deo pietatis vinculis esse religatum, unde ipsa religio
nominatur, et hoc esse solum, propter quod
animae immortales fiant. Sensit tamen aeternas esse:
sed non per gradus ad eam sententiam descendit.
Amputatis enim mediis, incidit potius in veritatem,
<pb n="1086B"/>
quasi per abruptum aliquod praecipitium; nec ulterius
progressus est, quoniam casu, non ratione, verum
invenerat. Colendus est igitur Deus, ut per
religionem, quae eadem justitia est, accipiat homo
a Deo immortalitatem, nec est ullum aliud praemium
piae mentis: quae si est invisibilis, non potest ab
invisibili Deo, nisi invisibili mercede donari.
</p>
        </div2>

<div2>
          <head>CAPUT LXX. <hi>
              <note>(Lib. VII Inst., c. 12, 13, 20, 21.)</note> Animae immortalitas confirmatur.</hi> </head>
<p>Plurimis vero argumentis colligi potest aeternas
esse animas. Plato ait, quod per seipsum semper
movetur, neque principium motus habet, etiam
finem non habere: animum autem hominis per se
<pb n="1086C"/>
semper moveri, qui quia sit ad cogitandum mobilis,
ad inveniendum solers, ad percipiendum facilis,
ad discendum capax, et quia praeterita teneat, praesentia
comprehendat, futura prospiciat, multarumque
rerum et artium scientiam complectatur
immortalem esse; siquidem nihil habeat in se
terreni ponderis labe concretum. Praeterea ex
<pb n="1087A"/>
virtute ac 
<pb n="1087A"/> voluptate intelligitur aeternitas animae.
Voluptas omnibus est communis animalibus; virtus
solius est hominis: illa vitiosa est, haec honesta;
illa secundum naturam, haec adversa naturae, nisi
anima immortalis est. Virtus enim pro fide et
pro justitia nec egestatem timet, nec exilium metuit,
nec carcerem perhorrescit, nec dolorem reformidat,
nec mortem recusat: quae quia naturae contraria
sunt, aut stultitia est virtus, si et commoda impedit,
et vitae nocet; aut si stultitia non est, ergo anima
immortalis est, et ideo praesentia bona contemnit,
quia sunt alia potiora, quae post dissolutionem corporis
sui assequatur. Illud etiam maximum argumentum
immortalitatis, quod Deum solus homo
agnoscit. In mutis nulla suspicio religionis est, quia
<pb n="1087B"/>
terrena sunt, in terramque prostrata. Homo ideo
rectus aspicit coelum, ut Deum quaerat. Non potest
igitur non esse immortalis, qui immortalem desiderat.
Non potest esse solubilis, qui cum Deo et
vultu, et mente communis est. Denique coelesti elemento,
quod est ignis, homo solus utitur. Si enim
lux per ignem, vita per lucem, apparet eum, qui
usum ignis habet, non esse mortalem, quoniam
id illi proximum, id familiare est, sine quo non
potest, nec lux, nec vita constare.</p>
<p>Sed quid argumentis colligimus aeternas esse animas,
cum habeamus testimonia divina? Id enim
sacrae litterae ac voces prophetarum docent. Quod
si cui parum videtur, legat carmina Sibyllarum,
Apollinis quoque Milesii responsa consideret; ut
<pb n="1087C"/>
intelligat delirasse Democritum, et Epicurum, et
Dicaearchum, qui soli omnium mortalium, quod est
evidens, negaverunt. Confirmata immortalitate, superest
docere, a quo, et quibus, et quomodo, et
quando tribuatur? Cum certa et constituta divinitus
tempora compleri coeperint, interitum et consummationem
<pb n="1088A"/>
rerum fieri necesse est, ut innovetur a
Deo mundus. Id vero tempus in proximo est, quantum
de numero annorum, deque signis, quae praedicta
sunt a prophetis, colligi potest. Sed cum sint
innumerabilia, quae de fine saeculi, et conclusione
temporum dicta sunt, ea ipsa quae dicuntur, nuda
ponenda sunt, quoniam ut testimoniis utamur immensum
est. Si quis illa desiderat, aut nobis minus
credit, adeat ad ipsum sacrarium coelestium litterarum,
quarum fide instructior errasse philosophos
sentiat, qui aut aeternum esse hunc mundum, aut
infinita esse annorum millia putaverunt, ex quo
fuerit instructus. Nondum enim sex millia completa
sunt, quo numero consummato, tunc demum malum
omne tolletur, ut regnet sola justitia. Quod quatenus
<pb n="1088B"/>
eventurum sit, paucis explicabo.
</p>
        </div2>

<div2>
          <head>CAPUT LXXI, <hi>alias</hi> XI. <hi>
              <note>(Lib. VII Inst., c. 15, 16, 17, 19.)</note> De postremis temporibus.</hi> </head>
<p>Haec a prophetis, sed ut vatibus, futura dicuntur.
Cum coeperit mundo finis ultimus propinquare,
malitia invalescet, omnia vitiorum et fraudum genera
crebrescent, justitia interibit; fides, pax, misericordia,
pudor, veritas non erit; vis et audacia praevalebit;
nemo quidquam habebit, nisi male partum, manuque
defensum. Si qui erunt boni, praedae ac ludibrio
habebuntur. Nemo pietatem parentibus exhibebit,
nemo infantis aut senis miserebitur; avaritia et libido
universa corrumpet. Erunt caedes et sanguinis
<pb n="1088C"/>
effusiones. Erunt bella, non modo externa et finitima,
verum etiam intestina. Civitates inter se belligerabunt:
omnis sexus et omnis aetas arma tractabunt.
Non imperii dignitas conservabitur, non militiae disciplina:
sed more latrocinii depraedatio et vastitas
fiet. Regnum multiplicabitur, et decem viri occupabunt
<pb n="1089A"/>
orbem, et partientur, et vorabunt; 
<pb n="1089A"/> et existet
alius longe potentior ac nequior, qui tribus ex eo numero
deletis, Asiam possidebit, et caeteris in potestatem
suam redactis et adscitis, vexabit omnem terram.
Novas leges statuet, veteres abrogabit; rempublicam
suam faciet, nomen imperii sedemque mutabit.</p>
<p>Tunc erit tempus infandum et execrabile, quo nemini
libeat vivere. Denique in eum statum res cadet,
ut vivos lamentatio, mortuos gratulatio sequatur.
Civitates et oppida interibunt, modo ferro, modo
igni, modo terrae motibus crebris, modo aquarum
inundatione, modo pestilentia et fame. Terra nihil
feret, aut frigoribus nimiis, aut caloribus sterilis.
Aqua omnis partim mutabitur in cruorem, partim
<pb n="1089B"/>
amaritudine vitiabitur; ut nihil sit nec ad cibos utile,
nec ad potum salubre. His malis accedent etiam prodigia
de coelo, ne quid desit hominibus ad timorem.
Cometae crebro apparebunt. Sol perpetuo squalore
fuscabitur. Luna sanguine inficietur, nec amissae
lucis damna reparabit. Stellae omnes decident; nec
temporibus sua ratio constabit, hyeme atque aestate
confusis. Tunc et annus, et mensis, et dies breviabitur.
Et hanc esse mundi senectutem ac defectionem
Trismegistus elocutus est. Quae cum venerit,
<pb n="1090A"/>
adesse tempus sciendum est, quo Deus ad commutandum
saeculum revertatur.</p>
<p>Inter haec autem mala surget rex impius, non
modo generi hominum, sed etiam Deo inimicus. Hic
reliquias illius prioris tyranni conteret, cruciabit,
vexabit, interimet. Et tunc erunt lacrymae juges, luctus
et gemitus perpetes, et ad Deum cassae preces:
nulla requies a formidine, nec somnus ad quietem.
Dies cladem, nox metum semper augebit. Sic orbis
terrarum pene ad solitudinem, certe ad raritatem hominum
redigetur. Tunc et impius justos homines ac
dicatos Deo persequetur, et se coli jubebit ut Deum.
Se enim dicet esse Christum cujus erit adversarius.
Ut credi ea possint, accipiet potestatem mirabilia
faciendi: ut ignis descendat a coelo; ut sol desistat a
<pb n="1090B"/>
cursu suo; ut imago, quam posuerit, loquatur. Quibus
prodigiis illiciet multos, ut adorent eum, signumque
ejus in manu aut fronte suscipiant. Et qui non
adoraverit, signumque susceperit, exquisitis cruciatibus
morietur. Ita fere duas partes exterminabit,
tertia in desertas solitudines fugiet. Sed ille vecors,
ira implacabili furens, adducet exercitum, et
obsidebit montem, quo justi confugerint. Qui cum
se viderint circumsessos, implorabunt auxilium Dei
voce magna, et exaudiet eos, et mittet eis liberatorem.</p>
</div2>

<div2>
          <head>CAPUT LXXII. <hi>
              <note>(Lib. VII Inst., c. 20, 24, 26.)</note> De Christo e coelo descendente ad universale judicium, et de regno millenario.</hi> </head>
<p>Tunc coelum in tempestate 
<pb n="1091A"/> patefiet, et descendet
Christus in virtute magna; et anteibit eum claritas
ignea, et vis inaestimabilis angelorum; et extinguetur
omnis illa multitudo impiorum, et torrentes sanguinis
current; et ipse ductor effugiet, atque exercitu
saepe reparato, quartum praelium faciet, quo captus
cum caeteris omnibus tyrannis, tradetur exustioni.
Sed et ipse daemonum princeps, auctor et machinator
malorum, catenis igneis alligatus, custodiae dabitur, ut
pacem mundus accipiat, et ut vexata tot saeculis terra
requiescat. Pace igitur parta, compressoque omni
<pb n="1091B"/>
malo, Rex ille justus et victor judicium magnum de
vivis et mortuis faciet super terram: et viventibus
quidem justis tradet in servitium gentes universas;
mortuos autem ad aeternam vitam suscitabit, et in terra
cum iis ipse regnabit, et condet sanctam civitatem,
et erit hoc regnum justorum mille annis. Per idem
tempus, et stellae candidiores erunt, et claritas solis
augebitur, et luna non patietur diminutionem. Tunc
descendet a Deo pluvia benedictionis matutina et
vespertina, et omnem frugem terra sine labore hominum
procreabit. Stillabunt mella de rupibus: lactis
et vini fontes exuberabunt. Bestiae, deposita feritate,
mansuescent, lupus inter pecudes errabit innoxius,
vitulus cum leone pascetur, columba cum accipitre
<pb n="1091C"/>
congregabitur, serpens virus non habebit, nullum
<pb n="1092A"/>
animal vivet ex sanguine. Omnibus enim Deus
copiosum atque innocentem victum ministrabit.</p>
<p>Peractis vero mille annis, ac resoluto daemonum
principe, rebellabunt gentes adversus justos, et veniet
innumerabilis multitudo ad expugnandam sanctorum
civitatem. Tunc fiet ultimum judicium Dei adversus
gentes. Concutiet enim a fundamentis suis
terram, et corruent civitates, et pluet super impios
ignem cum sulphure et grandine, et ardebunt, et se
invicem trucidabunt. Justi vero sub terra paulisper
latebunt, donec perditio gentium fiat, et exibunt post
diem tertium, et videbunt campos cadaveribus opertos.
Tunc fiet terrae motus, et scindentur montes, et
subsident valles in altitudinem profundam, et congerentur
in eam corpora mortuorum, et vocabitur nomen
<pb n="1092B"/>
ejus <foreign xml:lang="greek">Πολυάνδριον.</foreign> Post haec renovabit Deus mundum,
et transformabit justos in figuras angelorum, ut
immortalitatis veste donati, serviant Deo in sempiternum.
Tunc etiam impii resurgent, non ad vitam,
sed ad poenam. Eos quoque, secunda resurrectione
facta, Deus excitabit, ut ad perpetua tormenta damnati,
et aeternis ignibus traditi, merita pro sceleribus
suis supplicia persolvant.
</p>
        </div2>

<div2>
          <head>CAPUT LXXIII, <hi>alias</hi> XII. <hi>
              <note>(Lib. VII Inst., c. ult.)</note> Spes salutis in Dei religione et cultu.</hi> </head>
<p>Quare cum haec omnia vera et certa sint, prophetarum
omnium consona annuntiatione praedicta, cum
eadem Trismegistus, eadem Hystaspes, eadem sibyllae
<pb n="1092C"/>
cecinerint, dubitari non potest quin spes omnis vitae
<pb n="1093A"/>
ac salutis in sola Dei religione sit posita. 
<pb n="1093A"/> Itaque nisi
homo Christum susceperit, quem Deus ad liberationem
misit atque missurus est, nisi summum Deum per
eum cognoverit, nisi mandata ejus legemque servaverit,
in eas incidet poenas de quibus locuti sumus.
Proinde fragilia contemnenda sunt, ut solida consequamur;
spernenda terrena, ut coelestibus honoremur;
temporalia fugienda, ut ad aeterna veniamus.
Erudiat se quisque ad justitiam, formet ad continentiam,
praeparet ad agonem, instruat ad virtutem; ut
<pb n="1094A"/>
si forte adversarius indixerit bellum, nulla vi, nullo
terrore, nullis cruciatibus a recto et bono divellatur,
non se substernat insensibilibus figmentis, sed verum
et solum Deum rectus agnoscat: abjiciat voluptates,
quarum illecebris anima sublimis deprimitur ad terram:
teneat innocentiam, prosit quamplurimis, incorruptibiles
sibi thesauros bonis operibus acquirat,
ut possit, Deo judice, pro virtutis suae meritis, vel
coronam fidei, vel praemium immortalitatis adipisci.
</p>
</div2>
      </div1>
</body>
  </text>
</TEI>