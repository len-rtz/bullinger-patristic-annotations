<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Divinarum institutionum liber VII</title>
              <author ref="http://viaf.org/viaf/100198064">Lactantius<date>250-325</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 6</title>
           <idno>Lactan.DiInLiV3</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	


<div2>
        <head> CAPUT PRIMUM. <hi>De mundo; et qui sint credituri, qui vero non, atque ibi reprehensio perfidorum.</hi> </head>
<p>Bene habet: jacta sunt fundamenta, ut ait eximius
Orator. Verum nos non fundamenta solum jecimus,
quae firma et idonea essent operi perforendo; sed
magnis robustisque molibus aedificium totum pene
usque ad summa perduximus. Restat, id quod est
<pb n="0734C"/>
multo facilius, vel tegere, vel ornare; sine quo tamen
priora opera et inutilia sunt, et ingrata. Nam
quid prodest, aut falsis religionibus liberari, aut
intelligere veram? quid aut vanitatem falsae sapientiae
pervidere, aut quae sit vera cogoscere? Quid,
inquam, prodest coelestem illam justitiam defendere?
quid cum magnis difficultatibus cultum Dei
tenere, quae est summa virtus? nisi eam divinum
<pb n="0735A"/>
praemium 
<pb n="0735A"/> beatitudinis perpetue subsequatur. De qua
nobis est in hoc libro disserendum; ne priora omnia
irrita et infructuosa videantur, si hoc, cujus causa illa
suscepta sunt, in incertum relinquamus; ne quis forte
arbitretur, tantos labores incassum suscipi, dum
eorum coelesti mercedi diffidit, quam Deus statuit
ei, qui haec suavia terrae bona prae sola nudaque
virtute contempserit. Satis et huic parti faciamus,
cum testimoniis divinarum Litterarum, tum etiam
probabilibus argumentis, ut aeque clarum sit, et futura
praesentibus, et divina terrenis, et perpetua
brevibus esse anteponenda, quoniam temporalia
sunt praemia vitiorum, sempiterna virtutum.</p>
<p>Exponam igitur rationem mundi, ut facile possit
<pb n="0735B"/>
intelligi, et quando, et quare sit effectus a Deo:
quod Plato, qui de mundi fabricatione disseruit, nec
scire poterat, nec explicare; quippe qui coeleste
mysterium, quod non nisi prophetis ac Deo docente
discitur, ignorabat; ideoque in perpetuum dixit esse
fabricatum. Quod longe secus est: quoniam quidquid
est solido ac gravi corpore, ut initium cepit aliquando,
ita finem capiat necesse est. Nam Aristoteles
cum non videret quemadmodum posset tanta rerum
magnitudo interire, et hanc praescriptionem vellet
<pb n="0736A"/>
effugere, semper ait fuisse mundum, ac semper futurum.
Prorsus nihil vidit; quia quidquid est, necesse
est aliquando habuerit principium, nec omnino quidquam
potest esse, nisi coeperit. Nam cum terram, et
aquam, et ignem disperire, consumi, extinguique
videamus, quae sunt utique mundi partes, intelligitur
id totum esse mortale, cujus membra sunt mortalia.
Ita fit, ut natum sit quidquid potest interire. Sed et
omne quod sub visum oculorum venit, et corporale,
ut ait Plato, et solubile sit necesse est. Unus igitur
Epicurus, auctore Democrito, veridicus in hac re
fuit; qui ait, et ortum aliquando, et aliquando esse
periturum. Nec tamen rationem ullam reddere potuit,
aut quibus de causis tantum hoc opus, aut quo
<pb n="0736B"/>
tempore solvatur. Quod quoniam nobis Deus revelavit, nec conjecturis id assequimur, sed traditione
coelesti, docebimus sedulo; ut tandem studiosis veritatis
appareat, non vidisse neque comprehendisse
philosophos veritatem, sed ita leviter odoratos, ut
tamen unde eos odor ille sapientiae tam suavis, tam
jucundus afflaverit, nullo modo senserint.</p>
<p>Interim necessarium puto admonere lecturos,
quod haec nostra quae tradimus; pravae vitiosaeque
mentes aut omnino non intelligent (hebetatur enim
<pb n="0737A"/>
acies eorum terrenis cupiditatibus, quae sensus
omnes gravant, imbecillesque reddunt); aut etiam
si intelligent, dissimulabunt tamen, et haec vera esse
nolent, quia trahuntur a vitiis, et scientes malis suis
favent, quorum suavitate capiuntur, et virtutis viam
deserunt, cujus acerbitate offenduntur. Nam qui avaritia,
et opum inexplebili quadam siti flagrant, 
<pb n="0737A"/> quia
non possunt, venditis aut dilargitis quae amant, tenui
cultu vitam degere, sine dubio malunt id esse
fictum, quo desideriis suis renuntiare coguntur.
Item, qui libidinum stimulis incitati, ut ait poeta,
<l>In furias ignemque ruunt,</l>
utique incredibilia nos afferre dicunt; quia vulnerant
aures eorum praecepta continentiae, quae illos a voluptatibus
suis prohibent, quibus animam suam cum
<pb n="0737B"/>
corpore adjudicaverunt. Qui vero ambitione inflati,
aut amore potentiae inflammati, omne studium suum
ad honores acquirendos contulerunt, ne si solem
quidem ipsum gestemus in manibus, fidem commodabunt
ei doctrinae, illos jubet omni potentia et honore
contempto humiles vivere, atque ita humiles,
ut et accipere injuriam possint, et referre nolint, si
acceperint. Ii sunt homines, qui contra veritatem
clausis oculis quoquo modo latrant. Qui autem sani
sunt, vel erunt, id est, non ita vitiis immersi, ut insanabiles
sint, et credent his, et libenter accedent;
et quaecumque dicimus, aperta, et plana, et simplicia,
et quod maxime opus est, vera et inexpugnabilia
illis videbuntur.</p>
<p>
          <pb n="0737C"/>Nemo virtuti favet, nisi qui sequi potest; sequi autem
non facile est omnibus: ii possunt, quos paupertas
et rerum indigentia exercuit, et capaces virtutis
<pb n="0738A"/>
effecit. Nam si virtus est tolerantia malorum, non
capiunt ergo virtutem, qui semper in bonis fuerunt,
quia mala neque experti sunt, neque ferre possunt
assuetudine ac desiderio bonorum, quae sola noverunt.
Eo fit, ut pauperes et humiles Deo credant facilius,
qui sunt expediti, quam divites, qui sunt impedimentis
pluribus implicati: immo vero catenati et
compediti serviunt ad nutum dominae cupiditatis,
quae illos inextricabilibus vinculis irretivit; nec
possunt in coelum aspicere, quoniam mens eorum in
terram prona humique defixa est. Virtutis autem via
non capit magna onera gestantes. Angustus admodum
trames est, per quem justitia hominem deducit in
coelum. Hunc tenere non potest, nisi qui fuerit expeditus
et nudus. Nam isti locupletes multis et ingentibus
sarcinis onerati per viam mortis incedunt, quae
<pb n="0738B"/>
latissima est; quoniam late perditio dominatur. His
acerba sunt, his venena, quae Deus ad justitiam praecipit,
quaeque nos Dei magisterio de virtute ac veritate
disserimus. Quibus si repugnare audebunt, necesse
est hostes se esse virtutis justitiaeque fateantur.
Aggrediar nunc quod superest, ut finis operi
possit imponi. Id autem superest, ut de judicio
Dei disseramus: quod tum constituetur, cum
Dominus noster redierit in terram; ut unicuique pro
merito aut praemium persolvat, aut poenam. Itaque
ut in quarto libro de primo adventu ejus diximus,
sic in hoc secundum referamus adventum, quem Judaei
quoque et confitentur, et sperant, sed frustra,
quoniam necesse est ad eos confundendos revertatur,
<pb n="0738C"/>
ad quos convocandos prius venerat. Nam qui
violaverunt impie humilem, sentient in potestate
victorem; eaque omnia quae legunt, et non intelligunt,
<pb n="0739A"/>
Deo repensante 
<pb n="0739A"/> patientur, quippe qui peccatis
omnibus inquinati, et insuper sancto cruore perfusi,
ab illo ipso, qui nefandas manus intulerunt, sint ad
aeterna supplicia destinati. Sed erit nobis contra Judaeos
separata materia, in qua illos erroris et sceleris
revincemus.
</p>
      </div2>

<div2>
        <head>CAPUT II. <hi>De errore philosophorum, ac de divina sapientia; atque de aureo saeculo.</hi> </head>
<p>Nunc ignaros veritatis instruamus. Dispositione
summi Dei sic ordinatum, ut injustum hoc saeculum
decurso temporum spatio terminum sumat, extinctaque
protinus omni malitia, et piorum animis ad beatam
vitam revocatis, quietum, tranquillum, pacificum,
aureum denique, ut poetae vocant, saeculum,
<pb n="0739B"/>
Deo ipso regnante, florescat. In primis causa eorum
omnium philosophis haec fuit, quod rationem mundi,
quae totam sapientiam continet, non comprehenderunt.
Ea vero sensu proprio, et interna intelligentia
non potest comprehendi, quod illi sine doctore
per seipsos facere voluerunt. Itaque in varias
sibique saepe contrarias sententias inciderunt, ex
quibus exitum non haberent; et in eodem luto (sicut
Comicus ait) haesitaverunt; scilicet assumptionibus
eorum non respondente ratione, cum assumpsissent
quidem vera, sed quae affirmari probarique non
possent sine scientia veritatis rerumque coelestium:
quae (ut saepe jam dixi) non potest esse in homine,
nisi Deo docente percepta. Nam si potest homo intelligere
divina, poterit et facere; nam intelligere,
<pb n="0739C"/>
est quasi e vestigio subsequi. Non potest autem facere
quae Deus, quia mortali corpore indutus est; ergo
nec intelligere quidem potest, quae facit Deus. Quod
an fieri possit, ex immensitate rerum atque operum
divinorum facile est unicuique metiri. Nam si mundum
cum omnibus quae sunt in eo contemplari velis,
<pb n="0740A"/>
intelliges profecto, quantum Dei opus humanis operibus
antestet. Ita quantum inter opera divina et
humana interest, tantum distare inter Dei hominisque
sapientiam necesse est. Nam quia Deus incorruptus,
atque immortalis est, et ideo perfectus, quia sempiternus
est, sapientia quoque ejus, perinde ut ipse,
perfecta est; nec obstare illi quidquam potest, quia
nulli rei Deus ipse subjectus est.</p>
<p>Homo autem quin subjectus est passioni, subjecta
est et sapientia ejus errori; et sicut hominis vitam
multae res impediunt, quominus possit esse perpetua:
ita sapientiam quoque ejus multis rebus impediri
necesse est, quominus in perspicienda penitus
veritate perfecta sit. Ergo nulla est humana
sapientia, si per se ad notionem veri scientiamque
<pb n="0740B"/>
nitatur; quoniam mens hominis cum fragili corpore
illigata, et in tenebroso domicilio inclusa, neque liberius
evagari, neque clarius perspicere veritatem
potest; cujus notitia divinae conditionis est. Deo
enim soli opera sua nota sunt. Homo autem non cogitando,
aut disputando assequi eam potest, sed
discendo, et audiendo ab eo, qui scire solus potest,
et docere. Ideo Marcus Tullius sententiam Socratis
de Platone transferens dicentis, venisse tempus, ut
ipse migraret e vita, illos autem, apud quos causam
suam perorabat, agere vitam: Utrum melius sit, inquit,
dii immortales sciunt; hominem arbitror scire
neminem. Quare necesse est omnes philosophiae sectas
alienas esse a veritate; quia homines erant, qui
eas constituerunt, nec ullum fundamentum aut firmitatem
<pb n="0740C"/>
possunt habere, quae nullis divinarum vocum
fulciuntur oraculis.
</p>
      </div2>

<div2>
        <head>CAPUT III. <hi>De natura et de mundo; atque reprehensio Stoicorum et Epicureorum.</hi> </head>
<p>Et quoniam de philosophorum erroribus loquimur,
<pb n="0741A"/>
Stoici naturam 
<pb n="0741A"/> in duas partes dividunt: unam, quae
efficiat; alteram, quae se ad faciendum tractabilem
praebeat. In illa prima esse vim sentiendi; in hac,
materiam; nec alterum sine altero posse. Quomodo
potest idem esse quod tractat, et quod tractatur? Si
quis dicat idem esse figulum quod lutum, aut lutum
idem esse quod figulum, nonne aperte insanire videatur?
At isti uno naturae nomine duas res diversissimas
comprehendunt, Deum et mundum, artificem
et opus; dicuntque alterum sine altero nihil
posse, tanquam natura sit Deus mundo permixtus. Nam
interdum sic confundunt, ut sit Deus ipse mens mundi
et mundus sit corpus Dei. Quasi vero simul esse coeperint
mundus, et Deus; ac non ipse mundum fecerit:
quod et ipsi fatentur alias, cum hominum causa
<pb n="0741B"/>
praedicant esse fabricatum, et sine mundo esse, si
velit, possit; siquidem Deus est divina et aeterna
mens a corpore soluta et libera. Cujus vim majestatemque
quoniam intelligere non poterant, miscuerunt
<pb n="0742A"/>
eum mundo, id est, operi suo. Unde est illud Virgilianum:
<l rend="indent">Totamque infusa per artus</l>
<l>Mens agitat molem, et magno se corpore miscet.</l> 
Ubi est ergo illud, quod iidem ipsi aiunt, et factum
esse divina providentia, et regi? Si enim fecit mundum,
fuit ergo sine mundo. Si regit, non utique sicut
mens corpus regit, sed tanquam dominus domum,
navim gubernator, auriga currum. Nec tamen mixti
sunt iis rebus, quas regunt. Nam si haec omnia, quae
videmus, Dei membra sunt, jam insensibilis ab his
constituitur Deus, quoniam membra sensu carent, et
mortalis, quoniam videmus membra esse mortalia.</p>
<p>Possum enumerare, quoties repentinis quassatae
<pb n="0742B"/>
motibus vel hiaverint terrae, vel desederint in abruptum;
quoties demersae fluctibus, et urbes, et insulae
abierint in profundum; frugiferos campos paludes
inundaverint; flumina et stagna siccaverint; montes
<pb n="0743A"/>
etiam 
<pb n="0743A"/> vel deciderint abrupti, vel planis fuerint adaequati.
Plurimas regiones, et multorum fundamenta
montium latens et internus ignis absumit. Et hoc parum
est, si membris suis non parcit Deus, nisi etiam
homini liceat aliquid in Dei corpus: maria extruuntur;
montes exciduntur, et ad eruendas opes interiora terrae
viscera effodiuntur. Quid quod ne arari quidem
sine laceratione divini corporis potest? ut jam scelerati
et impii simus, qui Dei membra violemus. Patiturne
ergo vexari corpus suum Deus, et debilem se
vel ipse facere, vel ab homine fieri sinit? nisi forte divinus
ille sensus, qui mundo et omnibus mundi partibus
permixtus est, primam terrae faciem reliquit,
ac se in ima demersit, ne quid doloris de assidua laceratione
sentiret. Quod si hoc vanum et absurdum
<pb n="0743B"/>
est, tam igitur ipsi eguerunt, quam haec indigent
sensu, qui non perspexerunt divinum quidem spiritum
esse ubique diffusum, eoque omnia contineri,
non tamen ita, ut Deus ipse, qui est incorruptus,
gravibus et corruptibilibus elementis misceatur. Illud
ergo rectius, quod a Platone ( <hi>in Timaeo</hi> ) sumpserunt,
a Deo factum esse mundum, et ejusdem providentia
gubernari. Oportebat igitur et Platonem, et eos qui
idem senserunt, docere atque explicare, quae causa,
quae ratio fuerit tanti operis fabricandi; quare hoc,
aut cujus gratia fecerit.</p>
<p>At iidem Stoici, hominum, inquiunt, causa mundus
effectus est. Audio. Sed Epicurus ignorat, ipsos
homines quare, aut quis effecerit. Nam Lucretius,
cum diceret mundum non esse a diis constitutum, sic
<pb n="0743C"/>
ait <note>(lib. V de Natura rerum)</note>:
<l>Dicere porro hominum causa voluisse parare;</l>
<l>Praeclaram mundi naturam</l>

<pb n="0744A"/>
Deinde intulit:
<l>Desipere est. Quid enim immortalibus atque beatis</l>
<l>Gratia nostra queat largirier emolumenti,</l>
<l>Ut nostra quidquam causa gerere aggrediantur?</l>
        </p>
<p>Et merito. Illi enim nullam rationem afferebant,
cur humanum genus vel creatum, vel constitutum esset
a Deo. Nostrum hoc officium est, sacramentum
mundi et hominis exponere, cujus illi expertes, sacrarium
veritatis nec attingere, nec videre potuerunt.
ergo (ut paulo ante dicebam) cum assumpsissent id
quod erat verum, id est, mundum a Deo factum, et
hominum causa esse factum; tamen, quoniam eos in
consequentibus ratio defecit, non potuerunt defendere
id quod assumpserant. Denique Plato, ne Dei
opus imbecillum et ruinosum faceret, in aeternum
<pb n="0744B"/>
dixit esse mansurum. Si hominum causa factus est,
et ita factus est ut esset aeternus, cur ergo ipsi quorum
causa factus est, non sunt sempiterni? Si mortales,
propter quos factus est, ergo et ipse mortalis atque
solubilis. Neque enim pluris est ipse, quam ii,
quorum gratia factus est. Quod si ei ratio quadraret,
intelligeret periturum esse, quia factus est; nec posse
in aeternum manere, nisi quod tangi non potest.</p>
<p>Qui autem negat hominum causa factum, hic nullam
rationem tenet. Si enim dicit, ipsum fabricatorem
sua causa tanta haec opera esse molitum, cur
ergo nos nati sumus? cur mundo ipso fruimur? Quid
sibi vult humani generis caeterorumque animantium
fictio? Cur aliena commoda intercipimus? Cur denique
augemur, minuimur, interimus? Quid habet rationis
<pb n="0744C"/>
ipsa generatio? quid perpetua successio? Nimirum
videri nos Deus voluit, et suis variis imaginibus
tanquam sigilla confingere, quibus se oblectaret; et
<pb n="0745A"/>
nihilominus tamen, si ita esset, curae haberet animantes,
praecipueque hominem, cujus imperio cuncta
subjecit. Qui autem dicunt semper fuisse mundum,
omitto illud, quod esse ipse 
<pb n="0745A"/> sine aliquo principio non
potest, unde extricare se nequeunt; sed hoc dico: si
mundus semper fuit, nullam potest habere rationem.
Quid enim potuit in eo ratio moliri, quod nunquam
sumpsit exordium? Nam prius quam fiat aliquid, aut
struatur, opus est consilio, ut disponi possit quemadmodum
fiat, nec incipi quidquam potest sine provisione
rationis. Itaque omne opus ratio praecedit.
Non habet ergo rationem, quod factum non est. Atqui
mundus rationem habet, qua et constat, et regitur;
ergo et factus est: si factus est, et resolvetur. Reddant
ergo isti rationem, si possunt, cur aut factus in
<pb n="0745B"/>
principio sit, aut postea resolvatur.</p>
<p>Quod quia docere non poterat Epicurus, sive Democritus,
sua sponte natum esse dixit, seminibus
inter se passim coeuntibus, quibus iterum resolutis,
dissidium atque interitum secuturum. Corrupit ergo
quod recte viderat, et totam rationem penitus ignorantia
rationis evertit; redegitque mundum, et omnia
quae in eo geruntur, ad similitudinem cujusdam vanissimi
somnii, siquidem rebus humanis ratio nulla
subsistat. Cum vero mundum, omnesque partes ejus,
ut videmus, mirabilis ratio gubernet; cum coeli temperatio,
et aequalis in ipsa varietate cursus astrorum
luminumque coelestium, temporum constans ac mira
descriptio, terrarum varia foecunditas, plana camporum
munimenta, et aggeres montium, viriditas ubertasque
<pb n="0745C"/>
silvarum, fontium saluberrima eruptio, fluminum
opportuna inundatio, maris opulenta et copiosa
interfusio, ventorum diversa et utilis aspiratio, caeteraque
omnia ratione summa constent: quis tam
caecus est, ut existimet sine causa esse facta, in quibus
mira dispositio providentissimae rationis elucet?
<pb n="0746A"/>
Si ergo sine causa nec est, nec fit omnino quidquam:
si et providentia summi Dei ex dispositione rerum,
et virtus ex magnitudine, et potestas ex gubernatione
manifesta est: hebetes ergo et insani, qui providentiam
non esse dixerunt. Non improbarem; si deos
idcirco non esse dicerent, ut unum dicerent: cum
autem ideo ut nullum, qui eos delirasse non putat,
ipse delirat.
</p>
      </div2>

<div2>
        <head>CAPUT IV. <hi>Quod omnia in aliquem usum creata sunt, etiam quae mala videntur: quare homo in tam fragili corpore ratione fruatur.</hi> </head>
<p>Sed de providentia satis in primo libro diximus.
Quia et si est, ut apparet ex mirabilitate operum
suorum, necesse est etiam hominem, caeterasque
<pb n="0746B"/>
animantes, eadem providentia creaverit. Videamus
ergo, quae ratio fuerit fingendi generis humani; quoniam
constat, id quod Stoici dicunt, hominum causa
mundum esse fabricatum: quanquam in hoc ipso
non mediocriter peccent, quod non hominis causa
dicunt, sed hominum. Unius enim singularis appellatio
totum comprehendit humanum genus. Sed hoc
ideo, quia ignorant unum hominem a Deo esse formatum,
putantque homines in omnibus terris et
agris tanquam fungos esse generatos. At Hermes non
ignoravit hominem, et a Deo, et ad Dei similitudinem
fictum. Sed redeo ad propositum. Nihil est (ut
opinor) quod sit propter seipsum factum: sed quidquid
omnino fit, ad usum aliquem fieri necesse est.
Quis est enim vel tam ineptus, vel tam otiosus, ut
<pb n="0746C"/>
aggrediatur aliquid facere frustra, ex quo nullam
utilitatem, nullum commodum speret? Qui domum
aedificat, non idcirco aedificat, ut tantummodo domus
sit: sed ut in ea possit habitari. Qui navem fabricat,
non ideo insumit operam, ut tantum navis appareat:
<pb n="0747A"/>
sed ut in ea navigetur. Item qui vas aliquod instituit 
<pb n="0747A"/> 
ac format, non propterea id facit, ut tantum fecisse
videatur: sed ut vas illud effectum capiat aliquid necessarium.
Similiter caetera, quaecumque fiunt, non
utique in supervacuum, sed ad usus aliquos utiles
laborantur.</p>
<p>Mundus igitur a Deo factus est, non utique propter
ipsum mundum; neque enim aut calore solis, aut lumine,
aut aspiratione ventorum, aut humore imbrium,
aut alimonia frugum, cum sensu careat, indiget.
Sed ne illud quidem dici potest, quod Deus
propter seipsum fecerit mundum; quoniam potest
esse sine mundo, sicut fuit antea, et iis omnibus quae
in eo sunt, quaeque generantur, Deus ipse non utitur.
Apparet ergo animantium causa mundum esse
<pb n="0747B"/>
constructum; quoniam rebus iis, quibus constat,
animantes fruuntur: quae ut vivere, ut constare possint,
omnia his necessaria temporibus certis subministrantur.
Rursum caeteras animantes hominis causa
esse fictas, ex eo clarum est, quod homini serviunt,
et tutelae ejus atque usibus datae sunt; quoniam sive
terrenae sunt, sive aquatiles, non sentiunt mundi rationem,
sicut homo. Respondendum est hoc loco philosophis,
maximeque Ciceroni, qui ait:  « Cur Deus
omnia nostri causa cum faceret, tantam vim natricum
viperarumque fecerit? cur tam multa pestifera
terra marique disperserit? »  Ingens ad disputandum
locus: sed ut in transcursu breviter stringendus est.
Quoniam homo ex rebus diversis ac repugnantibus
<pb n="0747C"/>
configuratus est, anima et corpore, id est, coelo atque
<pb n="0748A"/>
terra, tenui et comprehensibili, aeterno ac temporali,
sensibili atque bruto, luce praedito atque tenebroso:
ipsa ratio ac necessitas exigebat, et bona homini
proponi et mala; bona, quibus utatur, mala,
quae vitet et caveat.</p>
<p>Idcirco enim data est illi sapientia, ut cognita bonorum
malorumque natura, et in appetendis bonis,
et malis declinandis, vim suae rationis exerceat. Nam
caeteris animalibus quia sapientia non data est, et
munita indumentis naturalibus, et armata sunt: homini
autem pro his omnibus, quod erat praecipuum,
rationem solam dedit. Itaque nudum formavit et inermem,
ut eum sapientia et muniret, et tegeret. Munimenta
et ornatum ejus non foris, sed intus, non in
corpore, sed in corde constituit. Nisi ergo essent
<pb n="0748B"/>
mala quae caveret, quae a bonis utilibusque distingueret,
non esset ei sapientia necessaria. Sciat ergo
Marcus Tullius, aut ideo homini datam esse rationem,
ut et pisces caperet usus sui gratia, et natrices
viperasque vitaret salutis suae causa: aut idcirco ei
bona malaque proposita, quia sapientiam acceperat,
cujus vis omnis in discernendis bonis malisque versatur.
Magna igitur, et recta, et admirabilis est vis,
et ratio, et potestas hominis, propter quem mundum
ipsum, et universa quaecumque sunt, Deus fecit;
tantumque honoris illi habuit, ut eum praeficeret universis,
quoniam solus poterat Dei opera mirari.
Optime igitur Asclepiades noster de providentia
summi Dei disserens, in eo libro quem scripsit ad
<pb n="0748C"/>
me:  « Atque ideo, inquit, merito quis arbitretur,
<pb n="0749A"/>
proximum sibi locum divinam providentiam dedisse
ei, qui poterat intelligere 
<pb n="0749A"/> ordinationem suam. Nam
sol iste est; quis eum videt ita, ut intelligat quia sol
est, et quantum gratiae afferat caeteris institutis? hoc
coelum est; quis id suspicit? terra haec; quis eam
colit? hoc pelagus; quis in eo navigat? hic ignis est;
quis eo utitur? »  Instituit ergo summus Deus non
propter se, quia nihilo indiget, sed propter hominem,
qui his congruenter uteretur.</p>
</div2>

<div2>
        <head>CAPUT V. <hi>De hominis creatione, atque de dispositione mundi, et de summo bono.</hi> </head>
<p>Reddamus nunc rationem, quare hominem ipsum
<pb n="0749B"/>
fecerit Deus. Quod si philosophi scissent, aut defendissent
illa, quae vera invenerant, aut in maximos
errores non incidissent. Haec enim summa, hic cardo
rerum est. Quem qui non tenuerit, veritas illi omnis
elabitur. Hoc est denique, quod efficiat illis non
quadrare rationem: quae illis si affulsisset, si sacramentum
hominis omne cognovissent, numquam
disputationes eorum, et omnem philosophiam de
transverso academia jugulasset. Sicut ergo mundum
non propter se Deus fecit, quia commodis ejus non
indiget, sed propter hominem, qui eo utitur; ita
ipsum hominem propter se. Quae utilitas Deo in homine,
inquit Epicurus, ut eum propter se faceret?
Scilicet, ut esset, qui opera ejus intelligeret, qui providentiam
disponendi, rationem faciendi, virtutem
<pb n="0749C"/>
consummandi et sensu admirari, et voce proloqui
posset. Quorum omnium summa haec est, ut Deum
colat. Is enim colit, qui haec intelligit: is artificem
rerum omnium, is verum patrem suum debita veneratione
<pb n="0750A"/>
prosequitur, qui virtutem majestatis ejus de
suorum operum inventione, inceptione, perfectione
metitur. Quod planius argumentum proferri potest,
et mundum hominis, et hominem sui causa Deum
fecisse, quam quod ex omnibus animantibus solus ita
formatus est, ut oculi ejus ad coelum directi, facies
ad Deum spectans, vultus cum suo parente communis
sit, ut videatur hominem Deus, quasi porrecta manu
allevatum ex humo, ad contemplationem sui excitasse?
 « Quid ergo, inquit, Deo cultus hominis confert,
beato, et nulla re indigenti? vel si tantum honoris
homini habuit, ut ipsius causa mundum fabricaret,
ut instrueret eum sapientia, ut dominum
viventium faceret, eumque diligeret tamquam filium,
cur mortalemque fragilemque constituit? cur omnibus
<pb n="0750B"/>
malis, quem diligebat, objecit? cum oporteret et
beatum esse hominem, tamquam conjunctum et
proximum Deo, et perpetuum, sicut est ipse, ad quem
colendum et contemplandum figuratus est. » </p>
<p>Quamquam haec fere in prioribus libris sparsim docuimus:
tamen quoniam proprie id materia nunc
exigit, quia de vita beata disserere propositum est,
explicanda sunt ista diligentius et plenius, ut dispositio
Dei, et opus voluntasque noscatur. Cum posset
semper spiritibus suis immortalibus innumerabiles
animas procreare, sicut angelos genuit, quibus immortalitas
sine ullo malorum periculo ac metu constat;
excogitavit tamen inenarrabile opus, quemadmodum
infinitam multitudinem crearet animarum,
quas primo fragilibus et imbecillis corporibus illigatas
<pb n="0750C"/>
constitueret inter bonum malumque medias, ut
constantibus ex utrisque naturis virtutem proponeret;
ne immortalitatem delicate assequerentur ac molliter:
sed ad illud aeternae vitae ineloquibile praemium
<pb n="0751A"/>
summa cum difficultate ac magnis laboribus pervenirent.
Ergo ut eas gravibus et vexabilibus membris 
<pb n="0751A"/> 
indueret, quoniam consistere in medio inani non
poterant, ponderibus et gravitate corporis deorsum
premente, sedem illis ac domicilium primo
condendum esse decrevit. Itaque ineffabili virtute ac
potentia praeclara mundi opera molitus est, suspensis
in altitudinem levibus elementis, et gravibus in
ima depressis; et coelestia firmavit, et terrena constituit.
Non est necesse nunc exequi singula, quoniam
in secundo libro universa executi sumus.</p>
<p>Lumina igitur posuit in coelo, quorum moderatio,
et claritas, et motus aptissime ad utilitates viventium
temperatus est. Terrae autem, quam sedem voluit
esse, foecunditatem varia gignendi ac proferendi dedit,
<pb n="0751B"/>
ut ubertate frugum et herbarum virentium, pro
natura et usu cujusque generis, alimoniam administraret.
Tum perfectis omnibus, quae ad conditionem
mundi pertinebant, hominem finxit ex ipsa terra,
quam illi a principio in habitaculum praeparavit; id
est spiritum suum terreno corpore induit et involvit,
ut et compactus ex rebus diversis ac repugnantibus,
<pb n="0752A"/>
bonum ac malum caperet; et sicut terra ipsa fecunda
est ad fruges pariendas: ita corpus hominis, quod
assumptum est e terra, generandi copiam, facultatemque
procreandae sobolis accepit, ut quoniam fragili
materia formatus in aeternum manere non poterat,
peracto temporalis vitae spatio cederet, et illud, quod
fragile atque imbecillum gerebat, perpetua successione
renovaret. Cur igitur eum mortalem finxit et
fragilem, cum illius causa mundum aedificasset?
Primum, ut infinita vis animarum gigneretur, omnemque
terram multitudine oppleret: deinde, ut proponeret
homini virtutem, id est, tolerantiam malorum
ac laborum, per quam posset praemium immortalitatis
adipisci. Nam quia homo ex duabus rebus constat,
corpore atque anima, quorum alterum terrenum
<pb n="0752B"/>
est, alterum coeleste, duae vitae homine attributae sunt:
una temporalis, quae corpori assignatur; altera sempiterna,
quae animae subjacet. Illam nascendo accipimus,
hanc assequimur laborando ne immortalitas
homini (ut ante diximus) sine ulla difficultate constaret.
Illa terrena est, sicut corpus, et ideo finitur; haec
vero coelestis; sicut anima, et ideo terminum non
<pb n="0753A"/>
habet. Illam primam nescientes accipimus; 
<pb n="0753A"/> hanc secundam
scientes; virtuti enim, non naturae datur, quia
voluit nos Deus vitam nobis in vita comparare.</p>
<p>Idcirco hanc nobis praesentem dedit, ut illam veram
et perpetuam aut vitiis amittamus, aut virtute mereamur.
In hac corporali non est summum bonum; quoniam
sicut necessitate divina nobis data est, ita rursum
divina necessitate solvetur. Ita quod finem habet,
summum bonum non habet. In illa vero spiritali, quam
per nos ipsi acquirimus, summum bonum continetur;
quia nec malum potest habere, nec finem. Cui rei
argumentum natura et ratio corporis praebet. Caetera
namque animalia in humum vergunt, quia terrena
sunt; nec capiunt immortalitatem, quae de coelo est.
Homo autem rectus in coelum spectat, quia proposita
<pb n="0753B"/>
est illi immortalitas; nec tamen venit, nisi tribuatur
homini a Deo. Nam nihil interesset inter justum et
injustum, siquidem omnis homo natus immortalis
fieret; ergo immortalitas non sequela naturae, sed
merces praemiumque virtutis est. Denique homo non
statim quam natus est, rectus ingreditur: sed quadrupes
primo, quia ratio corporis et hujus praesentis
vitae communis est nobis cum mutis animalibus; post
deinde confirmatis viribus erigitur, et lingua ejus in
eloquium solvitur, et mutum animal esse desinit.
Quae ratio docet, mortalem nasci hominem; postea
vero immortalem fieri, cum coeperit ex Deo vivere,
id est, justitiam sequi, quae continetur in Dei cultu,
cum excitaverit hominem Deus ad aspectum coeli ac
sui. Quod tum fit, cum homo coelesti lavacro purificatus,
<pb n="0753C"/>
exponit infantiam cum omni labe vitae prioris,
et incremento divini vigoris accepto, fit homo perfectus
ac plenus.</p>
<p>
          <pb n="0754A"/>Ergo quia virtutem proposuit homini Deus, licet
anima et corpus consociata sint; tamen contraria sunt,
et impugnant invicem. Animi bona, mala sunt corporis;
id est, opum fuga, voluptatum interdictio, doloris
mortisque contemptus. Item corporis bona, mala
sunt animi; hoc est, cupiditas, et libido, quibus et
opes appetuntur et suavitates variarum voluptatum,
quibus enervatus animus extinguitur. Ideo necesse
est, justum et sapientem in omnibus malis esse, quoniam
malorum victrix est fortitudo; injustos autem
in divitiis, in honore, in potestate. Haec enim bona
corporalia et terrena sunt. Illi autem terrenam vitam
agunt, nec assequi immortalitatem queunt, quia se
voluptatibus dediderunt, quae sunt virtutis inimicae.
Itaque vita haec temporalis illi aeternae debet esse
<pb n="0754B"/>
subjecta, sicut corpus animae. Quisquis ergo animae
vitam maluerit, vitam corporis contemnat necesse
est; nec aliter eniti ad summum poterit, nisi quae
sunt ima despexerit. Qui autem corporis vitam fuerit
amplexus, et cupiditates suas in terram dejecerit, illam
superiorem vitam consequi non potest. Sed qui
mavult bene vivere in aeternum, male vivet ad tempus,
et afficietur omnibus molestiis et laboribus,
quandiu fuerit in terra, ut habeat divinum et coeleste
solatium. Et qui maluerit bene vivere ad tempus,
male vivet in aeternum; damnabitur enim sententia
Dei ad aeternam poenam, quia coelestibus bonis terrena
praeposuit. Propterea igitur coli se Deus expetit,
et honorari ab homine tanquam pater, ut virtutem ac
sapientiam teneat, quae sola immortalitatem parit.
<pb n="0754C"/>
Nam quia nullus alius praeter ipsum donare eam potest,
quia solus possidet, pietatem hominis, qua Deum
<pb n="0755A"/>
honoraverit, hoc afficiet praemio, ut sit in aeternum
beatus, sitque apud Deum, et cum Deo semper.
<pb n="0755A"/>
        </p>
<p> <hi>Quae sequuntur in quibusdam manuscriptis ac in antiquis
editionibus reperi. Ea tamen Lactantio abjudicant
recentiores interpretes: sed ne aliquid desit, hic apponere
visum est; ac monemus ea non esse apprime catholica:
sic autem habent.</hi> </p>
<p> « Neque nunc aliquis eo confugiat, ut dicat ad ipsius
culpam pertinere, qui et bonum instituit, et malum.
Cur enim malum voluit esse, si id odio habet?
Cur non bonum tantum fecit, ut nemo peccaret, nemo
faceret malum? Quanquam hoc in omnibus fere prioribus
libris docuerim, et id jam superius, quamvis
leviter, attigerim; tamen subinde admonendum est,
quia omnis ratio in eo posita est. Nulla enim virtus
<pb n="0755B"/>
esse poterat, nisi diversa fecisset; nec omnino apparere
vis boni potest, nisi ex mali comparatione. Adeo
malum nihil aliud est, quam boni interpretatio. Sublato
igitur malo, etiam bonum tolli necesse est. Si
laevam manum, aut pedem amputaveris, nec corpus
erit integrum, nec vita ipsa constabit. Adeo ad compagem
corporis temperandam, aptissime cum dextris
sinistra junguntur. Item si pares calculos feceris,
nemo ludet. Si unum colorem Circo dederis, nemo
spectandum putabit, sublata omni Circensium voluptate.
Quos profecto qui prius instituit, amator unius
coloris fuit: sed alterum ei, quasi aemulum posuit,
ut posset esse certamen, et aliqua in spectaculo gratia.
Sic Deus, quum bonum constitueret, quum virtutem
daret, statuit etiam diversa, cum quibus illa confligerent.
<pb n="0755C"/>
Si desit hostis, et pugna, nulla victoria est.
Tolle certamen, ne virtus quidem quidquam est.
Quam multa sunt hominum inter se, et quam variis
artibus constituta certamina? Nemo tamen fortior,
velocior, praestantior haberetur, si adversarium, cum
quo contenderet, non haberet. Unde autem abest
victoria, abesse hinc et gloriam simul, et praemium
necesse est. Ut igitur virtutem ipsam exercitatione
assidua roboraret, eamque faceret de malorum conflictatione
perfectam, utrumque simul dedit, quia
utrumque sine altero retinere vim suam non potest.
Ergo diversitas est, cui omnis ratio veritatis innititur.</p>
<p> « Non me praeterit, quid hoc loco a peritioribus
possit opponi. Si bonum sine malo esse non potest,
quomodo primum hominem dicis ante offensum Deum
<pb n="0755D"/>
in solo bono fuisse, aut postea in solo bono futurum?
Discutienda nobis haec quaestio est: quod in prioribus
<pb n="0756A"/>
libris praetermisi, ut hic implerem. Diximus superius,
ex elementis repugnantibus hominis constare naturam.
Corpus enim, quia terra est, comprehensibile
est, temporale, brutum, atque tenebrosum est. Anima
vero, quia de coelo est, tenuis, aeterna, sensibilis,
illustris est. Quae quia inter se contraria sunt,
necesse est, hominem bono et malo esse subjectum.
Animae adscribitur bonum, quia indissolubilis
est: corpori malum; quia fragile est. Quoniam
igitur sociata et conjuncta sunt corpus et anima,
aeque bonum et malum cohaereat necesse est; nec
separari alterutro possunt, nisi quum illa separata
sunt. Denique boni malique notitia simul homini primo
data est. Qua percepta, statim de loco sancto pulsus
est, in quo malum non est. Ubi cum esset in bono
<pb n="0756B"/>
tantum, id ipsum bonum esse, ignorabat. Postquam
vero accepit boni malique intelligentiam, jam nefas
erat, eum in beatitudinis loco morari, relegatusque
est in hunc communem orbem, ut ea utraque simul
experiretur, quorum naturam pariter agnoverat. Apparet
ergo idcirco datam esse homini sapientiam, ut
bonum discernat a malo; ut ab incommodis commoda,
ab inutilibus utilia distinguat; ut habeat judicium, et
considerantiam, quid cavere, quid appetere, quid fugere,
quid sequi debeat. Sapientia igitur constare sine
malo non potest; vixitque ille princeps generis humani,
quamdiu in solo bono fuit, velut infans, boni ac
mali nescius. At enim postea hominem necesse est et sapientem
esse, et sine ullo malo beatum. Sed id fieri non
potest, quamdiu anima domicilio corporis induta est.</p>
<p>
          <pb n="0756C"/> « Quum vero factum fuerit corporis animaeque dissidium,
tunc malum a bono separabitur. Et sicut
corpus interit, anima manet; ita malum interibit,
et bonum permanebit. Tunc homo accepto immortalitatis
indumento, erit sapiens, expers mali, sicut
Deus. Qui ergo vult nos in bono esse tantum, id potissimum
desiderat, ut sine corpore vivamus, in quo
est malum. Quod si tollatur, aut sapientia homini,
ut dixi, aut corpus adimetur: sapientia, ut ignoret
malum; corpus, ut non sentiat. Nunc autem cum
homo et sapientia sit instructus, ut sciat, et corpore,
ut sentiat, utrumque pariter in hac vita Deus esse
voluit, ut ratio virtutis sapientiaeque constaret. Posuit
itaque hominem inter utrumque medium, ut
haberet licentiam vel mali, vel boni sequendi. Sed
<pb n="0756D"/>
malo admiscuit apparentia quaedam bona, id est varias
et delectabiles suavitates, ut earum illecebris induceret
<pb n="0757A"/>
hominem ad latens malum. Bono autem admiscuit
apparentia quaedam mala, id est, aerumnas,
et miserias, et labores, quorum asperitate ac molestia
offensus animus refugeret a bono latenti. Hic ergo
sapientiae officium desideratur, ut plus mente videamus,
quam corpore: quod pauci admodum facere
possunt; quia et virtus difficilis ac rara est, et voluptas
communis ac publica. Ita necesse est, sapientem
pro stulto haberi, qui dum appetit bona, quae
non cernuntur, dimittit e manibus, quae videntur;
et dum vitat mala, quae non aspiciuntur, incurrit in
mala, quae ante oculos sunt. Quod accidit nobis,
cum neque cruciatum, neque mortem pro fide recusamus:
quando ad summum nefas compellimur, ut
prodita fide atque abnegato Deo vero, diis mortuis
<pb n="0757B"/>
mortiferisque libemus. Haec ratio est, cur hominem
Deus et mortalem fecerit, et malis subjecerit; licet
ipsius causa mundum aedificasset, scilicet ut virtutem
caperet, et ei virtus sua immortalitatem daret. Virtus
autem, sicut ostendimus, veri Dei cultus est. » </p>
</div2>

<div2>
        <head>CAPUT VI. <hi>Quare mundus et homo creati sunt; quam sit inanis cultus deorum.</hi> </head>
<p>Nunc totam rationem brevi circumscriptione signemus.
Idcirco mundus factus est, ut nascamur: ideo
nascimur, ut agnoscamus factorem mundi ac nostri
Deum: ideo agnoscimus, ut colamus: ideo colimus,
ut immortalitatem pro mercede laborum capiamus,
quoniam maximis laboribus cultus Dei constat: ideo
praemio immortalitatis afficimur, ut similes angelis
<pb n="0757C"/>
effecti, summo patri ac Domino in perpetuum serviamus,
et simus aeternum Deo regnum. 
<pb n="0757C"/> Haec summa
rerum est, hoc arcanum Dei, hoc mysterium mundi:
a quo sunt alieni, qui sequentes praesentem voluptatem,
terrestribus et fragilibus se bonis addixerunt,
et animas ad coelestia genitas suavitatibus mortiferis
tanquam luto coenove demerserunt.</p>
<p>Quaeramus nunc vicissim, an in cultu deorum ratio
ulla subsistat: qui si multi sunt, si ideo tantum ab
hominibus coluntur, ut praestent illis opes, victorias,
honores, et quaeque alia quae non nisi ad praesens valent;
si sine causa gignimur; si in hominibus procreandis
providentia nulla versatur; si casu nobismetipsis,
<pb n="0758A"/>
ac voluptatis nostrae gratia nascimur; si
nihil post mortem sumus: quid potest esse tam supervacaneum,
tam inane, tam vanum, quam humana
res, et quam mundus ipse? qui cum sit incredibili
magnitudine, tam mirabili ratione constructus, tamen
rebus ineptis vacet. Cur enim ventorum spiritus
citent nubes? Cur emicent fulgura? tonitrua
mugiant? imbres cadant, ut fruges terra producat,
ut varios foetus alat? Cur denique omnis natura rerum
laboret, ne quid desit earum rerum, quibus vita
hominis sustinetur, si est inanis, si ad nihilum interimus,
si nihil est in nobis majoris emolumenti Deo?
Quod si est dictu nefas, nec putandum est fieri posse,
ut non ob aliquam maximam rationem fuerit constitutum,
quod videas maxima ratione constare; quae
<pb n="0758B"/>
potest esse ratio in his erroribus pravarum religionum,
et in hac persuasione philosophorum, qua putant
animas interire? Profecto nulla. Quid enim habent
dicere, cur dii hominibus tam diligenter suis
quaeque temporibus exhibeant? An ut illis far et merum
demus, et odorem thuris, et sanguinem pecudum?
quae neque immortalibus grata esse possunt,
quia sunt fragilia; neque usui esse expertibus corporum,
quia haec ad usum corporalium data sunt.
Et tamen si ea desiderarent, sibi ipsi possent exhibere
cum vellent. Sive igitur intereunt animae, sive
in aeternum manent, quam rationem continet cultus
deorum, aut a quo mundus constitutus est? cur, aut
quando, aut quousque, quatenus homines, aut quamobrem
procreati? cur nascuntur, intereunt, succedunt,
<pb n="0758C"/>
renovantur? Quid dii ex cultibus eorum
assequuntur,
qui post mortem nihil futuri sunt? quid
praestant? quid pollicentur? quid minantur aut hominibus,
aut diis dignum? Vel si manent animae post
obitum, quid de his faciunt, facturive sunt? quid
illis opus est thesauro animarum? ipsi illi ex quo
fonte oriuntur? quomodo, aut quare, aut unde multi
sunt? Ita fit, ut si ab illa rerum summa, quam superius
comprehendimus, aberraveris, omnis ratio
intereat, et ad nihilum omnia revolvantur.
</p>
      </div2>

<div2>
        <head>CAPUT VII. <hi>De philosophorum varietate, eorumque veritate.</hi> </head>
<p>Quam summam quia philosophi non comprehenderunt,
<pb n="0759A"/>
nec veritatem comprehendere potuerunt,
quamvis ea fere, quibus summa ipsa constat, et viderint,
et explicaverint. Sed diversi, ac diverse illa
omnia protulerunt, non annectentes nec causas rerum,
nec consequentias, 
<pb n="0759A"/> nec rationes; ut summam
illam, quae continet universa, et compingerent, et
implerent. Facile est autem docere, pene universam
veritatem per philosophos sectas esse divisam.
Non enim sic philosophiam nos evertimus, ut Academici
solent, quibus ad omnia respondere propositum
est, quod est potius calumniari et illudere: sed
docemus, nullam sectam fuisse tam deviam, nec philosophorum
quemquam tam inanem, qui non viderit aliquid
ex vero. Sed dum contradicendi studio insaniunt,
dum sua etiam falsa defendunt, aliorum etiam vera
<pb n="0759B"/>
subvertunt, non tantum elapsa illis veritas est, quam se
quaerere simulabant: sed ipsi eam potissimum suo vitio
perdiderunt. Quod si extitisset aliquis, qui veritatem
sparsam per singulos, per sectasque diffusam colligeret
in unum, ac redigeret in corpus, is profecto non dissentiret
a nobis. Sed hoc nemo facere, nisi veri peritus
ac sciens potest. Verum autem scire, non nisi
ejus est, qui sit doctus a Deo. Neque enim potest aliter
repudiare quae falsa sunt, eligere ac probare quae
vera: sed si vel casu id efficeret, certissime philosopharetur;
et quamvis non posset divinis testimoniis
illa defendere, tamen se ipsa veritas illustraret suo
lumine. Quare incredibilis est error illorum, qui cum
<pb n="0759C"/>
aliquam sectam probaverint, eique se addixerint, caeteras
<pb n="0760A"/>
damnant tanquam falsas et inanes, armantque
se ad praeliandum, nec quid defendere debeant scientes,
nec quid refutare; incursantque passim sine delectu
omnia, quae afferunt quicumque dissentiunt.</p>
<p>Ob has eorum pertinacissimas contentiones nulla
extitit philosophia, quae ad verum propius accederet;
nam particulatim veritas ab his tota comprehensa
est. Factum esse mundum a Deo, dixit Plato
( <hi>in Timaeo</hi> ). Idem prophetae loquuntur; idemque ex
Sibyllae carminibus apparet <hi>(sermone 1)</hi>. Errant igitur
qui vel omnia sua sponte nata esse dixerunt, vel
minutis seminibus conglobatis; quoniam tanta res,
tam ornata, tam magna, neque fieri, neque disponi
et ordinari sine aliquo prudentissimo auctore potuit;
et ea ipsa ratio, qua constare ac regi omnia sentiuntur,
<pb n="0760B"/>
solertissimae mentis artificem confitetur. Hominum
causa mundum, et omnia quae in eo sunt esse
facta, Stoici loquuntur: idem nos divinae Litterae docent.
Erravit ergo Democritus, qui vermiculorum
modo putavit effusos esse de terra nullo auctore,
nullaque ratione. Cur enim formatus sit homo, divini
sacramenti est: quod quia ille scire non poterat,
humanam vitam deduxit ad nihilum. Ad virtutem
capessendam nasci homines Ariston disseruit:
idem nos monemur ac discimus a prophetis. Falsus
igitur Aristippus, qui hominem voluptati, hoc est
malo tanquam pecudem subjugavit. Immortales esse
animas Pherecydes et Plato disputaverunt: haec vero
<pb n="0760C"/>
propria est in nostra religione doctrina. Ergo Dicaearchus
<pb n="0761A"/>
cum Democrito 
<pb n="0761A"/> erravit, qui perire cum corpore
ac dissolvi argumentatus est. Esse inferos Zenon
Stoicus docuit, et sedes piorum ab impiis esse discretas;
et illos quidem quietas ac delectabiles incolere
regiones, hos vero luere poenas in tenebrosis locis,
atque in coeni voraginibus horrendis: idem nobis
prophetae palam faciunt. Ergo Epicurus erravit,
qui poetarum id esse figmentum putavit, et illas inferorum
poenas, quae ferantur, in hac esse vita interpretatus
est. Totam igitur veritatem, et omne divinae
Religionis arcanum philosophi attigerunt. Sed
aliis refellentibus, defendere id quod invenerant, nequiverunt;
quia singulis ratio non quadravit, nec ea,
quae vera senserant in summam redigere potuerunt,
sicut nos superius fecimus.
</p>
      </div2>

<div2>
        <head> CAPUT VIII. <hi>De immortalitate animae.</hi> </head>
<p>Unum est igitur summum bonum immortalitas, ad
quam capiendam, et formati a principio, et nati sumus.
Ad hanc tendimus; hanc spectat humana natura;
<pb n="0762A"/>
ad hanc nos provehit virtus: quod bonum quia deprehendimus,
superest etiam ut de ipsa immortalitate
dicamus. Platonis argumenta, quamvis ad rem
multum conferant, tamen parum habent firmitatis ad
probandam et implendam veritatem; quoniam nec
rationem totius mysterii magni consummaverat, in
unumque collegerat, nec summum bonum comprehenderat.
Nam licet verum de animae immortalitate
sentiret, tamen non ita de illa tanquam de summo
bono disserebat. Nos igitur certioribus signis elicere
possumus veritatem, qui eam non ancipiti suspicione
collegimus, sed divina traditione cognovimus. Plato
autem sic argumentatus est, immortale esse quidquid
per seipsum et sentit, et semper movetur; quod enim
principium motus non habet, nec finem habiturum,
<pb n="0762B"/>
quia deseri a semetipso non potest. Quod argumentum
etiam mutis animalibus aeternitatem daret, nisi
adjectione sapientiae discrevisset. Addidit igitur, ut
effugeret hanc communitatem, fieri non posse, quin
sit immortalis animus humanus, cujus miranda solertia
inveniendi, et celeritas cogitandi, et facilitas
percipiendi atque discendi, et memoria praeteritorum,
<pb n="0763A"/>
et providentia futurorum, et artium plerumque 
<pb n="0763A"/> innumerabilium
scientia, qua caeterae careant animantes,
divina et coelestis appareat: quia et origo animi,
qui tanta capiat, tanta contineat, nulla reperiatur in
terra; siquidem ex concretione terrena nihil habeat
admistum: sed necesse esse in terram resolvi, quod
est in homine ponderosum et dissolubile; quod autem
tenue atque subtile, id vero esse individuum, ac
domicilio corporis velut carcere liberatum, ad coelum
et ad naturam suam pervolare. Haec fere Platonis
collecta breviter, quae apud ipsum late copioseque
explicantur.</p>
<p>In eadem sententia fuit etiam Pythagoras antea,
ejusque praeceptor Pherecydes, quem Cicero tradit
primum de aeternitate animarum disputavisse. Qui
<pb n="0763B"/>
omnes licet eloquentia excellerent; tamen in hac
duntaxat contentione non minus auctoritatis habuerunt,
qui contra hanc sententiam disserebant, Dicaearchus
primo, deinde Democritus, postremo Epicurus:
adeo ut res ipsa, de qua inter se pugnabant,
in dubium vocaretur. Denique et Tullius, expositis
horum omnium de immortalitate ac morte sententiis,
nescire se quid sit verum, pronuntiavit. « Harum, <hi>inquit,</hi> 
 sententiarum quae vera sit, Deus aliquis
viderit. »  Et rursus alibi:  « Quoniam utraque, <hi>inquit,</hi> 
 earum sententiarum doctissimos habuit auctores;
nec quid certi sit divinari potest. »  Verum nobis
divinatione opus non est, quibus veritatem divinitas
ipsa patefecit.
</p>
      </div2>

<div2>
        <head> CAPUT IX. <hi>De aeternitate animae, atque de virtute.</hi> </head>
<p>His itaque argumentis, quae nec Plato, nec ullus
alius invenit, animarum aeternitas probari ac perspici
potest: quae nos breviter collegimus; quoniam
properat oratio ad enarrandum judicium Dei maximum,
quod in terra propinquante saeculorum fine
celebrabitur. Ante omnia, quoniam Deus ab homine
videri non potest, ne quis tamen ex eo ipso putaret
Deum non esse, quia mortalibus oculis non videretur,
inter caetera institutorum miracula, fecit etiam
multa, quorum vis quidem apparet, substantia tamen
non videretur, sicut est vox, odor, ventus; ut
<pb n="0764B"/>
harum rerum argumento et exemplo, etiam Deum,
licet sub oculos non veniret, de sua tamen vi; et
effectu, et operibus cerneremus. Quid voce clarius?
aut vento fortius? aut odore violentius? Haec tamen,
cum per aerem feruntur, ad sensusque nostros veniunt,
et eos potentia sua impellunt, non cernuntur
acie luminum: sed aliis corporis partibus sentiuntur.
Similiter Deus non aspectu nobis aliove fragili
sensu comprehendendus est: sed mentis oculis
intuendus, cum opera ejus praeclara et miranda videamus.
Nam illos, qui nullum omnino Deum esse
dixerunt, non modo philosophos, sed ne homines
quidem fuisse dixerim, qui mutis simillimi ex solo
corpore constiterunt, nihil omnino cernentes animo,
<pb n="0765A"/>
sed ad sensum 
<pb n="0765A"/> corporis cuncta referentes, qui nihil
putabant esse, nisi quod oculis contuebantur. Et
quia videbant aut bonis accidere adversa, aut malis
prospera, fortuitu geri omnia crediderunt, et natura
mundum, non providentia constitutum.</p>
<p>Hinc jam prolapsi sunt ad deliramenta, quae talem
sententiam necessario sequebantur. Quod si est Deus
et incorporalis, et invisibilis, et aeternus; ergo non
idcirco interire animam credibile est, quia non videtur,
postquam recessit a corpore, quoniam constat
esse aliquid sentiens ac vigens, quod non veniat sub
aspectum. At enim difficile est animo comprehendere,
quemadmodum possit anima retinere sensum sine iis
partibus corporis, in quibus inest officium sentiendi.
Quid de Deo? num facile est comprehendere, quemadmodum
<pb n="0765B"/>
vigeat sine corpore? Quod si deos esse
credunt, qui si sunt, utique sunt expertes corporum,
necesse est, humanas animas eadem ratione subsistere;
quoniam ex ipsa ratione ac prudentia intelligitur
esse quaedam in homine ac Deo similitudo. Denique
illud argumentum, quod etiam Marcus Tullius
vidit, satis firmum est: ex eo aeternitatem animae
posse dignosci, quia nullum sit aliud animal, quod
habeat notitiam aliquam Dei; Religioque sit pene
sola, quae hominem discernat à mutis: quae cum in
hominem solum cadat, profecto testatur, id affectare
nos, id desiderare, id colere, quod nobis familiare,
quod proximum sit futurum.</p>
<p>An aliquis, cum caeterarum animantium naturam
<pb n="0765C"/>
consideraverit, quas pronis corporibus abjectas in
terramque prostratas summi Dei providentia effecit;
ut ex hoc intelligi possit, nihil eas rationis habere
cum coelo, potest non intelligere, solum ex omnibus
<pb n="0766A"/>
coeleste ac divinum animal esse hominem, cujus corpus
ab humo excitatum, vultus sublimis, status rectus
originem suam quaerit, et quasi contempta humilitate
terrae, ad altum nititur, quia sentit summum
bonum in summo sibi esse quaerendum, memorque
conditionis suae, qua Deus illum fecit eximium, ad
artificem suum spectat? Quam spectationem Trismegistus <foreign xml:lang="greek">θεώπιδα</foreign>
 rectissime nominavit: quae in mutis
animalibus nulla est. Cum autem sapientia, quae
soli homini data est, nihil aliud sit quam Dei notitia,
apparet animam non interire, neque dissolvi, sed
manere in sempiternum, quia Deum, qui sempiternus
est, et quaerit, et diligit, ipsa cogente natura,
sentiens vel unde orta sit, vel quo reversura. Praeterea
non exiguum immortalitatis argumentum est,
quod homo solus coelesti elemento utitur. Nam cum
<pb n="0766B"/>
rerum natura his duobus elementis, quae repugnantia
sibi atque inimica sunt, constet igne, et aqua, quorum
alterum coelo, alterum terrae adscribitur: caeterae
animantes, quia terrenae mortalesque sunt, terreno
et gravi utuntur elemento; homo solus ignem in usu
habet, quod est elementum leve, sublime, coeleste. Ea
vero quae ponderosa sunt, ad mortem deprimunt, et quae
levia sunt, ad vitam sublevant, quia vita in summo est,
mors in imo. Et ut lux esse sine igne non potest, sic
vita sine luce. Ignis igitur elementum est lucis ac
vitae: unde apparet hominem, qui eo utitur, immortalem
sortitum esse conditionem, quia id illi familiare
est, quod facit vitam.</p>
<p>
          <pb n="0766C"/>Virtus quoque soli homini data magno argumento,
est immortales esse animas. Quae non erit secundum
naturam, si anima extinguitur; huic enim praesenti
vitae nocet. Nam vita ista terrena, quam communem
<pb n="0767A"/>
cum mutis animalibus ducimus, 
<pb n="0767A"/> et voluptatem expetit,
cujus fructibus variis ac suavibus delectatur,
et dolorem fugit, cujus asperitas naturam viventium
acerbis sensibus laedit, et ad mortem perducere nititur,
quae dissolvit animantem. Si ergo virtus et
prohibet iis bonis hominem, quae naturaliter appetuntur,
et ad sustinenda mala impellit, quae naturaliter
fugiuntur; ergo mala est virtus, et inimica naturae,
stultumque judicari necesse est qui eam sequitur,
quoniam se ipse laedit, et fugiendo bona praesentia,
et appetendo aeque mala sine spe fructus amplioris.
Nam cum liceat nobis jucundissimis frui voluptatibus,
nonne sensu carere videamur, si malimus
in humilitate, in egestate, in contemptu, in ignominia
vivere, aut ne vivere quidem, sed dolore cruciari,
<pb n="0767B"/>
et mori, ex quibus malis nihil amplius assequamur,
quo possit voluptas omissa pensari? Si autem
virtus malum non est, facitque honeste, quod voluptates
vitiosas turpesque contemnit et fortiter, quod
nec dolorem, nec mortem timet, ut officium servet;
ergo majus aliquod bonum assequatur necesse est,
quam sunt illa quae spernit. At vero morte suscepta,
quod ulterius bonum sperari potest, nisi aeternitas?
</p>
      </div2>

<div2>
        <head>CAPUT X. <hi>De vitiis et virtutibus, atque de vita et morte.</hi> </head>
<p>Transeamus nunc vicissim ad ea quae virtuti repugnant,
ut etiam ex his immortalitas animae colligatur.
Vitia omnia temporalia sunt; ad praesens enim
commoventur. Irae impetus recepta ultione sedatur.
<pb n="0767C"/>
Libidinis voluptas corporis finis est. Cupiditatem aut
satietas earum rerum, quas expetit, aut aliorum affectuum
commotiones interimunt. Ambitio, postquam
honores quos voluit adepta est, consenescit. Item
caetera vitia consistere ac permanere non possunt:
sed ipso fructu quem expetunt finiuntur. Recedunt
ergo, et redeunt. Virtus autem sine ulla intermissione
<pb n="0768A"/>
perpetua est, nec discedere ab ea potest, qui eam semel
cepit. Nam si habeat intervallum, si aliquando
ea carere possumus, redibunt protinus vitia, quae
virtutem semper impugnant. Non est igitur comprehensa,
si deserit, si aliquando secedit. Cum vero sibi
domicilium stabile collocavit, in omni actu versari
eam necesse est; nec potest fideliter depellere vitia,
et fugare, nisi pectus, quod insedit, perpetua statione
munierit. Ipsa ergo virtutis perpetuitas indicat,
humanum animum, si virtutem ceperit, permanere;
quia et virtus perpetua est, et solus animus humanus
virtutem capit. Quoniam igitur contraria sunt vitia
virtuti, omnis ratio diversa et contraria sit necesse
est. Quia vitia commotiones et perturbationes animi
sunt, virtus e contrario lenitudo et tranquillitas animi
<pb n="0768B"/>
est. Quia vitia temporalia et brevia sunt; virtus
perpetua et constans, et par sibi semper. Quia vitiorum
fructus, id est, voluptates, aeque ut ipsa, breves
temporalesque sunt, virtutis ergo fructus ac praemium
sempiternum est, quia vitiorum commodum in praesenti
est, virtutis igitur in futuro.</p>
<p>Ita fit, ut in hac vita virtutis praemium nullum sit,
quia virtus adhuc ipsa est. Nam sicut vitia, cum in
actu suo finiuntur, voluptas et praemia eorum sequuntur:
ita virtus, cum finita est, merces ejus insequitur.
Virtus autem nunquam nisi morte finitur, quoniam
et in morte suscipienda summum ejus officium
est. Ergo praemium virtutis post mortem est. Denique
Cicero in Tusculanis, quamvis dubitanter, tamen
sensit, summum homini bonum non nisi post mortem
<pb n="0768C"/>
contingere. « Fidenti animo, <hi>inquit,</hi> si ita res
feret, gradietur ad mortem; in qua aut summum bonum,
aut nullum malum esse cognovimus. »  Mors
igitur non extinguit hominem, sed ad praemium virtutis
admittit. Qui autem se (ut ait idem) vitiis ac
sceleribus contaminaverit, voluptatique servierit, is
vero damnatus aeternam luet poenam; quam divinae
<pb n="0769A"/>
litterae secundam mortem 
<pb n="0769A"/> nominant, quae est et perpetua,
et gravissimis cruciatibus plena. Nam sicuti
duae vitae propositae sunt homini, quarum altera est
animae, altera corporis: ita et mortes duae propositae
sunt, una pertinens ad corpus, qua cunctos secundum
naturam fungi necesse est; altera pertinens ad
animam, quae scelere acquiritur, virtute vitatur; et
ut vita haec temporalis est, certosque terminos habet,
quia corporis est: sic et mors aeque temporalis est,
certumque habet finem, quia corpus attingit.
</p>
      </div2>

<div2>
        <head>CAPUT XI. <hi>De temporibus postremis, atque de anima et corpore.</hi> </head>
<p>Impletis igitur temporibus, quae Deus morti statuit,
terminabitur ipsa mors. Et quia temporalem vitam
<pb n="0769B"/>
temporalis mors sequitur; consequens est, ut resurgant
animae ad vitam perennem, quia finem mors temporalis
accepit. Rursum, sicut vita animi sempiterna
est, in qua divinos et ineloquibiles immortalitatis suae
fructus capit: ita et mors ejus perpetua sit necesse
est, in qua perennes poenas et infinita tormenta pro
peccatis suis pendet. Ergo in ea conditione res posita
est, ut qui beati sunt in hac vita corporali atque
terrena, semper miseri sint futuri; quia jam bonis,
quae maluerunt, potiti sunt: quod iis evenit, qui deos
adorant, ac Deum negligunt. Deinde qui justitiam sequentes,
in hac vita miseri fuerunt et contempti, et
inopes, et ob ipsam justitiam contumeliis et injuriis
saepe vexati, quia nec aliter virtus teneri potest, semper
beati sunt futuri; ut, quia mala jam pertulerunt,
<pb n="0769C"/>
etiam bonis fruantur. Quod his utique contingit, qui
contemptis terrestribus diis et fragilibus bonis, coelestem
<pb n="0770A"/>
religionem Dei sequuntur; cujus bona, sicut
ipse qui tribuit, sempiterna sunt. Quid opera corporis
atque animi? nonne indicant esse animam mortis
expertem? Nam corpus, quia ipsum fragile est atque
mortale, quaecumque opera molitur, aeque caduca
sunt. Nihil enim Tullius ait esse, quod sit manibus
humanis laboratum, quod non aliquando ad interitum
redigatur, vel injuria hominum, vel ipsa confectrice
rerum omnium vetustate.</p>
<p>At vero animi opera videmus aeterna. Nam quicumque
contemptui praesentium studentes, in memoriam
monimenta ingeniorum factorumque magnorum reliquerunt,
ii plane mentis ac virtutis suae nomen indelebile
quaesierunt. Ergo si opera corporis ideo mortalia
sunt, quia ipsum mortale est, sequitur ut anima
<pb n="0770B"/>
ex eo immortalis appareat, quia videmus opera ejus
non esse mortalia. Eodem modo desideria quoque
corporis animique declarant, alterum esse mortale,
alterum sempiternum. Corpus enim nihil nisi temporale
desiderat, id est, cibum, potum, indumentum,
quietem, voluptatem; et tamen haec ipsa sine nutu et
adminiculo animi nec cupere, nec assequi potest.
Animus autem per se multa desiderat, quae ad officium
fructumve corporis non redundent; eaque non
fragilia, sed aeterna sunt, ut fama virtutis, ut memoria
nominis. Nam cultum Dei, qui constat abstinentia
cupiditatum ac libidinum, patientia doloris, contemptu
mortis, etiam contra corpus anima concupiscit.
Unde credibile est, non interire animam, sed
dissociari a corpore; quia corpus sine anima nihil
<pb n="0770C"/>
potest, animus vero potest multa et magna sine corpore.
Quid, quod ea, quae visibilia sunt oculis, et tangibilia
<pb n="0771A"/>
manu, quia externam vim pati possunt, aeterna
esse non possunt. Ea vero quae 
<pb n="0771A"/> neque sub tactum,
neque sub visum veniunt, sed tantummodo vis eorum
et ratio, et effectus apparet, aeterna sunt, quia nullam
vim patiuntur extrinsecus. Corpus autem si ideo
mortale est, quia visui pariter et tactui subjacet; ergo
et anima idcirco immortalis est, quia nec tangi potest,
nec videri.
</p>
      </div2>

<div2>
        <head>CAPUT XII. <hi>De anima et corpore; atque de conjunctione eorum, et discessu ac reditu.</hi> </head>
<p>Nunc argumenta eorum, qui contra disserunt, refellamus;
quae Lucretius tertio libro executus est.
Quoniam cum corpore, inquit, anima nascitur, cum
corpore intereat necesse est. At non est par utriusque
<pb n="0771B"/>
ratio. Solidum enim et comprehensibile corpus
est, et oculis, et manu: anima vero tenuis, et tactum
visumque fugiens. Corpus e terra fictum atque solidatum
est: anima in se nihil concreti, nihil terreni ponderis
habet, ut Plato disserebat. Nec enim tantam
posset habere solertiam, tantam vim, tantam celeritatem,
nisi originem traheret e coelo. Corpus igitur
quoniam fictum ex ponderoso et corruptibili elemento,
et tangibile est, et visibile, corrumpitur atque occidit;
<pb n="0772A"/>
nec vim repellere potest, quia sub aspectum et
sub tactum venit. Anima autem, quia tenuitate sua
omnem tactum fugit, nullo ictu dissolvi potest. Ergo
quamvis inter se conjuncta et sociata nascantur, et
alterum, quod est de terrena concretione formatum,
quasi vasculum sit alterius, quod est a coelesti subtilitate
deductum: cum vis aliqua utrumque discreverit,
quae discretio mors vocatur; tum utrumque in
naturam suam recedit: quod ex terra fuit, id in terram
resolvitur; quod ex coelesti spiritu, id constat ac
viget semper, quoniam divinus spiritus sempiternus
est. Denique idem Lucretius oblitus quid assereret, et
quod dogma defenderet, hos versus posuit:
<l>Cedit item retro de terra quod fuit ante</l>
<l>In terram, sed quod missum est ex aetheris oris,</l>
<l>
<pb n="0772B"/>Id rursus coeli fulgentia templa receptant.</l> 
Quod ejus non erat dicere, qui perire animas cum
corporibus disserebat: sed victus est veritate, et imprudenti
ratio vera surrepsit.</p>
<p>Praeterea id ipsum, quod colligit, dissolvi animam,
hoc est, simul cum corpore interire, quoniam simul
nascantur, et falsum est, et in contrarium converti potest.
Non enim simul interit: sed anima discedente, integrum
per dies multos manet, et plerumque medicatum
<pb n="0773A"/>
diutissime durat. Nam si ut simul nascuntur, simul
interirent, non discederet repente anima, corpusque
desereret: sed uno temporis puncto utrumque pariter
dissiparetur, et tam celeriter etiam corpus, adhuc
spiritu in eo manente, deliquesceret ac periret, quam
celeriter anima secedit; immo vero dissoluto corpore
anima vanesceret, velut humor fracto vase 
<pb n="0773A"/> diffusus.
Nam si terrenum et fragile corpus post secessum
animae non statim diffluit, in terramque tabescit, ex
qua illi origo est; ergo anima, quae fragilis non est,
in aeternum manet, quoniam origo ejus aeterna est.
Quoniam crescit, inquit, sensus in pueris, et in juvenibus
viget, et in senibus diminuitur, apparet esse
mortalem. Primum non est idem mens et anima;
aliud est enim quo vivimus, aliud quo cogitamus.
<pb n="0773B"/>
Nam dormientium mens, non anima sopitur; et in
furiosis mens extinguitur, anima manet; et ideo non
exanimes, sed dementes vocantur. Mens ergo, id est
intelligentia, vel augetur, vel minuitur pro aetate.
Anima in statu suo semper est, et ex quo tempore
spirandi accipit facultatem, eadem usque ad ultimum
durat, donec emissa corporis claustro, ad sedem
suam revolet. Deinde quod anima, quamvis a Deo sit
inspirata, tamen quia tenebroso domicilio terrenae
carnis inclusa est, scientiam non habet, quae est divinitatis.
<pb n="0774A"/>
Audit igitur ac discit omnia, et sapientiam
discendo et audiendo capit; et senectus non minuit
sapientiam, sed auget, si tamen juvenilis aetas virtute
decursa est. Sed si nimia senectus fregerit membra,
non est animae vitium, si visus evanuit, si lingua torpuit,
si auditus obsurduit, sed corporis. At enim memoria
deficit. Quid mirum, si labentis domicilii ruina
premitur mens, et praeterita obliviscitur, non aliter futura
divina, quam si carcerem, quo cohibetur, effugerit?</p>
<p>Verum eadem, inquit, dolori et luctui obnoxia est,
et ebrietate dementit, unde fragilis et mortalis apparet.
Idirco igitur virtus et sapientia necessaria est,
ut et moeror, qui contrahitur indigna patiendo ac
videndo, fortitudine repellatur, et voluptas non modo
potandi, sed etiam rerum caeterarum abstinentia superetur.
<pb n="0774B"/>
Nam si careat virtute, si voluptatibus dedita
molliatur, morti fiet obnoxia, quoniam et virtus, ut
docuimus, immortalitatis est fabricatrix, et voluptas
mortis. Mors autem, sicut ostendi, non funditus perimit
ac delet, sed aeternis afficit cruciatibus. Nam
interire prorsus anima non potest; quoniam ex Dei
spiritu, qui aeternus est, originem cepit. Anima, inquit,
etiam morbum corporis sentit, et oblivionem
sui patitur, et sicut aegrescit, ita etiam saepe sanatur.
Hoc est ergo, cur maxime virtus adhibenda sit, ne
<pb n="0775A"/>
ullo corporis dolore frangatur, et oblivionem sui non
anima, sed mens patiatur. Quae quoniam certa corporis
regione consistit, cum eam partem vis aliqua
morbi vitiaverit, movetur loco, et quasi conquassata,
de sede sua emigrat, 
<pb n="0775A"/> reditura scilicet, cum medela
et sanitas domicilium suum reformaverit. Nam quia
juncta est anima cum corpore, si virtute careat,
contagio ejus aegrescit, et imbecillitas de societate
fragilitatis redundat ad mentem. Cum autem dissociata
fuerit a corpore, vigebit ipsa per se, nec ulla
jam fragilitatis conditione tentabitur, quia indumentum
fragile projecit. Sicut oculus, inquit, evulsus
ac separatus a corpore nihil potest videre: ita et anima
separata nihil sentire, quia et ipsa pars est corporis.
Falsum hoc, et dissimile est; anima enim non
<pb n="0775B"/>
pars corporis, sed in corpore est. Sicut id, quod vase
continetur, vasis pars non est, nec ea quae in domo
sunt, partes domus esse dicuntur: ita nec anima pars
est corporis, quia corpus vel vas animae est, vel receptaculum.</p>
<p>Jam illud argumentum multo magis inane est, quo
ait animam, quia non citius emittatur ex corpore,
mortalem videri, sed paulatim se ex omnibus membris
explicet, a summis pedibus incipiens: tanquam si
esset aeterna, uno temporis momento erumperet;
quod fit in iis, qui ferro intereunt. Quos autem
morbus interimit, spiritum diutius exhalant, ut paulatim
frigescentibus membris anima effletur. Quae
cum materia sanguinis contineatur, sicut lumen oleo,
ea materia febrium calore consumpta, necesse est
<pb n="0775C"/>
membrorum summa quaeque frigescere; quoniam
venae exiliores in extrema corporis porriguntur, et
<pb n="0776A"/>
extremi ac tenuiores rivi deficiente vena fontis arescunt.
Nec tamen, quia sensus corporis deficit, animae
sensum extingui et occidere putandum est. Non enim
anima corpore deficiente, sed corpus anima decedente
brutescit, quia sensum omnem trahit secum.
Cum autem praesens anima sensum suum tribuat
corpori, et vivere id efficiat; fieri non potest, ut non
ipsa per se et vivat, et sentiat, quoniam ipsa est et
sensus et vita. Nam quod ait:
<l rend="indent">Quod si immortalis nostra foret mens,</l>
<l>Non tam se moriens dissolvi conquereretur:</l>
<l>Sed magis ire foras, vestemque relinquere, ut anguis,</l>
<l>Gauderet.</l> 
Equidem nunquam vidi, qui se quereretur in morte
dissolvi. Sed ille fortasse Epicureum aliquem viderat
etiam dum moritur philosophantem, ac de sua dissolutione
<pb n="0776B"/>
in extremo spiritu disserentem.</p>
<p>Quomodo sciri potest, utrum dissolvi se sentiat,
an corpore liberari, cum in exitu lingua mutescat?
Nam dum sentit, et loqui potest, nondum dissolutus
est: ubi dissolutus est, jam nec sentire, nec loqui
potest; ita queri de dissolutione aut nondum potest, aut
jam non potest. At enim priusquam dissolvatur, intelligit
se dissolutum iri. Quid, quod videmus plerosque
morientium non dissolvi conquerentes, ut ait, sed
exire se, et proficisci, et ambulare testantes; idque
aut gestu significant, aut si adhuc possunt, et voce
pronuntiant? Unde apparet non dissolutionem fieri,
sed separationem, quae declarat animam permanere.
Caetera Epicurei dogmatis argumenta Pythagorae repugnant
<pb n="0776C"/>
disserenti, migrare animas de corporibus
vetustate ac morte confectis, et insinuare se novis ac
<pb n="0777A"/>
recens natis, 
<pb n="0777A"/> et easdem semper renasci modo in homine,
modo in pecude, modo in bestia, modo in volucre,
et hac ratione immortales esse, quod saepe variorum
ac dissimilium corporum domicilia commutent.
Quae sententia deliri hominis, quoniam ridicula est,
et mimo dignior quam schola fuit, ne refelli quidem
serio debuit: quod qui facit, videtur vereri ne quis
id credat. Praetereunda sunt igitur nobis ea, quae
pro falso contra falsum disserebantur: satis est ea
refutasse quae contra verum disputata sunt.</p>
</div2>

<div2>
        <head>CAPUT XIII. <hi>De Anima, ac testimonia de ejus aeternitate.</hi> </head>
<p>Declaravi, ut opinor, animam non esse solubilem.
Superest citare testes, quorum auctoritate argumenta
firmentur. Neque nunc Prophetas in testimonium vocabo,
<pb n="0777B"/>
quorum ratio et divinatio in hoc solo posita
est, ut ad cultum Dei, et ad immortalitatem ab eo accipiendam
creari hominem doceant: sed eos potius,
quibus istos, qui respuunt veritatem, credere sit necesse.
Hermes naturam hominis describens, ut doceret
quemadmodum esset a Deo factus, haec intulit: <foreign xml:lang="greek">καὶ τὸ αὐτό ἐξ ἀμφοτέρων φύσεων τῆς τε ἀθανάτου καὶ
τῆς θνητῆς μίαν ἐποίει φύσιν ἀνθρώπου, τὸν αὐτὸν τῇ μὲν</foreign>
<pb n="0778A"/> <foreign xml:lang="greek">ἀθάνατον πῇ δὲ θνητὸν ποιήσας, καὶ τοῦτον φέρων ἐν μέσῳ
θείας και ἀθανάτου φύσεως, καὶ τῆς θνητῆς, καὶ μεταβλητοῦ
κατεστήσατο, ἵνα ὁρῶν ἅπαντα, ἅπαντα καὶ
θαυμάσῃ.</foreign>
 Sed hunc fortasse aliquis in numero philosophorum
computet, quamvis in deos relatus Mercurii
nomine ab Aegyptiis honoretur, nec plus ei auctoritatis
tribuat, quam Platoni, aut Pythagorae. Majus
igitur testimonium requiramus. Polites quidam consuluit
Appollinem Milesium, utrumne maneat anima
post mortem, an dissolvatur; et respondit his versibus:
<l> <foreign xml:lang="greek">Ψυχὴ μὲν μέχρι οὖ δεσμοῖς πρὸς σῶμα κρατεῖται,</foreign>
          </l>
<l> <foreign xml:lang="greek">Φθαρτὰ νοοῦσα πάθη, θνηταῖς ἀλγηδόσιν εἴκει.</foreign>
          </l>
<l> <foreign xml:lang="greek">Ἡνίκα δ' ἀνάλυσιν βροτέην μετὰ σῶμα μαρανθὲν</foreign>
          </l>
<l> <foreign xml:lang="greek">Ὡκίστην εὔρηται, ἐς αἰθέρα πᾶσα φορεῖται</foreign>
          </l>
<l> <foreign xml:lang="greek">Αἰὲν ἀγήραος οὖσα, μένει δ' εἰς πάμπαν ἀπειρὴς.</foreign>
          </l>
<l> <foreign xml:lang="greek">Πρωτόγονος γὰρ τοῦτο Θεοῦ διέταξε πρόνοια.</foreign>
          </l>
        </p>
<p>
          <pb n="0778B"/>Quid carmina Sibyllina? Nonne hoc ita esse declarant,
cum fore aliquando denuntiant, ut a Deo de vivis
ac mortuis judicetur? quorum exempla paulo post inferemus.
Falsa est ergo Democriti, et Epicuri, et Dicaearchi
de animae dissolutione sententia: qui profecto
non auderent de interitu animarum mago aliquo praesente
disserere, qui sciret certis carminibus ciere ab
inferis animas, et adesse, et praebere se humanis
<pb n="0779A"/>
oculis videndas, et loqui, et futura praedicere; et si
auderent, re ipsa et documentis praesentibus vincerentur.
Sed quia non pervidebant animae rationem,
quae tam subtilis est, ut oculos humanae mentis effugiat,
interire dixerunt. Quid Aristoxenus, 
<pb n="0779A"/> qui negavit
omnino ullam esse animam, etiam cum vivit in
corpore? sed sicut in fidibus ex intentione nervorum
effici concordem sonum, atque cantum, quem musici
harmoniam vocant: ita in corporibus ex compage
viscerum ac vigore membrorum vim sentiendi existere;
quo nihil dici delirius potest. Verum ille oculos
quidem habuit incolumes, cor tamen caecum, quo
vivere se, et habere mentem qua id ipsum cogitaverat,
non videbat. Sed plerisque hoc philosophis accidit,
ut putarent omnino non esse, quidquid oculis
non apparet, cum mentis acies multo clarior debeat
<pb n="0779B"/>
esse quam corporis, ad ea perspicienda, quorum
vis ac ratio sentitur potius quam videtur.
</p>
      </div2>

<div2>
        <head>CAPUT XIV. <hi>De Mundi temporibus primis ac postremis.</hi> </head>
<p>Quoniam de immortalitate diximus animae, sequitur
ut doceamus quatenus homini et quando tribuatur,
<pb n="0780A"/>
ut in hoc quoque pravitatis ac stultitiae suae perspiciant 
errores, qui mortales quosdam decretis placitisque
mortalium deos esse factos opinantur, vel
quod artes invenerant, vel quod usum quarumdam
frugum docuerant, vel quod utilia vitae hominum prodiderant,
vel quod immanes bestias interemerant.
Quae merita quam longe ab immortalitate semota sint,
et docuimus in prioribus libris, et nunc docebimus;
ut appareat solam esse justitiam, quae vitam homini
pariat aeternam, et solum Deum, qui aeternae vitae
praemium largiatur. Nam illi, qui suis meritis immortales
facti esse dicuntur, quia nec justitia, nec
ulla in his vera virtus fuit, non immortalitatem sibi,
sed mortem peccatis ac libidinibus quaesierunt; nec
coeleste praemium, sed inferna supplicia meruerunt,
<pb n="0780B"/>
quae pendent simul cum iis omnibus, qui eos coluerunt.
Cujus judicii propinquare tempus ostendam, ut
et justis merces digna solvatur, et poena merita impiis
irrogetur.</p>
<p>Plato et multi alii philosophorum, cum ignorarent
originem rerum, supremumque illud tempus quo
mundus esset effectus, multa millia saeculorum fluxisse
dixerunt ex quo hic pulcherrimus mundi extiterit
ornatus: secuti fortasse Chaldaeos, qui (ut Cicero
<pb n="0781A"/>
tradidit 
<pb n="0781A"/> in libro de Divinatione primo) quadringenta
septuaginta millia annorum monimentis comprehensa
se habere delirant: in quo quia se posse argui non
putabant, liberum sibi crediderunt esse mentiri. Nos
autem, quos divinae litterae ad scientiam veritatis
erudiunt, principium mundi finemque cognovimus,
de quo nunc in fine operis disseremus; quoniam de
principio in secundo libro explicavimus. Sciant igitur
philosophi, qui ab exordio mundi saeculorum millia
enumerant, nondum sextum millesimum annum
esse conclusum: quo numero expleto, consummationem
fieri necesse est, et humanarum rerum statum
in melius reformari; cujus rei argumentum prius
enarrandum est, quo ratio eluceat. Mundum Deus,
et hoc rerum naturae admirabile opus (sicut arcanis
<pb n="0781B"/>
sacrae Scripturae continetur) sex dierum spatio consummavit;
diemque septimum, quo ab operibus
suis requieverat, sanxit. Hic est autem dies Sabbati,
<pb n="0782A"/>
qui lingua Hebraeorum a numero nomen accepit,
unde septenarius numerus legitimus ac plenus est.
Nam et dies septem sunt, quibus per vicem revolutis
orbes conficiuntur annorum; et septem stellae,
quae non occidunt; et septem sidera quae vocantur
errantia, quorum dispares cursus, et inaequabiles
motus, rerum ac temporum varietates efficere creduntur.</p>
<p>Ergo quoniam sex diebus cuncta Dei opera
perfecta sunt, per saecula sex, id est annorum sex
millia, manere hoc statu mundum necesse est.
Dies enim magnus Dei mille annorum circulo terminatur,
sicut indicat propheta qui dicit: <hi>Ante oculos
tuos, Domine, mille anni tanquam dies unus.</hi> Et
sicut Deus sex illos dies in tantis rebus fabricandis
<pb n="0782B"/>
laboravit: ita et religio, et veritas in his sex
millibus annorum laboret necesse est, malitia praevalente
ac dominante. Et rursus, quoniam perfectis
<pb n="0783A"/>
operibus requievit die septimo, eumque benedixit, 
<pb n="0783A"/> 
necesse est, ut in fine sexti millesimi anni malitia
omnis aboleatur e terra, et regnet per annos mille
justitia; sitque tranquillitas, et requies a laboribus,
quos mundus jamdiu perfert. Verum quatenus id
eveniat, ordine suo explicabo. Saepe diximus, minora
et exigua magnorum figuras et praemonstrationes
esse; ut hunc diem nostrum, qui ortu solis occasuque
finitur, diei magni speciem gerere, quem
circuitus annorum mille determinat.</p>
<p>Eodem modo etiam figuratio terreni hominis coelestis
populi praeferebat in posterum fictionem. Nam
sicut perfectis omnibus, quae in usum hominis molitus
est Deus, ipsum hominem sexto die ultimum
fecit, eumque induxit in hunc mundum, tanquam in
<pb n="0783B"/>
domum jam diligenter instructam: ita nunc sexto
die magno verus homo verbo Dei fingitur; id est,
sanctus populus doctrina et praeceptis Dei ad justitiam
figuratur. Et sicut tunc mortalis, atque imperfectus
e terra fictus est, ut mille annis in hoc mundo
viveret: ita nunc ex hoc terrestri saeculo perfectus
<pb n="0784A"/>
homo fingitur; ut vivificatus a Deo, in hoc eodem
mundo per annos mille dominetur. Quomodo autem
consummatio futura sit, et qualis exitus humanis
rebus impendeat, si quis divinas litteras fuerit scrutatus,
inveniet. Sed et saecularium prophetarum congruentes
cum coelestibus voces, finem rerum et occasum
post breve tempus annuntiant, describentes
quasi fatigati et delabentis mundi ultimam senectutem.
Quae vero a prophetis et vatibus futura esse dicantur,
priusquam superveniat extrema illa conclusio,
collecta ex omnibus et coacervata subnectam.
</p>
      </div2>

<div2>
        <head>CAPUT XV. <hi>De Mundi vastatione et mutatione imperiorum.</hi> </head>
<p>
          <pb n="0784B"/>Est in arcanis sanctarum litterarum, transcendisse
in Aegyptum cogente inopia rei frumentariae principem
Hebraeorum cum omni domo et cognatione.
Cujus posteri cum diutius in Aegypto commorantes
in magnam gentem crevissent, et gravi atque intolerando
servitutis jugo premerentur, percussit Aegyptum 
<pb n="0784B"/> 
<pb n="0785A"/>
Deus insanabili plaga, et populum suum liberavit,
traductum medio mari cum discissis fluctibus,
et in utramque partem dimotis, ut per siccum
populus graderetur. Conatusque rex Aegyptiorum
profugos insequi, coeunte in statum suum pelago,
cum omnibus copiis interceptus est. Quod facinus
tam clarum tamque mirabile, quamvis ad praesens
virtutem Dei hominibus ostenderet, tamen praesignificatio
et figura majoris rei fuit, quam Deus idem in
extrema temporum consummatione facturus est; liberavit
enim plebem suam de gravi servitute mundi.
Sed quoniam tunc una plebs Dei, et apud unam gentem
fuit, Aegyptus sola percussa est. Nunc autem,
quia Dei populus ex omnibus linguis congregatus
apud omnes gentes commoratur, et ab his dominantibus
premitur; necesse est universas nationes, id
<pb n="0785B"/>
est orbem totum, coelestibus plagis verberari, ut
justus et cultor Dei populus liberetur. Et sicut tunc
signa facta sunt, quibus futura clades Aegyptiis ostenderetur,
ita in ultimo fient prodigia miranda per
omnia elementa mundi, quibus imminens exitus universis
gentibus intelligatur.</p>
<p>
          <pb n="0786A"/>Propinquante igitur hujus saeculi termino, humanarum
rerum statum commutari necesse est, et in
deterius nequitia invalescente prolabi; ut jam nostra
haec tempora, quibus iniquitas et malitia usque ad
summum gradum crevit, in illius tamen insanabilis
mali comparatione, felicia et prope aurea possint
judicari. Ita etenim justitia rarescet, ita impietas,
et avaritia, et cupiditas, et libido crebrescent, ut si
qui tum forte fuerint boni, praedae sint sceleratis, ac
divexentur undique ab injustis; soli autem mali opulenti
sint: boni vero in omnibus contumeliis atque
in egestate jactentur. Confundetur omne jus, et leges
interibunt. Nihil quisquam tunc habebit, nisi aut
male quaesitum, aut defensum manu: audacia et vis
omnia possidebunt. Non fides in hominibus, non
pax, non humanitas, non pudor, non veritas erit;
<pb n="0786B"/>
atque ita neque securitas, neque regimen, neque
requies a malis ulla. Omnis enim terra tumultuabitur:
frement ubique bella: omnes gentes in armis
erunt, et se invicem oppugnabunt. Civitates inter se
finitimae praeliabuntur; et prima omnium Aegyptus
stultarum superstitionum luet poenas, et sanguine
<pb n="0787A"/>
velut flumine operietur. Tunc peragrabit gladius orbem, 
<pb n="0787A"/> 
metens omnia, et tanquam messem cuncta
prosternens. Cujus vastitatis et confusionis haec erit
causa, quod Romanum nomen, quo nunc regitur
orbis (horret animus dicere: sed dicam, quia futurum
est) tolletur de terra, et imperium in Asiam
revertetur, ac rursus Oriens dominabitur, atque Occidens
serviet. Nec mirum cuiquam debet videri, si
regnum tanta mole fundatum, ac tandiu per tot et
tales viros auctum, tantis denique opibus confirmatum,
aliquando tamen corruet. Nihil est enim humanis
viribus laboratum, quod non humanis aeque
<pb n="0788A"/>
viribus destrui possit, quoniam mortalia sunt opera
mortalium. Sic et alia prius regna, cum diutius floruissent,
nihilominus tamen occiderunt. Nam et
Aegyptios, et Persas, et Graecos, et Assyrios proditum
est regimen habuisse terrarum; quibus omnibus
destructis, ad Romanos quoque rerum summa
pervenit. Qui quanto caeteris omnibus regnis magnitudine
antestant, tanto majore decident lapsu, quia
plus habent ponderis ad ruinam, quae sunt caeteris
altiora.</p>
<p>Non inscite Seneca Romanae urbis tempora distribuit
in aetates. Primam enim dixit infantiam sub rege
<pb n="0789A"/>
Romulo fuisse, a quo et genita, et quasi educata sit
Roma; deinde pueritiam sub caeteris regibus, a quibus
et aucta sit, et disciplinis pluribus institutisque
formata: at vero Tarquinio regnante, cum jam quasi
adulta esse coepisset, servitium non tulisse, et rejecto
superbae dominationis jugo, maluisse legibus obtemperare
quam regibus; cumque esset adolescentia
ejus fine Punici belli terminata, tum denique confirmatis
viribus coepisse juvenescere. Sublata enim
Carthagine, 
<pb n="0789A"/> quae tamdiu aemula imperii fuit, manus
suas in totum orbem terra marique porrexit; donec
regibus cunctis et nationibus Imperio subjugatis,
cum jam bellorum materia deficeret, viribus suis
male uteretur, quibus se ipsa confecit. Haec fuit
prima ejus senectus, cum bellis lacerata civilibus,
atque intestino malo pressa, rursus ad regimen singularis
<pb n="0789B"/>
imperii recidit, quasi ad alteram infantiam
revoluta. Amissa enim libertate, quam Bruto duce
et auctore defenderat, ita consenuit, tanquam sustentare
se ipsa non valeret, nisi adminiculo regentium
niteretur. Quod si haec ita sunt, quid restat, nisi ut
sequatur interitus senectutem? Et id futurum brevi
conciones prophetarum denuntiant sub ambage
aliorum nominum, ne facile quis intelligat. Sibyllae
<pb n="0790A"/>
tamen aperte interituram esse Romam loquuntur,
et quidem judicio Dei, quod nomen ejus habuerit
invisum, et inimica justitiae, alumnum veritatis populum
trucidarit. Hystaspes quoque, qui fuit Medorum
rex antiquissimus, a quo amnis quoque nomen
accepit qui nunc Hydaspes dicitur, admirabile
somnium sub interpretatione vaticinantis pueri ad
memoriam posteris tradidit, sublatum iri ex orbe
imperium nomenque Romanum multo ante praefatus
est, quam illa Trojana gens conderetur.</p>
</div2>

<div2>
        <head>CAPUT XVI. <hi>De mundi vestatione, ejusque prodigiis.</hi> </head>
<p>Quomodo autem id futurum sit, ne quis incredibile
arbirtretur, ostendam. In primis multiplicabitur regnum,
<pb n="0790B"/>
et summa rerum potestas per plurimos dissipata
et concisa minuetur. Tunc discordiae civiles in perpetuum
serentur; nec ulla requies bellis exitialibus
erit, donec reges decem pariter existant, qui orbem
terrae, non ad regendum, sed ad consumendum partiantur.
Hi, exercitibus in immensum auctis, et agrorum
cultibus destitutis, quod est principium eversionis et
cladis, disperdent omnia, et comminuent, et vorabunt.
Tum repente adversus eos hostis potentissimus
<pb n="0791A"/>
ab extremis finibus plagae septentrionalis orietur, qui
tribus ex eo numero deletis, 
<pb n="0791A"/> qui tunc Asiam obtinebunt,
assumetur in societatem a caeteris, ac princeps
omnium constituetur. Hic insustentabili dominatione
vexabit orbem: divina et humana miscebit; infanda
dictu et execrabilia molietur; nova consilia in pectore
suo volutabit, ut proprium sibi constituat imperium,
leges commutet, et suas sanciat; contaminabit, diripiet,
spoliabit, occidet. Denique immutato nomine,
atque imperii, sede translata, confusio ac perturbatio
humani generis consequetur. Tum vero detestabile
atque abominandum tempus existet, quo nulli hominum
sit vita jucunda.</p>
<p>Evertentur funditus civitates, atque interibunt, non
modo ferro atque igni, verum etiam terrae motibus
<pb n="0791B"/>
assiduis, et eluvie aquarum, et morbis frequentibus,
et fame crebra. Aer enim vitiabitur, et corruptus ac
pestilens fiet, modo importunis imbribus, modo inutili
siccitate, nunc frigoribus, nunc aestibus nimiis;
nec terra homini dabit fructum: non seges quidquam,
non arbor, non vitis feret. Sed cum in flore spem
maximam dederint, in fruge decipient. Fontes quoque
cum fluminibus arescent, ut ne potus quidem suppetat;
et aquae in sanguinem aut amaritudinem mutabuntur.
Propter haec deficient et in terra quadrupedes,
et in aere volucres, et in mari pisces. Prodigia
quoque in coelo mirabilia mentes hominum maximo
terrore confundent, et crines cometarum, et solis tenebrae,
et color lunae, et cadentium siderum lapsus.
Nec tamen haec usitato modo fient: sed existent subito
<pb n="0791C"/>
et ignota et invisa oculis astra; sol in perpetuum
<pb n="0792A"/>
fuscabitur, ut vix inter noctem diemque discernatur.
Luna jam non tribus deficiet horis: sed perpetuo sanguine
obfusa, meatus extraordinarios peraget, ut non
sit homini promptum, aut siderum cursus, aut rationem
temporum agnoscere: fiet enim vel aestas in
hyeme, vel hyems in aestate. Tunc annus breviabitur,
et mensis minuetur, et dies in angustum coarctabitur.
Stellae vero creberrimae cadent, ut coelum omne
caecum sine ullis luminibus appareat. Montes quoque
altissimi decident, et planis aequabuntur: mare innavigabile
constituetur.</p>
<p>Ac ne quid malis hominum terraeque desit, audietur
e coelo tuba; quod hoc modo Sibylla denuntiat,
dicens:
<l> <foreign xml:lang="greek">Σάλπιγξ οὐρανόθεν φωνὴν πολύθρηνον ἀφήσει.</foreign>
          </l>
        </p>
<p>
          <pb n="0792B"/>Itaque trepidabunt omnes, et ad luctuosum illum
sonitum contremiscent. Tum vero per iram Dei adversus
homines qui justitiam non agnoverunt, saeviet
ferrum, ignis, fames, morbus, et super omnia metus
semper impendens. Tunc orabunt Deum, et non
exaudiet; optabitur mors, et non veniet: ne nox
quidem requiem timori dabit; nec ad oculos somnus
accedet: sed animas hominum sollicitudo ac vigilia
macerabit: plorabunt, et gement, et dentibus strident;
gratulabuntur mortuis, et vivos plangent. His et
aliis pluribus malis solitudo fiet in terra, et erit deformatus
orbis atque desertus; quod in carminibus
Sibyllinis ita dicitur:
<l> <foreign xml:lang="greek">Ἔσται κόσμος ἄκοσμος, ἀπολλυμένων ἀνθρώπων.</foreign>
          </l>

<pb n="0792C"/>
Ita enim conficietur humanum genus, ut vix decima
<pb n="0793A"/>
pars hominum relinquatur; et unde mille processerant,
vix prodient 
<pb n="0793A"/> centum. De cultoribus etiam Dei
duae partes interibunt, et tertia quae fuerit probata,
remanebit.
</p>
      </div2>

<div2>
        <head>CAPUT XVII. <hi>De falso propheta et incommodis piorum, et illius internecione.</hi> </head>
<p>Sed planius, quomodo id eveniat, exponam. Imminente
jam temporum conclusione, propheta magnus
mittetur a Deo, qui convertat homines ad Dei
agnitionem, et accipiat potestatem mirabilia faciendi.
Ubicumque non audierint eum homines, claudet coelum;
et abstinebit imbres, et aquam convertet in
sanguinem, et cruciabit illos siti ac fame; et quicumque
<pb n="0793B"/>
conabitur eum laedere, procedet ignis de ore
ejus, atque amburet illum. His prodigiis atque virtutibus
convertet multos ad Dei cultum; peractisque
operibus ipsius, alter Rex orietur ex Syria malo spiritu
genitus, eversor ac perditor generis humani, qui
reliquias illius prioris mali cum ipso simul deleat.
Hic pugnabit adversus prophetam Dei; vincet, et interficiet
eum, et insepultum jacere patietur. Sed post
diem tertium reviviscet; atque inspectantibus et mirantibus
cunctis, rapietur in coelum. Rex vero ille
teterrimus erit quidem et ipse, sed mendaciorum propheta;
et seipsum constituet ac vocabit Deum, et se
<pb n="0793C"/>
coli jubebit ut Dei filium: et dabitur ei potestas, ut
<pb n="0794A"/>
faciat signa et prodigia, quibus visis, irretiat homines
ut adorent eum. Jubebit ignem descendere de
coelo, et solem a suis cursibus stare, et imaginem loqui;
et fient haec sub verbo ejus: quibus miraculis
etiam sapientium plurimi allicientur ab eo. Tunc
eruere templum Dei conabitur, et justum populum
persequetur; et erit pressura et contritio, qualis numquam
fuit a principio mundi.</p>
<p>Quicumque crediderint atque accesserint ei, signabuntur
ab eo tanquam pecudes: qui autem recusaverint
notam ejus, aut in montes fugient, aut comprehensi
exquisitis cruciatibus necabuntur. Idem justos
homines obvolvet libris prophetarum, atque ita cremabit;
et dabitur ei desolare orbem terrae mensibus
quadraginta duobus. Id erit tempus, quo justitia
<pb n="0794B"/>
projicietur, et innocentia odio erit; quo mali bonos
hostiliter praedabuntur: non lex, aut ordo, aut militiae
disciplina servabitur; non canos quisquam reverebitur,
non officium pietatis agnoscet; non sexus aut
infantiae miserebitur: confundentur omnia et miscebuntur
contra fas, contra jura naturae. Ita quasi uno
communique latrocinio terra universa vastabitur.
Cum haec ita erunt, tunc justi et sectatores veritatis
segregabunt se a malis, et fugient in solitudines. Quo
audito, impius rex inflammatus ira veniet cum exercitu
magno, et admotis omnibus copiis circumdabit
montem, in quo justi morabuntur, ut eos comprehendat.
<pb n="0794C"/>
Illi vero, ubi se clausos undique atque obsessos
<pb n="0795A"/>
viderint, exclamabunt ad Deum voce magna, et auxilium
coeleste implorabunt; et exaudiet eos Deus, et
mittet regem 
<pb n="0795A"/> magnum de coelo, qui eos eripiat ac liberet,
omnesque impios ferro ignique disperdat.
</p>
      </div2>

<div2>
        <head>CAPUT XVIII. <hi>De mundi casibus in extremo, ac de iis praedictis a vatibus.</hi> </head>
<p>Haec ita futura esse, cum prophetae omnes ex Dei
spiritu, tum etiam vates ex instinctu daemonum cecinerunt.
Hystaspes enim, quem superius nominavi,
descripta iniquitate saeculi hujus extremi, pios ac fideles
a nocentibus segregatos, ait cum fletu et gemitu
extenturos esse ad coelum manus, et imploraturos
fidem Jovis; Jovem respecturum ad terram, et
auditurum voces hominum, atque impios extincturum.
<pb n="0795B"/>
Quae omnia vera sunt, praeter unum, quod Jovem
dixit illa facturum quae Deus faciet. Sed et illud
non sine daemonum fraude subtractum est, missum
iri a Patre tunc Filium Dei, qui deletis omnibus malis,
pios liberet. Quod Hermes tamen non dissimulavit.
In eo enim libro, qui <foreign xml:lang="greek">λόγος τέλειος</foreign> inscribitur,
post enumerationem malorum de quibus diximus,
subjecit haec: <foreign xml:lang="greek">Ἐπὰν δὴ ταῦτα ὧδε γένηται, ὦ Ἀσκλήπιε.
τότε ὁ κύριος, καὶ πατὴρ, καὶ θεὸς, καὶ τοῦ πρώτου
καὶ ἑνὸς θεοῦ δημιουργὸς, ἐπιβλέψας τοῖς γενομένοις, καὶ
τῇ ἑαυτοῦ βουλήσει τοῖς τοιούτοις, τὸ ἀγαθὸν ἀντερείσας
τῆ ἀταξίᾳ, καὶ ἀνακαλεσάμενος τὴν πλάνην, καὶ τὴν κακίαν</foreign>
<pb n="0795C"/> <foreign xml:lang="greek">ἐκκαθαρας, πῇ μὲν ὕδατι πολλῷ καταλύσας, πῇ δὲ</foreign>
<pb n="0796A"/> <foreign xml:lang="greek">πυρὶ ὀξυτάτῳ διακαύσας, ἑνίοτε δὲ πολέμοις καὶ λοιμοῖς
ἐκπιέσας, ἤγαγεν ἐπὶ τὸ ἀρχαῖον καὶ ἀποκατέστησεν τὸν
ἑαυτοῦ κόσμον.</foreign>
 Sibyllae quoque non aliter fore ostendunt,
quam ut Dei Filius a summo patre mittatur, qui
et justos liberet de manibus impiorum, et injustos
cum tyrannis saevientibus deleat; e quibus una sic
tradidit:
<l> <foreign xml:lang="greek">Ἥξει καὶ μακάρων ἐθέλων πόλιν ἐξαλαπάξαι;</foreign>
          </l>
<l> <foreign xml:lang="greek">Καί κέν τις θεόθεν βασιλεὺς πεμφθεὶς ἐπ' ἰδίων,</foreign>
          </l>
<l> <foreign xml:lang="greek">Πάντας ὀλεῖ βασιλεῖς μεγάλους καὶ φῶτας ἀρίστους;</foreign>
          </l>
<l> <foreign xml:lang="greek">Εἰθ' οὕτως κρίσις ἔσται ὑπ' ἀφθίτου ἀνθρώποισι.</foreign>
          </l>
Item alia Sibylla:
<l> <foreign xml:lang="greek">Καὶ τότ' ἀπ' ἠελίου πέμψειε θεὸς βασιλῆα,</foreign>
          </l>
<l> <foreign xml:lang="greek">Ὃς πᾶσαν γαῖαν παύσει πολέμοιο κακοῖο.</foreign>
          </l>
Et rursus alia:
<l rend="indent">. . . . . <foreign xml:lang="greek">ἡμετέρας δουλείας</foreign>
          </l>
<l>
<pb n="0796B"/> <foreign xml:lang="greek">Ζυγὸν δυσβάστακτον ἐπ' αὐχένι κείμενον ἀρεῖ,</foreign>
          </l>
<l> <foreign xml:lang="greek">Καὶ θεσμοὺς ἀθέους λύσει, δεσμούς τε βιαίους.</foreign>
          </l>
        </p>
</div2>

<div2>
        <head>CAPUT XIX. <hi>De adventu Christi ad judicium, et de falso propheta devicto.</hi> </head>
<p>Oppresso igitur orbe terrae, cum ad destruendam
immensarum virium tyrannidem humanae opes defecerint,
siquidem capto mundo cum magnis latronum
exercitibus incubabit, divino auxilio tanta illa calamitas
indigebit. Commotus igitur Deus et periculo
ancipiti, et miseranda comploratione justorum, mittet
protinus liberatorem. Tunc aperietur coelum medium
<pb n="0796C"/>
intempesta et tenebrosa nocte, ut in orbe toto
<pb n="0797A"/>
lumen descendentis Dei tanquam fulgur 
<pb n="0797A"/> appareat;
quod Sibylla his versibus locuta est:
<l rend="indent">. . . . . <foreign xml:lang="greek">Ὁππότ' ἂν ἔλθῃ,</foreign>
          </l>
<l> <foreign xml:lang="greek">Πῦρ ἔσται, σκότος ἐν τῇ μέσσῃ νυκτὶ μελαίνῃ.</foreign>
          </l>
Haec est nox, quae a nobis propter adventum regis ac
Dei nostri pervigilio celebratur: cujus noctis duplex
est ratio, quod in ea et vitam tum recepit, cum passus
est, et postea regnum orbis terrae recepturus est. Hic
est enim liberator, et judex, et ultor, et rex, et Deus
quem nos Christum vocamus, qui priusquam descendat,
hoc signum dabit. Cadet repente gladius e coelo,
ut sciant justi ducem sanctae militiae descensurum:
et descendet comitantibus angelis in medium terrae;
et antecedet eum flamma inextinguibilis; et virtus
angelorum tradet in manus justorum multitudinem
<pb n="0797B"/>
illam, quae montem circumsederit, et concidetur ab
hora tertia usque ad vesperum, et fluet sanguis more
torrentis; deletisque omnibus copiis, impius solus effugiet,
et peribit ab eo virtus sua.</p>
<p>Hic est autem, qui appellatur Antichristus: sed
seipsum Christum mentietur, et contra verum dimicabit,
et victus effugiet, et bellum saepe renovabit, et
saepe vincetur; donec quarto praelio confectis omnibus
impiis debellatus, et captus, tandem scelerum
suorum luat poenas. Sed et caeteri principes, ac tyranni,
qui contriverunt orbem, simul cum eo vincti
<pb n="0798A"/>
adducentur ad regem, et increpabit eos, et coarguet;
et exprobrabit his facinora ipsorum, et damnabit eos,
ac meritis cruciatibus tradet. Sic extincta malitia, et
impietate compressa, requiescet orbis, qui per tot saecula
subjectus errori ac sceleri nefandam pertulit
servitutem. Non colentur ulterius dii manu facti: sed
a templis, et pulvinaribus suis deturbata simulacra
igni dabuntur, et cum donis suis mirabilibus ardebunt,
quod etiam Sibylla cum Prophetis congruens
futurum esse praedixit:
<l> <foreign xml:lang="greek">Τρίψουσιν δ' εἴδωλα βροτοὶ καὶ πλοῦτον ἄπαντα.</foreign>
          </l>
Erythraea quoque idem spopondit:
<l> <foreign xml:lang="greek">Ἔργα δὲ χειροποιητὰ θεῶν κατακαυθήσονται.</foreign>
          </l>
</p>
      </div2>

<div2>
        <head>CAPUT XX. <hi>De Christi judicio, de Christianis, atque de anima.</hi> </head>
<p>Post haec aperientur inferi, et resurgent mortui:
de quibus judicium magnum idem ipse rex ac Deus
faciet, cui summus pater, et judicandi, et regnandi
dabit maximam potestatem; de quo judicio et regno
apud Erythraeam Sibyllam sic invenitur:
<l> <foreign xml:lang="greek">Ὁππότε καὶ τὸ λάβη τέλος αἴσιμον, ἡδὲ βροτοῖσι</foreign>
          </l>
<l> <foreign xml:lang="greek">Καὶ δὴ ἀφίξηται κρίσις ἀθανάτοιο θεοῖο,</foreign>
          </l>
<l> <foreign xml:lang="greek">Ἥξει ἑπ' ἀνθρώπους μεγάλη κρίσις ἡδὲ καὶ ἀρχή.</foreign>
          </l>
Deinde apud aliam:
<l> <foreign xml:lang="greek">Ταρτάρεον δὲ χάος τότε δείξει γαῖα χανοῦσα
Ἥξουσιν δὲ ἐπὶ βῆμα θεοῦ βασιλῆος ἄπαντες.</foreign>
          </l>

<pb n="0799A"/>
Et alio loco apud eamdem:
<l> <foreign xml:lang="greek">Οὐρανὸν εἱλίξων</foreign> 
<pb n="0799A"/> <foreign xml:lang="greek">γαίης κηυθμώνας ἀνοίξω;</foreign>
          </l>
<l> <foreign xml:lang="greek">Και τότ' ἀναστήσω νεκροὺς, μοῖραν ἀναλύσας</foreign>
          </l>
<l> <foreign xml:lang="greek">Καὶ θαυάτου κέντρον, καὶ ὕστερον εἰς κρίσιν ἄξω,</foreign>
          </l>
<l> <foreign xml:lang="greek">Κρίνων εὐσεβέων καὶ δυσσεβέων βίον ἀνδρῶν.</foreign>
          </l>
Nec tamen universi tunc a Deo judicabuntur: sed ii
tantum qui sunt in Dei religione versati. Nam qui
Deum non agnoverunt, quoniam sententia de his in
absolutionem ferri non potest, jam judicati damnatique
sunt, sanctis litteris contestantibus, non resurrecturos
esse impios in judicium. Judicabuntur ergo
qui Deum scierunt, et facinora eorum, id est mala
opera cum bonis collata ponderabuntur; ut si plura
et gravia fuerint bona justaque, dentur ad vitam
beatam: si autem mala superaverint, condemnentur
ad poenam. Hic fortasse dixerit quispiam: Si est immortalis
<pb n="0799B"/>
anima, quomodo patibilis inducitur, ac poenam
sentiens? Si enim ob merita punietur, sentiet
utique dolorem, atque ita etiam mortem. Si morti
non est obnoxia, nec dolori quidem, patibilis igitur
non est.</p>
<p>Huic quaestioni, sive argumento, a Stoicis ita occurritur:
Animas quidem hominum permanere, nec
interventu mortis in nihilum resolvi: sed eorum, qui
justi fuerunt, puras, et impatibiles, et beatas ad sedem
coelestem, unde illis origo sit, remeare; vel in
campos quosdam fortunatos rapi, ubi fruantur miris
voluptatibus: impiorum vero, quoniam se malis cupiditatibus
inquinaverunt, mediam quamdam gerere
<pb n="0800A"/>
inter immortalem mortalemque naturam, et habere
aliquid imbecillitatis ex contagione carnis. Cujus desideriis
ac libidinibus addictae ineluibilem quemdam
fucum trahant labemque terrenam; quae cum temporis
diuturnitate penitus inhaeserit, ejus naturae reddi
animas, ut si non extinguibiles in totum, quoniam ex
Deo sunt, tamen cruciabiles fiant per corporis maculam,
quae peccatis inusta, sensum doloris attribuit.
Quam sententiam poeta sic explicavit:
<l>Quin et supremo cum lumine vita reliquit,</l>
<l>Non tamen omne malum miseris, nec funditus omnes</l>
<l>Corporeae excedunt pestes; penitusque necesse est,</l>
<l>Multa diu concreta modis inolescere miris.</l> 
<l>Ergo exercentur poenis, veterumque malorum</l>
<l>Supplicia expendunt.</l> 
Haec propemodum vera sunt. Anima enim, cum divortium
fecit a corpore, est, ut ait idem poeta,
<l>
<pb n="0800B"/>Par levibus ventis, volucrique simillima somno.</l> 
quia spiritus est ipsa tenuitate incomprehensibilis:
sed nobis, qui sumus corporales; Deo autem, cui
subjacet posse omnia, comprehensibilis.
</p>
      </div2>

<div2>
        <head>CAPUT XXI. <hi>De cruciatibus et poenis animarum.</hi> </head>
<p>Primum igitur dicimus, tantam esse Dei potestatem,
ut etiam incorporalia comprehendat, et quemadmodum
voluerit, afficiat. Nam et Angeli Deum metuunt,
quia castigari ab eo possunt inenarrabili quodam
modo; et daemones reformidant, quia torquentur ab
<pb n="0801A"/>
eo ac puniuntur. Quid ergo mirum, si cum sint immortales
animae, tamen patibiles sint Deo? 
<pb n="0801A"/> Nam cum
in se nihil habeant solidum et contrectabile, a solidis
et corporalibus nullam vim pati possunt: sed quia
in solis spiritibus vivunt, a solo Deo tractabiles sunt,
cui virtus ac substantia spiritalis est. Sed tamen
docent nos sanctae Litterae, quemadmodum poenas
impii sint daturi. Nam quia peccata in corporibus
contraxerunt, rursus carne induentur, ut in corporibus
piaculum solvant; et tamen non erit caro illa,
quam Deus homini superjecerit, huic terrenae similis:
sed insolubilis ac permanens in aeternum, ut sufficere
possit cruciatibus, et igni sempiterno, cujus natura
diversa est ab hoc nostro, quo ad vitae necessaria
utimur, qui nisi alicujus materiae fomite alatur, extinguitur.
<pb n="0801B"/>
At ille divinus per seipsum semper vivit ac
viget sine ullis alimentis, nec admixtum habet fumum:
sed est purus, ac liquidus, et in aquae modum
fluidus. Non enim vi aliqua sursum versus urgetur,
sicut noster, quem labes terreni corporis, quo
<pb n="0802A"/>
tenetur, et fumus intermixtus exilire cogit, et ad
coelestem naturam cum trepidatione mobili subvolare.</p>
<p>Idem igitur divinus ignis una eademque vi atque
potentia, et cremabit impios, et recreabit, et quantum
e corporibus absumet, tantum reponet, ac sibi
ipse aeternum pabulum subministrabit; quod poetae
in vulturem Tityi transtulerunt; ita sine ullo revirescentium
corporum detrimento aduret tantum, ac
sensu doloris afficiet. Sed et justos cum judicaverit,
etiam in igni eos examinabit. Tum quorum peccata
vel pondere, vel numero praevaluerint, perstringentur
igni atque amburentur: quos autem plena justitia
et maturitas virtutis incoxerit, ignem illum non
sentient; habent enim aliquid in se Dei, quod vim
<pb n="0802B"/>
flammae repellat, ac respuat. Tanta vis est innocentiae,
ut ab ea ignis ille refugiat innoxius; qui accepit
a Deo hanc potentiam, ut impios urat, justis obtemperet.
Nec tamen quisquam putet animas post mortem
protinus judicari. Nam omnes in una communique
<pb n="0803A"/>
custodia detinentur, 
<pb n="0803A"/> donec tempus adveniat, quo
maximus judex meritorum faciat examen. Tum quorum
fuerit probata justitia, ii praemium immortalitatis
accipient: quorum autem peccata et scelera detecta
fuerint, non resurgent, sed cum impiis in easdem
tenebras recondentur, ad certa supplicia destinati.
</p>
      </div2>

<div2>
        <head>CAPUT XXII. <hi>De errore poetarum, atque de animae reditu ab inferis.</hi> </head>
<p>Figmenta haec esse poetarum quidam putant, ignorantes
unde illa poetae acceperint, ac negant haec fieri
posse; nec mirum est ita illis videri. Aliter enim,
quam res habet, traditur a poetis: qui licet sint
multo antiquiores quam historici, et oratores, et caetera
<pb n="0803B"/>
genera scriptorum; tamen quia mysterium divini
sacramenti nesciebant, et ad eos mentio resurrectionis
futurae obscuro rumore pervenerat, eam
vero temere ac leviter auditam in modum commentitiae
fabulae prodiderunt. Et tamen iidem testati sunt,
non auctorem se certum, sed opinionem sequi; ut
Maro qui ait:
<l>Sit mihi fas audita loqui.</l> 
Quamvis igitur veritatis arcana in parte corruperint;
tamen ipsa res eo verior invenitur, quod cum prophetis
<pb n="0804A"/>
in parte consentiunt: quod nobis ad probationem
rei satis est. Errori tamen eorum subest ratio nonnulla.
Nam cum prophetae assiduis concionibus praedicarent,
judicaturum esse de mortuis Filium Dei,
et haec annuntiatio non lateret, quoniam rectorem
coeli non alium putabant esse, quam Jovem, judicare
apud inferos Jovis filium tradiderunt: sed tamen non
Apollinem, aut Liberum, aut Mercurium, qui coelestes
putantur, sed eum qui et mortalis fuerit, et justus,
vel Minoem, vel Aeacum, vel Rhadamantum.</p>
<p>Corruperunt igitur poetica licentia, quod acceperant;
vel opinio veritatem per diversa ora sermonesque
varios dissipata mutavit. Nam quod peractis
apud inferos mille annis, rursus ad vitam restitui
cecinerunt, Marone ita dicente:
<l>
<pb n="0804B"/>Has omnes, ubi mille rotam volvere per annos,</l>
<l>Lethaeum ad fluvium Deus evocat agmine magno,</l>
<l>Scilicet immemores supera ut convexa revisant,</l>
<l>Rursus et incipiant in corpora velle reverti:</l>
haec eos ratio fefellit, quod resurgent defuncti, non
post mille annos mortis suae: sed ut restituti rursus
in vitam, mille annis cum Deo regnent. Deus enim
veniet, ut orbe hoc ab omni labe purgato, redivivas
justorum animas, corporibus innovatis, ad sempiternam
beatitudinem suscitet. Itaque praeter aquam
oblivionis vera sunt caetera: quam idcirco finxerunt,
<pb n="0805A"/>
ne quis illud opponeret: 
<pb n="0805A"/> Cur ergo non meminerunt
se aliquando vixisse, aut qui fuerint, aut quae gesserint?
Sed nihilominus tamen verisimile non putatur;
et res tota velut licenter et fabulose ficta respuitur.
Nobis autem de resurrectione affirmantibus,
et docentibus animas ad alteram vitam non oblitas
sui, sed in eodem sensu ac figura esse redituras, illud
opponitur. Tot jam saecula transierunt: quis
unquam unus ab inferis resurrexit, ut exemplo ejus
fieri posse credamus? At enim resurrectio fieri non
potest, dominante adhuc injustitia. Hoc enim saeculo
necantur homines vi, ferro, insidiis, venenis; afficiuntur
injuriis, egestate, carceribus, tormentis, proscriptionibus.
Eo accedit, quod justitia invisa est;
quod omnes, qui Deum sequi volunt, non tantum
<pb n="0805B"/>
odio habentur: sed vexantur omnibus contumeliis,
et excruciantur multiplici genere poenarum, et ad
impios cultus manufactorum deorum non ratione,
aut veritate, sed nefanda corporum laceratione coguntur.</p>
<p>Num igitur oportet ad haec eadem resurgere, et
reverti homines ad vitam, in qua tuti esse non possint?
Cum ergo justi tam viles habeantur, tam facile
tollantur; quid putemus futurum fuisse, si quis ab
inferis rediens vitam postliminio recepisset? Auferretur
profecto ab oculis hominum; ne viso eo, vel audito,
deos universi relinquerent, et ad unius se Dei
cultum religionemque converterent. Ergo semel fieri
resurrectionem necesse est, cum malum fuerit ablatum;
<pb n="0805C"/>
quoniam eos, qui resurrexerint, nec mori jam
<pb n="0806A"/>
ulterius, nec violari ullo modo fas est, ut beatam
possint agere vitam, quorum mors resignata est. Poetae
vero cum scirent, hoc saeculum malis omnibus redundare,
oblivionis amnem induxerunt, ne laborum
ac malorum memores animae reverti ad superos recusarent;
unde Virgilius:
<l>O pater, anne aliquas ad coelum hinc ire putandum est</l>
<l>Sublimes animas, iterumque ad tarda reverti</l>
<l>Corpora? Quae lucis miseris tam dira cupido?</l> 
Ignorabant enim quomodo, aut quando id fieri oporteret.
Itaque renasci eas putaverunt, et denuo ad uterum
revolvi, atque ad infantiam regredi. Unde etiam
Plato de anima disserens, ex hoc ait posse cognosci
animas esse immortales atque divinas, quod in pueris
mobilia sunt ingenia, et ad percipiendum facilia;
quod ea quae discant, ita celeriter rapiant, uti non
<pb n="0806B"/>
tunc primum discere illa videantur, sed recognoscere,
atque reminisci: in quo vir sapiens poetis ineptissime
credidit.</p>
</div2>

<div2>
        <head>CAPUT XXIII. <hi>De resurrectione animae, atque ejus rei testimonia.</hi> </head>
<p>Non igitur renascentur, quod fieri non potest: sed
resurgent, et a Deo corporibus induentur; et prioris
vitae factorumque omnium memores erunt; et in bonis
coelestibus collocati, ac fruentes jucunditate innumerabilium
copiarum, praesenti Deo gratias agent,
quod malum omne deleverit, quod eos ad regnum vitamque
perpetuam suscitarit. Qua de anastasi philosophi
quoque dicere aliquid conati sunt tam corrupte,
<pb n="0806C"/>
quam poetae. Nam Pythagoras transire animas
<pb n="0807A"/>
in nova corpora disputavit: sed inepte, quod ex hominibus
in pecudes, et ex pecudibus in homines, et
scipsum ex Euphorbo esse reparatum. Melius Chrysippus,
quem Cicero 
<pb n="0807A"/> ait fulcire porticum Stoicorum,
qui in libris, quos de Providentia scripsit, cum de
innovatione mundi loqueretur, haec intulit: <foreign xml:lang="greek">τούτου
δέ οὕτως ἔχοντος, δῆλον ὡς οὐδὲν ἀδύνατον, καὶ ἡμᾶς
μετά τὸ τελευτῆσαι, πάλιν περιόδων τινῶν εἰλημμένων
χρόνου, εἰς ὅν ἐσμεν καταστήσεσθαι σχῆμα.</foreign> Sed nos ab
humanis ad divina redeamus. Sibylla dicit haec:
<l> <foreign xml:lang="greek">Δύσπιστον γὰρ ἅπαν μερόπων γένος· ἀλλ' ὅταν ἠδὴ</foreign>
          </l>
<l> <foreign xml:lang="greek">Κόσμου καὶ θνητῶν ἔλθῃ κρίσις, ἣν θεὸς αὐτὸς</foreign>
          </l>
<l> <foreign xml:lang="greek">Ποιήσει κρίνων ἀσεβεῖς θ' ἅμα εὐσεβέας τε,</foreign>
          </l>
<l> <foreign xml:lang="greek">Καὶ τότε δυσσεβέας μὲν ἐπὶ ζόφον ἐν πυρὶ πέμψει.</foreign>
          </l>
<l> <foreign xml:lang="greek">Ὅστοι δ' εὐσεβέουσι, πάλιν ζήσουσ' ἐπὶ γαίης,</foreign>
          </l>
<l> <foreign xml:lang="greek">Πνεῦμα θεοῦ δόντος τιμὴν ἅμα καὶ βίον αὐτοῖς.</foreign>
          </l>
Quod si non modo prophetae, sed etiam vates, et poetae,
<pb n="0807B"/>
et philosophi anastasim mortuorum futuram esse
consentiunt; nemo quaerat a nobis, quemadmodum
fieri possit. Nec enim divinorum operum reddi potest
ratio. Sed si a principio Deus hominem nescio quo inenarrabili
modo instituit; credamus ab eodem restitui
veterem posse, qui novum feci.</p>
</div2>

<div2>
        <head> CAPUT XXIV. <hi>De renovato mundo.</hi> </head>
<p>Nunc reliqua subnectam. Veniet igitur summi et
maximi Dei Filius, ut vivos ac mortuos judicet, testante
atque dicente Sibylla:
<l> <foreign xml:lang="greek">Πάσης γὰρ γαίης τότε θνητῶν σύγχυσις ἓσται,</foreign>
          </l>
<l> <foreign xml:lang="greek">Αὐτὸς ὁ παντοκράτωρ ὅτ' ἂν ἤλθῃ βήματι κρῖναι</foreign>
          </l>
<l> <foreign xml:lang="greek">Ζώτων καὶ νεκύων ψυχὰς, καὶ κόσμον ἅπαντα.</foreign>
          </l>
Verum ille, cum deleverit injustitiam, judiciumque
maximum fecerit, ac justos, qui a principio fuerunt,
ad vitam restauraverit, mille annis inter homines versabitur,
eosque justissimo imperio reget. Quod alibi
Sibylla vaticinans furensque proclamat:
<l> <foreign xml:lang="greek">Κλῦτε δή μου, μέροπες, βασιλεὺς αἰώνιος ἄρχει.</foreign>
          </l>

<pb n="0808B"/>
Tum qui erunt in corporibus vivi, non morientur:
sed per eosdem mille annos infinitam multitudinem
generabunt; et erit soboles eorum sancta, et Deo
cara. Qui autem ab inferis suscitabuntur, ii praeerunt
viventibus velut judices. Gentes vero non extinguentur
omnino: sed quaedam relinquentur in victoriam
<pb n="0809A"/>
Dei, ut triumphentur a justis, ac subjugentur 
<pb n="0809A"/> perpetuae
servituti. Sub idem tempus etiam princeps daemonum,
qui est machinator omnium malorum, catenis
vincietur; et erit in custodia mille annis coelestis
imperii, quo justitia in orbe regnabit, ne quod malum
adversus populum Dei moliatur. Post cujus adventum
congregabuntur justi ex omni terra; peractoque judicio,
civitas sancta constituetur in medio terrae, in
qua ipse conditor Deus cum justis dominantibus commoretur.
Quam civitatem Sibylla designat, cum dicit:
<l> <foreign xml:lang="greek">Καὶ πόλιν, ἠν ἐποίησε θεὸς, αὐτὴν ἐποίησε
Λαμπροτέραν ἄστρων, καὶ ἡλίου, ἠδὲ σελήνης.</foreign>
          </l>
        </p>
<p>Tunc auferentur a mundo tenebrae illae, quibus
offunditur atque obcaecatur coelum; et luna claritudinem
<pb n="0809B"/>
solis accipiet, nec minuetur ulterius. Sol autem
septies tanto, quam nunc est, clarior fiet. Terra vero
aperiet foecunditatem suam, et uberrimas fruges sua
sponte generabit: rupes montium melle sudabunt,
per rivos vina decurrent; et flumina lacte inundabunt.
Mundus denique ipse gaudebit; et omnis rerum natura
laetabitur, erepta et liberata dominio mali, et
impietatis, et sceleris, et erroris. Non bestiae per hoc
tempus sanguine alentur, non aves praeda: sed quieta
et placida erunt omnia. Leones et vituli ad praesepe
simul stabunt: lupus ovem non rapiet, canis non venabitur,
<pb n="0810A"/>
accipitres et aquilae non nocebunt: infans
cum serpentibus ludet. Denique tunc fient illa, quae
poetae aureis temporibus facta esse jam Saturno regnante
dixerunt. Quorum error hinc exortus est,
quod prophetae futurorum pleraque sic proferunt et
enuntiant, quasi jam peracta. Visiones enim divino
spiritu offerebantur oculis eorum, et videbant illa in
conspectu suo quasi fieri, ac terminari. Quae vaticinia
eorum cum paulatim fama vulgasset, quoniam profani
a sacramento ignorabant quatenus dicerentur,
completa jam esse veteribus saeculis illa omnia putaverunt,
quae utique fieri complerique non poterant homine
regnante. Cum vero deletis religionibus impiis,
et scelere compresso, subjecta erit Deo terra,
<l>Cedet et ipse mari vector, nec nautica pinus</l>
<l>
<pb n="0810B"/>Mutabit merces: omnis feret omnia tellus.</l> 
<l>Non rastros patietur humus, non vinea falcem.</l> 
<l>Robustus quoque jam tauris juga solvet arator.</l> 
<l>Tunc etiam molli flavescet campus arista;</l>
<l>Incultisque rubens pendebit sentibus uva;</l>
<l>Et durae quercus sudabunt roscida mella,</l>
<l>Nec varios discet mentiri lana colores.</l> 
<l>Ipse sed in pratis aries jam suave rubenti</l>
<l>Murice, jam croceo mutabit vellera luto.</l> 
<l>Sponte sua sandyx pascentes vestiet agnos.</l> 
<l>Ipsae lacte domum referent distenta capellae</l>
<l>Ubera, nec magnos metuent armenta leones.</l>
        </p>
<p>Quae poeta secundum Cumeae Sibyllae carmina prolocutus
est. Erytraea vero sic ait:
<l>
<pb n="0811A"/> <foreign xml:lang="greek">Οἱ δὲ λύκοι σὺν ἄρνεσσ' ἐν οὔρεσιν ἀμιλλοῦνται·</foreign>
          </l>
<l> <foreign xml:lang="greek">Χόρτον γὰρ λύκες τ' ἐρίφοισιν ἄμα βόσκονται,</foreign>
          </l>
<l> <foreign xml:lang="greek">Ἄρκτοι σὺν μόσχοισιν ὁμοῦ καὶ πᾶσι βροτοῖσι·</foreign>
          </l>
<l> <foreign xml:lang="greek">Σαρκοβόρος τε λέων φάγετ' ἄχυρον παρὰ φάτναις,</foreign>
          </l>
<l> <foreign xml:lang="greek">Σὺν βρέφεσίν τε δράκοντες ἀμάτορσι κοιμὴσονται.</foreign>
          </l>
Et alio loco de ubertate rerum:
<l> <foreign xml:lang="greek">Καὶ τότε</foreign> 
<pb n="0811A"/> <foreign xml:lang="greek">δὴχάρμην μεγάλην θεὸς ἀνδράσι δώσει·</foreign>
          </l>
<l> <foreign xml:lang="greek">Καὶ γὰρ γῆ καὶ δένδρα, καὶ ἄσπετα θρέμματα γαίης</foreign>
          </l>
<l> <foreign xml:lang="greek">Δώσουσι καρπὸν τὸν ἀληθινὸν ἀνθρώποισι
Οἴνου καὶ μέλιτος γλυκεροῦ, λευκοῦτε γάλακτος,</foreign>
          </l>
<l> <foreign xml:lang="greek">Καὶ σίτου, ὅπερ ἐστὶ βροτοῖς κάλλιστον ἀπάντων.</foreign>
          </l>
Et alia eodem modo:
<l> <foreign xml:lang="greek">Εὐσεβέων δὲ μόνων ἁγία χθὼν πάντα τάδ' οἴσει</foreign>
          </l>
<l> <foreign xml:lang="greek">Νᾶμα μέλιτος ἀπὸ πέτρης ἠδ' ἀπὸ πηγῆς,</foreign>
          </l>
<l> <foreign xml:lang="greek">Καὶ γάλα τ' ἀμβροσίης ῥεύσει πάντεσσι δικαίοις.</foreign>
          </l>
Vivent itaque homines tranquillissimam vitam et copiosissimam,
et regnabunt cum Deo pariter; et reges
<pb n="0811B"/>
gentium venient a finibus terrae cum donis ac muneribus,
ut adorent et honorificent Regem magnum, cujus
nomen erit praeclarum ac venerabile universis
nationibus, quae sub coelo erunt, et regibus qui dominabuntur
in terra.</p>
</div2>

<div2>
        <head>CAPUT XXV. <hi>De postremis temporibus, ac de urbe Roma.</hi> </head>
<p>Haec sunt, quae a prophetis futura dicuntur: quorum
testimonia et verba ponere opus non esse duxi;
quoniam esset infinitum, nec tantam rerum multitudinem
<pb n="0812A"/>
mensura libri caperet, tam multis uno spiritu
similia dicentibus, simulque ne fastidium legentibus
fieret, si ex omnibus collecta et translata congererem;
praeterea ut ea ipsa quae dicerem, non nostris, sed
alienis potissimum litteris confirmarem, doceremque
non modo apud nos, verum etiam apud eos ipsos
qui nos insectantur, veritatem consignatam teneri
quam recusant agnoscere. Si quis autem diligentius,
haec voluerit scire, ex ipso fonte hauriat, et plura,
quam nos in his libris complexi sumus, admirabilia
reperiet. Fortasse quispiam nunc requirat, quando,
ista quae diximus, sint futura. Jam superius ostendi,
completis annorum sex millibus mutationem istam
fieri oportere, et jam propinquare summum illum
conclusionis extremae diem. De signis quae praedicta
<pb n="0812B"/>
sunt a prophetis, licet noscere; praedixerunt enim
signa, quibus consummatio temporum, et expectanda
sit nobis in singulos dies, et timenda. Quando
tamen compleatur haec summa, docent ii qui de temporibus
scripserunt, colligentes ea ex litteris sanctis
et ex variis historiis, quantus sit numerus annorum
ab exordio mundi: qui licet varient, et aliquantum
numeri eorum summa dissentiat, omnis tamen expectatio
non amplius quam ducentorum videtur annorum.
Etiam res ipsa declarat, lapsum ruinamque
rerum brevi fore: nisi quod incolumi urbe Roma
nihil istiusmodi videtur esse metuendum. At vero
cum caput illud orbis occiderit, et <foreign xml:lang="greek">ῥύμη</foreign> esse coeperit,
<pb n="0813A"/>
quod Sibyllae 
<pb n="0813A"/> fore aiunt, quis dubitet venisse jam
finem rebus humanis, orbique terrarum? Illa, illa
est civitas, quae adhuc sustentat omnia: precandusque
nobis et adorandus est Deus coeli, si tamen statuta
ejus et placita differri possunt, ne citius quam
putemus tyrannus ille abominabilis veniat, qui tantum
facinus moliatur, ac lumen illud effodiat, cujus
interitu mundus ipse lapsurus est. Nunc ad caetera
exequenda redeamus, quae deinceps secutura sunt.</p>
</div2>

<div2>
        <head>CAPUT XXVI. <hi>De daemonis emissione, alteroque maximo judicio.</hi> </head>
<p>Diximus paulo ante, in principio regni sancti fore,
ut a Deo princeps daemonum vinciatur. Sed idem,
cum mille anni regni, hoc est septem millia coeperint
terminari, solvetur denuo, et custodia emissus exibit;
<pb n="0813B"/>
atque omnes gentes, quae tunc erunt sub ditione justorum,
concitabit, ut inferant bellum sanctae civitati;
et colligetur ex omni orbe terrae innumerabilis populus
nationum, et obsidebit, et circumdabit civitatem.
Tunc veniet novissima ira Dei super gentes, et
debellabit eas usque ad unum: ac primum concutiet
terram quam validissime et a motu ejus scindentur
montes Syriae; et subsident colles in abruptum; et
muri omnium civitatum concident, et statuet Deus
solem triduo ne occidat; et inflammabit eum; et descendet
aestus nimius, et adustio magna supra perduelles
et impios populos, et imbres sulfuris, et grandines
<pb n="0813C"/>
lapidum, et guttae ignis; et liquescent spiritus eorum
<pb n="0814A"/>
in calore, et corpora conterentur in grandine, et
ipsi se invicem gladio ferient; et replebuntur montes
cadaveribus, et campi operientur ossibus. Populus
autem Dei tribus illis diebus sub concavis terrae occultabitur;
donec ira Dei adversus gentes, et extremum
judicium terminetur.</p>
<p>Tunc exibunt justi de latebris suis, et invenient
omnia cadaveribus atque ossibus tecta. Sed et genus
omne impiorum radicitus interibit; nec erit in hoc
mundo ulla jam natio amplius, praeter solam gentem
Dei. Tum per annos septem perpetes intactae erunt
silvae; nec excidetur de montibus lignum. Sed arma
gentium comburentur; et jam non erit bellum, sed
pax, et requies sempiterna. Cum vero completi fuerint
mille anni, renovabitur mundus a Deo, et coelum
<pb n="0814B"/>
complicabitur, et terra mutabitur; et transfor
mabit Deus homines in similitudinem angelorum; et
erunt candidi sicut nix; et versabuntur semper in
conspectu Omnipotentis, et Domino suo sacrificabunt,
et servient in aeternum. Eodem tempore fiet
secunda illa et publica omnium resurrectio, in qua
excitabuntur injusti ad cruciatus sempiternos. Ii sunt
qui manu facta coluerunt; qui Dominum mundi ac
parentem vel nescierunt, vel abnegaverunt. Sed et
dominus illorum cum ministris suis comprehendetur,
ad poenamque damnabitur; cum quo pariter omnis
turba impiorum pro suis facinoribus, in conspectu
angelorum atque justorum, perpetuo igni cremabibitur
<pb n="0814C"/>
in aeternum.</p>
<p>
          <pb n="0815A"/>Haec est doctrina sanctorum prophetarum, quam
christiani sequimur: haec nostra sapientia; quam
isti qui vel fragilia colunt, vel inanem philosophiam
tuentur, tanquam stultitiam vanitatemque derident,
quia nos defendere hanc publice atque asserere non
solemus, Deo jubente, ut quieti ac silentes arcanum
ejus in abdito 
<pb n="0815A"/> atque intra nostram conscientiam teneamus;
nec adversus istos veri profanos, qui non
discendi, sed arguendi atque illudendi gratia, inclementer
Deum ac religionem ejus impugnant, pertinaci
contentione certemus. Abscondi enim tegique
mysterium quam fidelissime oportet, maxime a nobis,
qui nomen fidei gerimus. Verum illi hanc taciturnitatem
<pb n="0815B"/>
nostram, veluti malam conscientiam,
<pb n="0816A"/>
criminantur: unde etiam quasdam execrabiles opiniones
de pudicis et innocentibus fingunt; et libenter
his, quae finxerint, credunt.</p>
<p> « Sed omnia jam, sanctissime imperator, figmenta
sopita sunt, ex quo te Deus summus ad restituendum
justitiae domicilium, et ad tutelam generis humani
excitavit: quo gubernante Romanae reipublicae
statum, jam cultores Dei pro sceleratis ac nefariis
non habemur. Jam emergente atque illustrata
veritate, non arguimur ut injusti, qui opera
justitiae facere conamur. Nemo jam nobis Dei nomen
exprobrat. Nemo irreligiosus ulterius appellatur,
qui soli omnium religiosi sumus; quoniam
<pb n="0816B"/>
contemptis imaginibus mortuorum, vivum colimus
<pb n="0817A"/>
et verum Deum. Te providentia summae divinitatis
ad fastigium principale provexit; 
<pb n="0817A"/> qui posses vera
pietate aliorum male consulta rescindere, peccata
corrigere; saluti hominum paterna clementia providere,
ipsos denique malos a republica submovere,
quos summa pietate dejectos in manus tuas
Deus tradidit, ut esset omnibus clarum, quae sit
vera majestas.</p>
<p>Illi enim, qui ut impias religiones defenderent,
coelestis ac singularis Dei cultum tollere voluerunt,
profligati jacent. Tu autem, qui nomen ejus, defendis
et diligis, virtute ac felicitate praepollens,
immortalibus tuis gloriis beatissime frueris. Illi
poenas sceleris sui et pendunt, et pependerunt. Te
dextera Dei potens ab omnibus periculis protegit:
<pb n="0817B"/>
tibi quietum tranquillumque moderamen cum summa
omnium gratulatione largitur. Nec immerito
rerum Dominus ac rector te potissimum delegit,
per quem sanctam religionem suam instauraret,
quoniam unus ex omnibus extitisti, qui praecipua
virtutis et sanctitatis exempla praeberes; quibus
antiquorum principum gloriam, quos tamen fama
inter bonos numerat, non modo aequares, sed
etiam, quod est maximum, praeterires. Illi quidem
natura fortasse tantum similes justis fuerunt.
Qui enim moderatorem universitatis Deum ignorat,
<pb n="0818A"/>
similitudinem justitiae assequi potest: ipsam
vero non potest. Tu vero et morum ingenita sanctitate,
et veritatis et Dei agnitione in omni actu
justitiae opera consummas. Erat igitur congruens,
ut in formando generis humani statu, te auctore ac
ministro divinitas uteretur. Cui nos quotidianis precibus
supplicamus, ut te in primis, quem rerum
custodem voluit esse, custodiat; deinde inspiret
tibi voluntatem, qua semper in amore divini nominis
perseveres. Quod est omnibus salutare, et
tibi ad felicitatem, et caeteris ad quietem. » </p>
</div2>

<div2>
        <head>CAPUT XXVII. <hi>Adhortatio et confirmatio piorum.</hi> </head>
<p>
          <pb n="0818B"/>Quoniam decursis propositi operis septem spatiis,
ad metam provecti sumus, superest ut exhortemur
omnes ad suscipiendam cum vera religione sapientiam,
cujus vis et officium in eo vertitur ut, contemptis
terrestribus, et abjectis erroribus quibus antea
tenebamur, fragilibus servientes, et fragilia concupiscentes
ad aeterna coelestis thesauri praemia dirigamur.
Quae ut capere possimus, quamprimum omittendae
sunt hujus praesentis vitae illicibiles voluptates,
quae animas hominum perniciosa suavitate deliniunt.
<pb n="0819A"/>
Quanta felicitas aestimanda est, 
<pb n="0819A"/> subtractum his labibus
terrae proficisci ad illum aequissimum judicem,
parentemque indulgentissimum; qui pro laboribus requiem,
pro morte vitam, pro tenebris claritatem, pro
terrenis ac brevibus bonis aeterna et coelestia largiatur:
cum qua mercede acerbitates ac miseriae,
quas perpetimur in hoc mundo facientes opera justitiae,
conferri et coaequari nullo modo possunt. Proinde
si sapientes, si beati esse volumus, cogitanda
et proponenda sunt nobis non tantum Terentiana illa, <hi>Molendum esse usque in pistrino, vapulandum, habendae
compedes:</hi> 
 sed his multo atrociora: carcer, catenae,
tormenta patienda; sustinendi dolores; mors denique
ipsa et suscipienda est, et ferenda: cum liqueat conscientiae
nostrae, nec fragilem istam voluptatem sine
<pb n="0819B"/>
poena, nec virtutem sine divino praemio fore.</p>
<p>Universos igitur oportet operam dare, ut se quamprimum
ad rectam viam dirigant; ut, susceptis operatisque
virtutibus, et hujus vitae laboribus patienter
exactis, consolatorem Deum habere mereantur. Pater
enim noster ac Dominus, qui condidit firmavitque
coelum, qui solem cum caeteris sideribus induxit,
qui libratam magnitudine sua terram vallavit montibus,
mari circumdedit, amnibusque distinxit, et
quidquid est in hoc opere mundi, conflavit ac perfecit
e nihilo, perspectis erroribus hominum, Ducem
misit, qui nobis justitiae viam panderet: hunc sequamur
omnes; hunc audiamus; huic devotissime pareamus;
quoniam solus, ut ait Lucretius,
<l>Veridicis hominum purgavit pectora dictis,</l>
<l>Et finem statuit cuppedinis, atque timoris;</l>
<l>
<pb n="0819C"/>Exposuitque bonum summum, quo tendimus omnes,</l>
<l>Quid foret; atque viam monstravit limite parvo,</l>
<l>Qua possemus ad id recto contendere cursu.</l> 
Nec monstravit tantum, sed etiam praecessit, ne quis
difficultatis gratia iter virtutis horreret. Deseratur
<pb n="0820A"/>
(si fieri potest) via perditionis et fraudis, in qua mors
voluptatis illecebris adoperta celatur.</p>
<p>Et quanto quisque annis in senectutem vergentibus
appropinquare cernit illum diem, quo sit ei ex
hac vita demigrandum, cogitet quam purus abscedat;
quam innocens ad judicem veniat: non ut faciunt,
quorum caecis mentibus lux negatur, qui jam deficientibus
corporis viribus, in hoc admonentur instantis
ultimae necessitatis, ut cupidius, ut ardentius
hauriendis libidinibus intendant. Qua ex voragine liberet
se quisque dum licet, dum facultas adest, seque
ad Deum tota mente convertat; ut illum diem
securus expectet, quo praeses dominusque mundi
Deus de singulorum factis cogitationibusque judicabit.
Quaecumque hic expetuntur, non tantum negligat,
<pb n="0820B"/>
sed et fugiat; potioremque animam suam judicet,
quam bona ista fallacia, quorum incerta et caduca
possessio est; migrant enim quotidie: multo
velocius exeunt, quam intraverant; et tamen, si nobis
usque ad ultimum liceat istis frui, aliis certe relinquenda
sunt. Nihil nobiscum ferre possumus, nisi
vitam bene atque innocenter actam. Ille ad Deum
copiosus, ille opulentus adveniet, cui astabunt continentia,
misericordia, patientia, charitas, fides. Haec
est haereditas nostra, quae nec eripi cuiquam, nec
transferri ad alterum potest. Et quis est, qui haec
bona parare, et acquirere sibi velit?</p>
<p>Veniant, qui esuriunt: ut coelesti cibo saturati,
sempiternam famem ponant; veniant, qui sitiunt: ut
aquam salutarem de perenni fonte plenissimis faucibus
<pb n="0820C"/>
trahant. Hoc cibatu atque potu Dei, et caeci videbunt,
et surdi audient, et muti loquentur, et
claudi ambulabunt, et stulti sapient, et aegroti valebunt,
et mortui reviviscent. Quisquis enim corruptelas
terrae virtute calcaverit, hunc arbiter ille summus,
<pb n="0821A"/>
et verax, ad lucem vitamque perpetuam suscitabit.
Nemo divitiis, nemo fascibus, nemo etiam regia
potestate confidat: immortalem ista non faciunt.
Nam quicumque rationem hominis abjecerit, ac praesentia
secutus, in humum se ipse prostraverit, tamquam
desertor domini, et imperatoris, et patris sui
punietur. Intendamus ergo justitiae, quae nos inseparabilis
comes ad Deum sola perducet; et,
<pb n="0822A"/>
dum spiritus hos regit artus,
infatigabilem militiam Deo militemus: 
<pb n="0822A"/> stationes vigiliasque
celebremus; congrediamur cum hoste,
quem novimus, fortiter, ut victores, ac devicto adversario
triumphantes, praemium virtutis, quod ipse
promisit, a Domino consequamur.

</p>
</div2>
    </body>
  </text>
</TEI>