<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
    schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
 <teiHeader>
 <fileDesc>
 <titleStmt>	
     <title>De principiis</title>
  <author ref="http://viaf.org/viaf/95155322">Origenes<date>ca.185-ca.254</date></author>
  <author ref="http://viaf.org/viaf/77679446" role="translator">Rufinus<date>345-410</date></author>
</titleStmt>
<editionStmt>
    <edition>Caillau, Armand Benjamin, Marie-Nicolas-Silvestre Guillon, Dionysius, Gregorius, Archelaus, Arnobius, and Pamphilus. 
        Collectio Selecta Ss. Ecclesiae Patrum: Complectens Exquisitissima Opera Tum Dogmatica Et Moralia, Tum Apologetica Et Oratoria. 
        15, Patres Tertii Et Quarti Ecclesiæ Sæculi. XML file by Philipp Roelli</edition>
</editionStmt>
<publicationStmt>
 <pubPlace>Parisiis et Bruxellis</pubPlace>
  <publisher>Méquignon-Havard</publisher>
  <date>1829</date>
</publicationStmt>
<seriesStmt>
  	<title>Philosophica</title>
  <idno>Origen.DePrinci</idno>
 </seriesStmt>
 <notesStmt>
 <note></note>
 </notesStmt>
<sourceDesc>

</sourceDesc>
 </fileDesc>
   <encodingDesc>
     <projectDesc>This file was encoded in TEI xml for the University of Zurich's <hi rend="italic">Corpus Corporum</hi> project (www.mlat.uzh.ch) by Ph. Roelli in 2023.</projectDesc>
     <editorialDecl>
       <normalization>Latin orthography as printed</normalization>
     </editorialDecl>
   </encodingDesc>
 	 <profileDesc>
		<creation>
 		<date></date>
 		</creation>
 	 <langUsage>
 		<language ident="lat">latin</language>
 	 </langUsage>
 	 <textClass>
 		<keywords>
 		 <list>
 		 <item></item>
		 <item></item>
	 	 </list>
 		</keywords>
 		<keywords scheme='genre'>
 		 <list>
  			<item></item>
 		</list>
 		</keywords>
 		<keywords scheme='period'>
 		 <list>
  			<item></item>
 		 </list>
 		</keywords>
 	  </textClass>
 	</profileDesc>
 </teiHeader>
<text>
    <body>


<div1><head>LIBER PRIMUS.
(RUFINO INTERPrete.)</head>
<div2><head>PRÆFATIO.</head>

<div3 n="I"><head>I.</head>
<p>Omnes
qui credunt et certi sunt quod et gratia et
veritas per Jesum Christum facta sit, et Christum 
veritatem esse norunt, secundum quod ipse dixit: EGO SUM 
VERITAS, scientiam quæ provocat homines ab bene beateque
vivendum non aliunde quam ab ipsis verbis Christi 
doctrinaque suscipiunt. Christi autem verbis dicimus, non his
solum quæ homo factus atque in carne positus docuit: et
prius namque Christus Dei verbum in Moyse atque 
Prophetis erat. Nam sine verbo Dei quomodo poterant prophetare
de Christo? Ad cujus rei probationem non esset difficile
ex divinis Scripturis ostendere, quomodo vel Moyses vel
Prophetæ spiritu Christi repleti, vel locuti sunt, vel 
gesserunt omnia quæ gesserunt, nisi studio nobis esset præsens
hoc opus omni qua possumus brevitate succingere. Unde
sufficere existimo uno hoc Pauli testimonio debere nos uti
ex epistola quam ad Hebræos scribit, in qua ita ait: «Fide»
magnus factus Moyses negavit se dici-filium filiæ 
Pharaonis, magis eligens afflictari cum populo Dei, quam 
temporalem habere peccati jucunditatem, majores divitias
<pb n="52"/>
æstimans Ægyptiorum thesauris opprobrium Christi.»
Sed et post assumptionem ejus in cœlos, quod in Apostolis
suis locutus sit, hoc modo indicat Paulus: «Aut numquid»
probamentum ejus quæritis qui in me loquitur Christus??»</p></div3>

<div3 n="II"><head>II.</head>
<p>Quoniam ergo multi ex his qui Christo credere se
profitentur, non solum in parvis et minimis discordant, 
verum etiam in magnis et maximis; id est, vel de Deo vel de
Domino Jesu Christo, vel de Spiritu sancto; non solum 
autem de his, sed et de aliis creaturis, id est vel de 
Dominationibus, vel de Virtutibus sanctis: propter hoc necessarium
videtur prius de his singulis certam lineam manifestamque
regulam ponere, tum deinde etiam de cæteris quærere. 
Sicut enim multis apud Græcos et Barbaros pollicentibus 
veritatem, desivimus apud omnes eam quærere qui eam falsis
opinionibus asserebant, posteaquam credidimus Filium Dei
esse Christum, et ab ipso nobis hanc discendam esse 
persuasimus: ita cum multi sint qui se putant sentire quæ
Christi sunt, et nonnulli eorum diversa a prioribus sentiant,
servetur vero ecclesiastica prædicatio per successionis 
ordinem ab Apostolis tradita, et usque ad præsens in Ecclesiis
permanens: illa sola credenda est veritas, quæ in nullo ab
ecclesiastica et Apostolica discordat traditione.</p></div3>

<div3 n="III"><head>III.</head>
<p>Illud autem scire oportet, quoniam sancti Apostoli
fidem Christi prædicantes, de quibusdam quidem quæ
cumque necessaria crediderunt, omnibus etiam his qui pigriores
erga inquisitionem divinæ scientiæ videbantur, 
manifestissime tradiderunt, rationem scilicet assertionis eorum 
relinquentes ab his inquirendam qui Spiritus dona excellentia
mererentur, et præcipue sermonis, sapientiæ et scientiæ
gratiam per ipsum Spiritum sanctum percepissent: de aliis
vero dixerunt quidem, quia sint; quomodo autem, aut unde
sint, siluerunt, profecto ut studiosiores quique ex posteris
<pb n="53"/>
suis qui amatores essent sapientiæ, exercitium habere 
possent in quo ingenii sui fructum ostenderent, hi videlicet
qui dignos se et capaces ad recipiendam sapientiam 
præpararent.</p></div3>

<div3 n="IV"><head>IV.</head>
<p>Species vero eorum quæ per prædicationem 
Apostolicam manifeste traduntur, istæ sunt. Primo, quod unus
Deus est qui omnia creavit atque composuit, quique, cum
nihil esset, esse fecit universa, Deus a prima creatura et
conditione mundi, omnium justorum Deus, Adam, Abel,
Seth, Enos, Enoch, Noë, Sem, Abraham, Isaac, Jacob,
duodecim Patriarcharum, Moysis et Prophetarum: et quod
hic Deus in novissimis diebus, sicut per Prophetas suos
ante promiserat, misit Dominum nostrum Jesum Christum,
primo quidem vocaturum Israël, secundo vero etiam gentes
post perfidiam populi Israël. Hic Deus justus et bonus pater
Domini nostri Jesu Christi, Legem et Prophetas et 
Evangelia ipse dedit, qui et Apostolorum Deus est, et veteris et novi
Testamenti. Tum deinde quia Jesus Christus ipse qui venit,
ante omnem creaturam natus ex Patre est. Qui cum in 
omnium conditione Patri ministrasset, a per ipsum enim 
omnia facta sunt,» novissimis temporibus seipsum 
exinaniens, homo factus incarnatus est cum Deus esset, et homo
factus mansit quod erat Deus. Corpus assumpsit nostro 
corpori simile, eo solo differens quod natum ex virgine et 
Spiritu sancto est. Et quoniam hic Jesus Christus natus et 
passus est in veritate, et non per phantasiam communem hanc
mortem sustinuit, vere mortuus: vere enim a mortuis 
resurrexit, et post resurrectionem conversatus cum discipulis
suis, assumptus est. Tum deinde honore ac dignitate Patri
ac Filio sociatum tradiderunt Spiritum sanctum. In hoc non
jam manifeste discernitur, utrum malus an innatus, vel filius
etiam Dei ipse habendus sit, necne: sed inquirenda jam
<pb n="54"/>
ista pro viribus sunt de sacra Scriptura, et sagaci 
perquisitione investiganda. Sane quod iste Spiritus unumquemque
sanctorum, vel Prophetarum, vel Apostolorum inspiraverit,
et non alius Spiritus in veteribus, alius vero in his qui in
adventu Christi inspirati sunt, fuerit, manifestissime in 
Ecclesiis prædicatur.</p></div3>

<div3 n="V"><head>V.</head>
<p>Post hæc jam quod anima substantiam vitamque 
habens propriam, cum ex hoc mundo discesserit, pro suis
meritis dispensabitur, sive vitæ æternæ ac beatitudinis hæreditate 
potitura, si hoc ei sua gesta præstiterint; sive igni
æterno ac suppliciis mancipanda, si in hoc eam scelerum
culpa detorserit: sed et quia erit tempus resurrectionis
mortuorum, cum corpus hoc quod nunc «in corruptione
seminatur, surget in incorruptione; et quod seminatur in»
ignominia, surget in gloria.» Est et illud definitum in 
ecclesiastica prædicatione, omnem animam rationabilem esse
liberi arbitrii et voluntatis; esse quoque ei certamen adversus
diabolum et angelos ejus, contrariasque virtutes, ex eo quod
illi peccatis eam onerare contendant, nos vero si recte 
consulteque vivamus, ab hujusmodi onere nos exuere conemur.
Unde et consequens est intelligere, non nos necessitati esse
subjectos, ut omni modo, etiamsi nolimus, vel mala vel bona
agere cogamur. Si enim nostri arbitrii sumus, impugnare
nos fortasse possunt aliquæ virtutes ad peccatum, et aliæ
juvare ad salutem: non tamen necessitate cogimur vel agere
recte, vel male; quod fieri arbitrantur hi qui stellarum 
cursum et motus causam dicunt humanorum esse gestorum,
non solum eorum quæ extra arbitrii accidunt libertatem,
sed et eorum quæ in nostra sunt posita potestate. De anima
vero utrum ex seminis traduce ducatur, ita ut ratio ipsius
vel substantia inserta ipsis seminibus corporalibus 
habeatur, an vero aliud habeat initium; et hoc ipsum initium si
<pb n="55"/>
genitum est, aut non genitum; vel certe si extrinsecus 
corpori inditur, necne: non satis manifesta prædicatione 
distinguitur.</p></div3>

<div3 n="VI"><head>VI.</head>
<p>De diabolo et angelis ejus contrariisque virtutibus
ecclesiastica prædicatio docuit, quoniam sunt quidem hæc;
quæ autem sint, aut quomodo sint, non satis clare exposuit.
Apud plurimos tamen ista habetur opinio, quod Angelus
fuerit iste diabolus, et apostata effectus quamplurimos 
Angelorum secum declinare persuaserit, qui et nunc usque
angeli ipsius nuncupantur.</p></div3>

<div3 n="VII"><head>VII.</head>
<p>Est præterea et illud in ecclesiastica prædicatione,
quod mundus iste factus sit, et a certo tempore cœperit, et
sit pro ipsa sui corruptione solvendus. Quid tamen ante
hunc mundum fuerit, aut quid post mundum erit, jam non
pro manifesto multis innotuit. Non enim evidens de his in
ecclesiastica prædicatione sermo profertur.</p></div3>

<div3 n="VIII"><head>VIII.</head>
<p>Tum demum quod per Spiritum Dei Scripturæ 
conscriptæ sint, et sensum habeant, non eum solum qui in 
manifesto est, sed et alium quemdam latentem quamplurimos.
Formæ enim sunt hæc quæ descripta sunt sacramentorum
quorumdam, et divinarum rerum imagines. De quo totius
Ecclesiæ una sententia est, esse quidem omnem legem 
spiritualem; non tamen ea quæ spirat lex esse omnibus nota,
nisi his solis quibus gratia Spiritus sancti in verbo sapientiæ
ac scientiæ condonatur. Appellatio autem ἀσωμάτου, id est
incorporei, non solum apud multos alios, verum etiam apud
nostras Scripturas est inusitata et incognita. Si vero quis
velit nobis proferre ex illo libello qui Petri Doctrina 
appellatur, ubi Salvator videtur ad discipulos dicere: «Non sum»
dæmonium incorporeum:» primo respondendum est ei,
quoniam ille liber inter libros ecclesiasticos non habetur;
et ostendendum quia neque Petri est ipsa scriptura, neque
alterius cujusquam qui Spiritu Dei fuerit inspiratus. Quod
<pb n="56"/>
etiamsi ipsum concederetur, non idem sensus ibi ex isto 
sermone ἀσωμάτου indicatur, qui a Græcis et Gentilibus 
auctoribus ostenditur, cum de incorporea natura a philosophis
disputatur. In hoc enim libello incorporeum dæmonium
dixit, pro eo quod ipse ille quicumque est habitus, vel 
circumscriptio dæmonici corporis, non est similis huic nostro
crassiori et visibili corpori: sed secundum sensum ejus qui
composuit illam scripturam, intelligendum est quod dixit;
id est non se tale corpus quale habent dæmones, quod est
naturaliter subtile et velut aura tenue, et propter hoc vel
putatur a multis vel dicitur incorporeum, sed habere se
corpus solidum et palpabile. In consuetudine vero 
hominum omne quod tale non fuerit, incorporeum 
simplicioribus vel imperitioribus nominatur: velut si quis aërem istum
quo fruimur incorporeum dicat, quandoquidem non est tale
corpus ut comprehendi ac teneri possit, urgentique 
resistere.</p></div3>

<div3 n="IX"><head>IX.</head>
<p>Quæremus tamen si vel alio nomine res ipsa quam
Græci philosophi ἀσωμάτου, id est incorpoream, dicunt, in
Scripturis sanctis invenitur. Deus quoque ipse quomodo
intelligi debeat inquirendum est, corporeus, et secundum
aliquem habitum deformatus, an alterius naturæ quam 
corpora sunt, quod utique in prædicatione nostra manifeste
non designatur. Eadem quoque etiam de Christo et de 
Spiritu sancto requirenda sunt: sed et de omni anima, atque
omni rationabili natura nihilominus requirendum est.</p></div3>

<div3 n="X"><head>X.</head>
<p>Est etiam illud in ecclesiastica prædicatione, esse 
Angelos Dei quosdam, et virtutes bonas qui ei ministrant ad
salutem hominum consummandam: sed quando isti creati
sint, vel quales, aut quomodo sint, non satis in manifesto
designatur. De sole autem et luna et stellis utrum 
animantia sint, an sine anima, manifeste non traditur. Oportet 
igitur velut elementis ac fundamentis hujusmodi uti secundum
<pb n="57"/>
mandatum quod dicit: «Illuminate vobis lumen scientiæ,
omnem qui cupit seriem quamdam et corpus ex horum
omnium ratione perficere ut manifestis et necessariis 
assertionibus de singulis quibusque quid sit in vero rimetur, et
unum, ut diximus, corpus efficiat exemplis et 
affirmationibus, vel his quas in sanctis Scripturis invenerit, vel quas
ex consequentiæ ipsius indagine ac recti tenore repererit.</p>
</div3>
</div2>
<div2 n="I"><head>CAPUT I – De Deo.</head>

<div3 n="I"><head>I.</head>
<p>Scio quoniam conabuntur quidam etiam secundum
Scripturas nostras dicere Deum corpus esse, quoniam 
inveniunt scriptum esse apud Moysen quidem: «Deus noster
ignis consumens est 2;» in Evangelio vero secundum 
Joannem: «Deus spiritus est, et eos qui adorant eum, in spiritu»
et veritate oportet adorare.» Ignis vero et spiritus non
aliud apud eos, quam corpus esse putabitur. Quos 
interrogare volo quid dicant de eo quod scriptum est, quia Deus
lux est, sicut Joannes in epistola sua dicit: «Deus lux est,»
et tenebræ non sunt in eo.» Ista nempe lux est, quæ 
illuminat omnem sensum eorum qui possunt capere 
veritatem, sicut in xxxv psalmo dicitur: «In lumine tuo 
videbimus lumen.» Quid enim aliud lumen Dei dicendum
est, in quo quis vide
lumen, nisi virtus Dei, per quam quis
illuminatus vel veritatem rerum omnium pervidet, vel 
ipsum Deum cognoscit qui veritas appellatur? Tale est ergo
quod dicitur: «In lumine tuo videbimus lumen;» hoc est,
in verbo et sapientia tua, qui est Filius tuus, in ipso te 
videbimus Patrem. Numquidnam quia lumen nominatur, 
simile putabitur solis hujus lumini? Et quomodo vel levis
<pb n="58"/>
aliquis dabitur intellectus, ut ex isto quis corporali lumine
causam scientiæ capiat, et veritatis inveniat intellectum?</p></div3>

<div3 n="II"><head>II.</head>
<p>Si ergo acquiescunt huic assertioni nostræ quam de
natura luminis ipsa demonstravit ratio, et fatentur non posse
corpus intelligi Deum secundum luminis intellectum, 
similis quoque ratio de igne consumente dabitur. Quid enim
consumet Deus secundum hoc quod ignis est? 
Numquidnam putabitur consumere materiam corporalem, ut est 
lignum, vel fœnum, vel stipula? Et quid in hoc dignum Dei
laudibus dicitur, si Deus ignis est hujusmodi materias 
consumens? Sed consideremus quia Deus consumit quidem et
exterminat, sed consumit malas mentium cogitationes, 
consumit gesta turpia, consumit desideria peccati, cum se 
credentium mentibus inserit, et eas animas quæ verbi ejus ac
sapientiæ efficiuntur capaces, una cum Filio suo inhabitans,
secundum quod dictum est: «Ego et Pater veniemus, et
mansionem apud eum faciemus,» omnibus eorum vitiis
passionibusque consumptis purum sibi eas seque dignum 
efficit templum. Sed et his qui per hoc quod dictum est 
quoniam Deus spiritus est,» corpus esse arbitrantur Deum,
hoc modo arbitror esse respondendum: Consuetudo est
Scripturæ sanctæ cum aliquid contrarium corpori huic 
crassiori et solidiori designare vult, spiritum nominare, sicut
dicit: «Littera occidit, spiritus autem vivificat.» In quo
sine dubio per litteram corporalia significat, per spiritum
intellectualia, quæ et spiritualia dicimus. Apostolus quoque
dicit: «Usque in hodiernum cum legitur Moyses velamen
est positum super cor eorum: cum autem conversus 
fuerit quis ad Dominum, auferetur velamen: ubi autem 
Spiritus Domini, ibi libertas.» Donec enim quis non se 
converterit ad intelligentiam spiritualem, est positum velamen
super cor ejus, quo velamine, id est intelligentia crassiore
<pb n="59"/>
Scriptura ipsa velari dicitur vel putatur: et hoc est quod
ait superpositum esse velamen vultui Moysi cum loqueretur
ad populum, id est, cum Lex vulgo recitaretur. Si autem
convertamus nos ad Dominum, ubi est et Verbum Dei, et
ubi Spiritus sanctus revelat scientiam spiritualem, tunc 
auferetur velamen, et tunc revelata facie in Scripturis sanctis
gloriam Domini speculabimur.</p></div3>

<div3 n="III"><head>III.</head>
<p>Sed et cum de Spiritu sancto multi sancti 
participant, non utique corpus aliquod intelligi potest Spiritus
sanctus, quod divisum in partes corporales percipiat 
unusquisque sanctorum: sed virtus profecto sanctificans est,
cujus participium habere dicuntur omnes qui per ejus 
gratiam sanctificari meruerint. Et ut facilius quod dicimus
possit intelligi, ex rebus quamvis imparibus sumamus 
exemplum. Multi sunt qui disciplinæ sive artis medicinæ 
participant, et numquid putandum est omnes eos qui 
medicinæ participant, corporis alicujus quod medicina dicitur,
in medio positi sibi auferre particulas, et ita ejus 
participium sumere? an potius intelligendum est quod 
quicumque promptis paratisque mentibus intellectum artis ipsius
disciplinæque percipiunt, hi medicinæ participare dicantur?
Sed hæc non omnino similia exempla putanda sunt de 
medicina sancto Spiritui comparata; sed ad hoc tantummodo
comprobandum, quia non continuo corpus putandum est
id cujus participatio habetur a plurimis: Spiritus enim
sanctus longe differt a medicinæ ratione vel disciplina, pro
eo quod Spiritus sanctus subsistentia est intellectualis, et
proprie subsistit et extat; nihil autem tale est medicina.</p></div3>

<div3 n="IV"><head>IV.</head>
<p>Sed ad ipsum jam sermonem Evangelii transeundum
est, ubi scriptum est quia «Deus spiritus est,» et 
ostendendum est quam consequenter his quæ diximus intelligi
debeat. Interrogemus namque quando ista dixerit Salvator
<pb n="60"/>
noster, vel apud quem, vel cum quid quæreretur. 
Invenimus sine dubio quod ad Samaritanam mulierem loquens
ista protulerit, ad eam quæ putabat quod in monte Garizim
secundum opinionem Samaritanorum adorari oporteret
Deum, dicens quoniam «Deus spiritus est.» Quærebat enim
ab eo Samaritana mulier, putans eum esse unum ex Judæis,
utrum in Hierosolymis adorari oporteret Deum, an in hoc
monte; et ita dicebat: «Patres nostri omnes hoc in monte
adoraverunt, et vos dicitis, quia in Hierosolymis est 
locus ubi adorare oportet.» Ad hæc ergo quæ opinabatur
Samaritana, putans ex locorum corporalium prærogativa,
quod minus recte vel rite adorabatur Deus, aut a Judæis
in Hierosolymis, aut a Samaritanis in monte Garizim, 
respondit Salvator esse recedendum a præsumptione 
corporalium locorum huic qui vult sequi Dominum; et ita ait:
«Venit hora ut veri adoratores, neque in Hierosolymis,
neque in monte hoc adorent Patrem. Deus spiritus est,»
et eos qui adorant eum, in spiritu et veritate oportet 
adorare.» Et vide quam consequenter veritatem spiritui 
sociavit, ut ad distinctionem quidem corporum nominaret
spiritum; ad distinctionem vero umbræ vel imaginis, 
veritatem. Qui enim adorabant in Hierosolymis, umbræ vel
imagini cœlestium deservientes, non veritate neque spiritu
adorabant Deum: similiter autem et ii qui adorabant in
monte Garizim.</p></div3>

<div3 n="V"><head>V.</head>
<p>Omni igitur sensu qui corporeum aliquid de Deo 
intelligi suggerit, prout potuimus, confutato, dicimus 
secundum veritatem quidem Deum incomprehensibilem esse 
atque inæstimabilem. Si quid enim illud est quod sentire vel
intelligere de Deo potuerimus, multis longe modis eum 
meliorem esse ab eo quod sensimus necesse est credi. Sicut
enim si videamus aliquem vix posse scintillam luminis, aut
<pb n="61"/>
brevissimæ lucernæ lumen aspicere; et eum cujus acies
oculorum plus luminis capere quam supra diximus non
valet, si velimus de claritate ac splendore solis edocere:
nonne oportebit nos ei dicere, quia omni hoc lumine quod
vides, ineffabiliter et inæstimabiliter melior ac præstantior
est solis splendor? Ita mens nostra cum intra carnis et 
sanguinis claustra concluditur, et pro talis materiæ 
participatione hebetior atque obtusior redditur, licet ad 
comparationem naturæ corporeæ longe præcellens habeatur, tamen
dum ad incorporea nititur atque eorum rimatur intuitum,
tunc scintillæ alicujus aut lucernæ vix obtinet locum. Quid
autem in omnibus intellectualibus, id est, incorporeis, tam
præstans omnibus, tam ineffabiliter atque inæstimabiliter
præcellens, quam Deus? cujus utique natura acie humanæ
mentis intendi atque intueri, quamvis ea sit purissima mens
ac limpidissima, non potest.</p></div3>

<div3 n="VI"><head>VI.</head>
<p>Verum non videtur absurdum, si ad evidentiorem
rei manifestationem etiam alia utamur similitudine. 
Interdum oculi nostri ipsam naturam lucis, id est, substantiam
solis intueri non possunt: splendorem vero ejus vel radios.
fenestris forte et quibuslibet luminum brevibus recepta -
culis infusos intuentes, considerare possumus fomes ipse ac
fons quantus sit corporei luminis. Ita ergo quasi radii 
quidam sunt Dei naturæ, opera divinæ providentiæ et ars 
universitatis hujus, ad comparationem ipsius substantiæ ac
naturæ. Quia ergo mens nostra ipsum per seipsam Deum
sicut est non potest intueri, ex pulchritudine operum, et
decore creaturarum, parentem universitatis intelligit. Non
ergo aut corpus aliquod, aut in corpore esse putandus est
Deus, sed intellectualis natura simplex, nihil omnino in se
adjunctionis admittens: uti ne majus aliquid et inferius in
se habere credatur, sed ut sit ex omni parte μονὰς, et ut ita
dicam ἑνὰς, et mens, ac fons ex quo initium totius 
intellec<pb n="62"/>tualis naturæ, vel mentis est. Mens vero ut moveatur vel
operetur, non indiget loco corporeo, neque sensibili 
magnitudine, vel corporali habitu, aut colore; neque alio ullo
prorsus indiget horum quæ corporis vel materiæ propria
sunt. Propter quod natura illa simplex et tota mens ut 
moveatur vel operetur aliquid, nihil dilationis aut cunctationis
habere potest, ne per hujusmodi adjunctionem 
circumscribi vel inhiberi aliquatenus videatur divinæ naturæ 
simplicitas, uti ne quod est principium omnium, cómpositum
inveniatur et diversum, et sit multa, non unum, quod 
oportet totius corporeæ admixtionis alienum una sola, ut ita
dixerim, deitatis specie constare. Quia autem mens, non
indigeat loco, ut secundum naturam suam moveatur, 
certum est etiam ex nostræ mentis contemplatione. Hæc enim
si in sua mensura consistat, nec ex qualibet causa aliquid
ei obtusionis eveniat, nihil unquam ex locorum diversitate
tardabitur, quominus suis motibus agat: neque rursus ex
locorum qualitate augmentum aliquod, vel incrementum
mobilitatis acquirit. Quod si obtendat aliquis, verbi 
gratia, quia navigantibus et fluctibus maris jactatis minus 
aliquanto mens vigeat quam vigere in terris solet: non ex loci
diversitate id pati, sed ex corporis commotione vel 
conturbatione credendum est, cui mens adjuncta vel inserta est.
Videtur enim quasi contra naturam in mari degere corpus
humanum, et propterea velut quadam sui inæqualitate 
motus mentis incomposite inordinateque suscipere, et 
acuminis ejus ictus obtusiori ministerio dispensare, non minus
quam si qui etiam in terra positi febribus urgeantur: 
quorum certum est quod si minus aliquid per vim febrium mens
suum non servet officium, non loci culpam, sed morbum
corporis esse causandum, per quem turbatum corpus 
atque confusum nequaquam notis ac naturalibus lineis solita
menti dependit officia, quandoquidem nos homines animal
<pb n="63"/>
simus compositum ex corporis animæque concursu. Hoc
enim modo habitare nos super terram possibile fuit. Deum
vero, qui omnium est principium, compositum esse non est
putandum: ne forte priora ipso principio inveniantur 
elementa esse, ex quibus compositum est omne quidquid 
illud est quod compositum dicitur. Sed nec magnitudine 
corporali mens indiget ut agat aliquid, vel moveatur: sicut
oculus cum in majora quidem corpora intuendo 
diffunditur, ad parva vero et exigua coarctatur, et astringitur ad
videndum. Indiget sane mens magnitudine intelligibili, quia
non corporaliter, sed intelligibiliter crescit. Non enim 
corporalibus incrementis simul cum corpore mens usque ad
vigesimum vel trigesimum annum ætatis augetur, sed 
eruditionibus et exercitiis adhibitis acumen quidem elimatur
ingenii, quæque sunt ei insita ad intelligentiam 
provocantur, et capax efficitur majoris intellectus, non corporalibus
incrementis aucta, sed eruditionis exercitiis elimata. Quæ
idcirco non statim a puero vel a nativitate recipere potest,
quia invalida adhuc et imbecilla membrorum est compago,
quibus velut organis ad exercitium sui mens utitur, neque
operandi vim sustentare valet, nec percipiendæ disciplinæ
exhibere sufficit facultatem.</p></div3>

<div3 n="VII"><head>VII.</head>
<p>Si qui autem sunt qui mentem ipsam animamque
corpus esse arbitrentur, velim mihi responderent quomodo
tantarum rerum, tam difficilium, tamque subtilium 
rationes assertionesque recipiat. Unde ei virtus memoriæ? Et
unde ei rerum invisibilium contemplatio? Unde certe 
incorporalium intellectus rerum corpori inest? Quomodo 
natura corporea disciplinas artium, rerum contemplationes
rationesque rimatur? Unde etiam divina dogmata, quæ 
manifeste incorporea sunt, sentire ac intelligere potest? Nisi
forte aliquis putet quod sicut forma ista corporea, et 
habitus ipse aurium vel oculorum, confert aliquid ad 
audien<pb n="64"/>dum, et ad videndum, et ut singula membra quæ a Deo
formata sunt habent aliquid opportunitatis etiam ex ipsa
formæ qualitate ad hoc quod agere naturaliter instituta
sunt: ita etiam habitum animæ vel mentis intelligi debere
arbitretur, quasi apte accommodeque formatum ad hoc ut
de singulis sentiat vel intelligat, atque ut vitalibus motibus
moveatur. Verum qualem colorem mentis secundum hoc
quod mens est et intelligibiliter movetur, describere quis
posset, aut dicere, non adverto. Adhuc ad confirmationem
atque explanationem eorum quæ de mente vel anima 
diximus, eo quod præstantior sit totius naturæ corporeæ, etiam
hæc addi possunt unicuique corporeo sensui substantia
quædam sensibilis subjacet propria in quam sensus ipse
corporalis intenditur. Verbi gratia, visui subjacent colores,
habitus, magnitudo; auditui, voces et sonus; odoratui, 
nidores, boni vel mali odores; gustui, sapores; tactui, calida
vel frigida, dura vel mollia, aspera vel lævia. Horum autem
sensuum, de quibus supra diximus, quia multo melior 
sensus sit mentis, omnibus clarum est. Quomodo ergo non 
videtur absurdum, his quidem quæ inferiora sunt, substantias
esse subjectas ad intendendum; huic autem virtuti quæ
melior est, id est mentis sensui, nihil omnino subjici 
substantiale, sed esse intellectualis naturæ virtutem corporibus
accidentem vel consequentem? Quod qui dicunt, sine 
dubio in contumeliam ejus substantiæ, quæ in ipsis melior
est, hoc proferunt: imo vero ex hoc etiam ad ipsum Deum
refertur injuria, cum putant eum per naturam corpoream
posse intelligi, quo scilicet secundum ipsos corpus sit et 
illud quod per corpus potest intelligi vel sentiri; et nolunt
hoc intelligi quod propinquitas quædam sit menti ad Deum,
cujus et ipsa mens intellectualis imago sit, et per hæc 
possit aliquid de divinitatis sentire natura, maxime si 
expurgatior et segregatior sit a materia corporali.
<pb n="65"/></p></div3>

<div3 n="VIII"><head>VIII.</head>
<p>Verum istæ assertiones minus fortassis auctoritatis
habere videantur apud eos qui ex sanctis Scripturis de 
rebus divinis institui volunt, et etiam sibi inde approbari
quærunt, quomodo natura Dei supereminet corporum 
naturam. Vide ergo si non etiam Apostolus hoc idem ait, cum
de Christo loquitur dicens: «Qui est imago invisibilis Dei
primogenitus omnis creaturæ.» Non enim, ut quidam
putant, natura Dei alicui visibilis est, et aliis invisibilis:
non enim dixit Apostolus, imago invisibilis Dei hominibus,
aut invisibilis peccatoribus, sed valde constanter 
pronuntiat de ipsa natura Dei dicens: «Imago invisibilis Dei.»
Sed et Joannes in Evangelio dicens: «Deum nemo vidit»
unquam,» manifeste declarat omnibus qui intelligere
possunt, quia nulla natura est cui visibilis sit Deus: non
quasi qui visibilis quidem sit per naturam, et velut 
fragilioris creaturæ evadat atque excedat aspectum, sed 
quoniam naturaliter videri impossibile est. Quod si requiras a
me quid etiam de ipso Unigenito sentiam, si ne ipsi 
quidem visibilem dicam naturam Dei, quæ naturaliter 
invisibilis est, ne tibi statim vel impium videatur esse vel 
absurdum; rationem quippe dabimus consequenter. Aliud est
videre, aliud cognoscere: videri et videre corporum res est;
cognosci et cognoscere, intellectualis naturæ est. Quidquid
ergo proprium corporum est, hoc nec de Patre est, nec de
Filio sentiendum: quod vero ad naturam pertinet deitatis,
hoc inter Patrem et Filium constat. Denique etiam ipse in
Evangelio non dixit, quia nemo vidit Patrem nisi Filius, 
neque Filium nisi Pater; sed ait: «Nemo novit Filium nisi 
Pa» ter, neque Patrem quis novit nisi Filius.» Ex quo 
manifeste indicatur quod quidquid inter naturas corporeas videri
et videre dicitur, hoc inter Patrem et Filium cognoscere 
dicitur et cognosci, per virtutem scientiæ, non per 
visibilita<pb n="66"/>tis fragilitatem. Quia igitur de incorporea natura et 
invisibili, nec videre proprie dicitur, nec videri: idcirco neque
Pater a Filio, neque Filius a Patre videri in Evangelio 
dicitur, sed cognosci.</p></div3>

<div3 n="IX"><head>IX.</head>
<p>Quod si proponat nobis aliquis, quare dictum est:
«Beati mundo corde, quoniam ipsi Deum videbunt;
multo magis etiam ex hoc, ut ego arbitror, assertio nostra
firmabitur: nam quid aliud est corde Deum videre, nisi 
secundum id quod supra exposuimus mente eum intelligere
atque cognoscere? Frequenter enim sensibilium 
membrorum nomina ad animam referuntur, ita ut oculis cordis 
videre dicatur, id est, virtute intelligentiæ aliquid 
intellectuale conjicere. Sic et audire auribus dicitur, cum sensum
intelligentiæ profundioris advertit. Sic et uti eam posse 
dentibus dicimus, cum mandit, et panem comedit vitæ qui de
cœlo descendit. Similiter et cæteris uti membrorum officiis
dicitur, quæ ex corporali appellatione translata virtutibus
animæ coaptantur, sicut et Salomon dicit: «Sensum 
divi» num invenies. Sciebat namque duo genera esse 
sensuum in nobis, unum genus sensuum mortale, corruptibile,
humanum; aliud genus immortale et intellectuale, quod
nunc divinum nominavit. Hoc ergo sensu divino non 
oculorum, sed cordis mundi, quæ est mens, Deus videri ab his
qui digni sunt potest. Cor sane pro mente, id est pro 
intellectuali virtute nominari in omnibus Scripturis novis ac
veteribus abundanter invenies. Hoc igitur modo quamvis
longe inferius quam dignum est, utpote pro infirmitate 
humanæ intelligentiæ naturam Dei intelligentes, nunc quid
sibi velit nomen Christi videamus.</p>
</div3>
</div2>
<pb n="67"/>

<div2 n="II"><head>CAPUT II – De Christo.</head>

<div3 n="I"><head>I.</head>
<p>Primo illud nos oportet scire, quod aliud est in Christo
deitatis ejus natura, quod est unigenitus Filius Patris; et
alia humana natura quam in novissimis temporibus pro 
dispensatione suscepit. Propter quod videndum primo est quid
sit Unigenitus filius Dei, qui multis quidem et diversis 
nominibus pro rebus vel opinionibus appellantium 
nuncupatur. Sapientia namque dicitur, sicut et Salomon dixit:
«Dominus creavit me initium viarum suarum, et in ópera»
sua antequam aliquid faceret, ante sæcula fundavit me.»
In initio priusquam terram faceret, priusquam produceret»
fontes aquarum, antequam firmarentur montes, ante 
omnes autem colles generat me.» Dicitur autem et 
primogenitus, sicut dixit Apostolus: «Qui est primogenitus omnis
creaturæ.» Nec tamen alius est primogenitus per 
naturam quam Sapientia, sed unus atque idem est. Denique et
Apostolus Paulus dicit: «Christus Dei virtus et Dei sapientia.»
</p></div3>

<div3 n="II"><head>II.</head>
<p>Nemo tamen putet aliquid nos insubstantivum dicere,
cum eum Dei Sapientiam nominamus; id est, ut exempli
causa finxerim, quod eum non velut animal quoddam 
sapiens, sed rem aliquam quæ sapientes efficiat, intelligamus,
præbentem se et mentibus inserentem eorum qui capaces
virtutum ejus atque intelligentiæ fiunt. Si ergo semel recte
receptum est unigenitum Filium Dei, sapientiam ejus esse
substantialiter subsistentem, nescio si jam ultra evagari
sensus noster debeat ad suspicandum, ne forte ipsa ὑπόστασις,
id est substantia ejus, corporeum aliquid habeat, cum
omne quod corporeum est, vel habitu, vel colore, vel 
magnitudine designetur. Et quis unquam sani sensus habitum,
<pb n="68"/>
vel colorem, vel mensuræ magnitudinem in sapientia 
requisivit, per hoc quod sapientia est? Quomodo autem extra
hujus Sapientiæ generationem fuisse aliquando Deum 
patrem, vel ad punctum momenti alicujus quis potest sentire
vel credere, qui tamen pium aliquid de Deo intelligere 
noverit vel sentire? Aut enim non potuisse Deum dicet 
generare Sapientiam antequam generaret, ut eam quæ ante non
erat, postea genuerit ut esset; aut potuisse quidem, et,
quod dici de Deo nefas est, noluisse generare: quod 
utrumque et absurdum esse et impium, omnibus patet; id est, ut
aut ex eo quod non potuit Deus proficeret ut posset, aut
cum posset, dissimularet ac differret generare Sapientiam.
Propter quod nos semper Deum patrem novimus unigeniti
Filii sui, ex ipso quidem nati, et quod est ab ipso trahentis,
sine ullo tamen initio, non solum eo quod aliquibus 
temporum spatiis distingui potest, sed ne illo quidem quod sola
apud semetipsam mens intueri solet, et nudo, ut ita 
dixerim, intellectu atque animo conspicari. Extra omne ergo
quod vel dici vel intelligi potest initium generatam esse
credendum est Sapientiam. In hac ipsa ergo Sapientiæ 
subsistentia, quia omnis virtus ac deformatio futuræ inerat
creaturæ, vel eorum quæ principaliter existunt, vel eorum
quæ accidunt consequenter virtute præscientiæ præformata
atque disposita, pro his ipsis quæ in ipsa Sapientia velut
descriptæ ac præfiguratæ fuerant creaturis, seipsam per
Salomonem dicit creatam esse Sapientia initium viarum
Dei, continens scilicet in semetipsa universæ creaturæ vel
initia, vel formas, vel species.</p></div3>

<div3 n="III"><head>III.</head>
<p>Quali autem modo intelleximus Sapientiam initium
viarum Dei esse, et quomodo creata esse dicitur, species
scilicet in se, et initia totius præformans et continens 
creaturæ: hoc etiam modo verbum Dei eam esse intelligendum
est, per hoc quod ipsa cæteris omnibus, id est universæ
<pb n="69"/>
creaturæ mysteriorum et arcanorum rationem, quæ utique
intra Dei sapientiam continentur, aperiat: et per hoc 
Verbum dicitur, quia sit tanquam arcanorum mentis 
interpres. Unde et recte mihi dictus videtur sermo ille qui in
Actibus Pauli scriptus est, quia hic est verbum animal 
vivens. Joannes vero excelsius et præclarius in initio 
Evangelii sui dicit, propria definitione Deum esse definiens 
verbum, dicens: «Et Deus erat verbum, et hoc erat in initio»
apud Deum.» Qui autem initium dat Verbo Dei, vel 
Sapientiæ Dei, intuere ne magis in ipsum ingenitum Patrem
impietatem suam jactet, cum eum neget semper patrem
fuisse, et genuisse Verbum, et habuisse Sapientiam in 
omnibus anterioribus, vel temporibus, vel sæculis, vel si quid
illud est quod nominari potest.</p></div3>

<div3 n="IV"><head>IV.</head>
<p>Hic ergo Filius etiam omnium quæ sunt Veritas est
et Vita; et recte. Nam quomodo viverent quæ facta sunt,
nisi ex vita? vel quomodo veritate constarent ea quæ sunt,
nisi ex veritate descenderent? vel quomodo rationabiles
possent esse substantiæ, nisi verbum vel ratio præcederet?
vel quomodo saperent, nisi esset sapientia? Verum 
quoniam futurum erat ut etiam deciderent aliqui a vita, et
mortem sibi ipsi consciscerent ex eo ipso quod a vita 
deciderent (non enim aliud est mors quam a vita discedere);
et utique non esset consequens ut ea quæ semel ad viven,
dum fuerant procreata a Deo, penitus deperirent: oportuit
ante mortem esse talem virtutem quæ futuram dissolveret
mortem, et esset resurrectio quæ in Domino et Salvatore
nostro formata est, quæ resurrectio in ipsa. Dei Sapientia,
et Verbo, ac Vita consisteret. Tum deinde quoniam 
futurum erat ut aliqui ex his qui creati sunt, pro eo quod non
naturaliter, id est substantialiter inesset eis bonum, sed
accidens, non volentes inconvertibiles et incommutabiles.
<pb n="70"/>
semper permanere, ac semper in eisdem bonis æqua ac
moderata libratione durare, sed conversi atque mutati de
statu suo deciderent: Via factus est Verbum Dei et 
Sapientia. Quæ Via idcirco dicitur, quod ad Patrem ducat eos qui
per eam incedunt. Quæcumque ergo diximus de Sapientia
Dei, hæc convenienter aptabuntur et intelligentur etiam
pro eo quod Filius Dei vita est, et pro eo quod verbum est,
et pro eo quod veritas est, et pro eo quod resurrectio est:
quia hæ omnes appellationes ex operibus ejus ac 
virtutibus nominatæ sunt, et in nulla harum vel levi opinione
intelligi corporale aliquid potest, quod vel magnitudinem
designare videatur, vel habitum, vel colorem: quoniam hi
qui videntur apud nos hominum filii, vel cæterorum 
animalium, semini eorum a quibus seminati sunt respondent,
vel earum quarum in utero formantur ac nutriuntur, 
habent ex his quidquid illud est quod in lucem hanc 
assumunt, ac deferunt processuri. Infandum autem est et 
illicitum, Deum patrem in generatione unigeniti Filii sui atque
in subsistentia ejus exæquare alicui vel hominum vel 
aliorum animantium generanti: sed necesse est aliquid 
exceptum esse Deoque dignum cui nulla prorsus comparatio non
in rebus solum, sed ne in cogitatione quidem vel sensu
inveniri potest, ut humana cogitatio possit apprehendere
quomodo ingenitus Deus pater efficitur unigeniti Filii. Est
namque ita æterna ac sempiterna generatio sicut splendor
generatur ex luce. Non enim per adoptionem spiritus filius
fit extrinsecus, sed natura filius est.</p></div3>

<div3 n="V"><head>V.</head>
<p>Videamus tamen quomodo hæc quæ dicimus etiam
divinæ Scripturæ auctoritate muniantur. Ait Apostolus 
Paulus unigenitum Filium imaginem esse Dei invisibilis, et 
primogenitum eum esse totius creaturæ: ad Hebræos vero
scribens dicit de eo quia «sit splendor gloriæ, et figura 
<pb n="71"/>
expressa substantiæ ejus.» Invenimus nihilominus etiam
in Sapientia quæ dicitur Salomonis, descriptionem 
quamdam de Dei Sapientia hoc modo scriptam: «Vapor est
enim, inquit, virtutis Dei, et ἀπόρροια gloriæ Omnipotentis
purissima.» Ideo ergo in eam nihil commaculatum 
incidere potest. Splendor enim est lucis æternæ, et speculum
immaculatum operationis Dei, et imago bonitatis ejus. 
Sapientiam vero dicimus, sicut superius diximus,
subsistentiam habentem non alibi, nisi in eo qui est initium 
omnium ex quo et nata est quæque sapientia, quia ipse est
qui est solus natura filius, idcirco et unigenitus dicitur.</p></div3>

<div3 n="VI"><head>VI.</head>
<p>Videamus sane quid intelligi debeat etiam de hoc
quod imago invisibilis dicitur, ut et per hoc advertamus
quomodo Deus recte pater dicitur filii sui: et 
consideremus primo ex his quæ consuetudine hominum imagines
appellari solent. Imago interdum dicitur ea quæ in 
materia aliqua, id est ligni vel lapidis, depingi vel exculpi 
solet. Interdum imago dicitur ejus qui genuit is qui natus
est, cum in nullo similitudinem lineamenta ejus qui genuit
in eo qui natus est mentiuntur. Puto ergo posse priori 
quidem exemplo aptari eum qui ad imaginem et similitudinem
Dei factus est, hominem, de quo diligentius favente Deo
cum locum ipsum in Genesi exponere cœperimus, 
videbimus. Secundæ vero comparationi imago Filii Dei, de quo
nunc sermo est, comparari potest etiam secundum hoc quod
invisibilis Dei imago invisibilis est; sicut secundum 
historiam dicimus imaginem Adæ esse filium ejus Seth. Ita enim
scriptum est: «Et genuit Adam Seth, secundum imaginem»
suam, et secundum speciem suam.» Quæ imago etiam
naturæ ac substantiæ Patris et Filii continet unitatem. Si
enim omnia quæ facit Pater, hæc et Filius facit similiter,
in eo quod omnia ita facit Filius sicut Pater, imago ‬
<pb n="72"/>
patris in Filio deformatur, qui utique natus ex eo est velut
quædam voluntas ejus ex mente procedens. Et ideo ego
arbitror quod sufficere debeat voluntas Patris ad 
subsistendum hoc quod vult Pater. Volens enim non alia via 
utitur, nisi quæ consilio voluntatis profertur. Ita ergo et Filii
subsistentia generatur ab eo. Quod necesse est in primis
suscipi ab his qui nihil ingenitum, id est innatum, 
præter solum Deum patrem fatentur. Observandum namque
est, ne quis incurrat in illas absurdas fabulas eorum qui
prolationes quasdam sibi ipsis depingunt, ut divinam 
naturam in partes vocent, et Deum patrem quantum in se est
dividant, cum hoc de incorporea natura vel leviter 
suspicari, non solum extremæ impietatis sit, verum etiam ultimæ
insipientiæ, nec omnino ad intelligentiam consequens ut
incorporeæ naturæ substantialis divisio possit intelligi. 
Magis ergo sicut voluntas procedit e mente, et neque partem
aliquam mentis secat, neque ab ea separatur aut dividitur,
tali quadam specie putandus est Pater Filium genuisse 
imaginem scilicet suam, ut sicut ipse invisibilis est per 
naturam, ita imaginem quoque invisibilem genuerit. Verbum
enim est Filius, et ideo nihil in eo sensibile intelligendum
est. Sapientia est, et in sapientia nihil corporeum 
suspicandum est. Lumen est verum, quod illuminat omnem
hominem venientem in hunc mundum; sed nihil habet
commune ad solis hujus lumen. Imago ergo est invisibilis
Dei patris Salvator noster, quantum ad ipsum quidem 
Patrem veritas: quantum autem ad nos quibus revelat 
Patrem, imago est per quam cognoscimus Patrem, quem nemo
alius novit nisi Filius, et cui voluerit Filius revelare. 
Revelat autem per hoc quod ipse intelligitur. A quo ipse enim
fuerit intellectus, consequenter intelligitur et Pater, 
secundum hoc quod ipse dixit: «Qui me vidit, vidit et Patrem
<pb n="73"/></p></div3>

<div3 n="VII"><head>VII.</head>
<p>Sed quoniam sermonem Pauli inseruimus de Christo
dicentis in eo quod ait quia «splendor est gloriæ Dei, et
figura expressa substantiæ ejus:» quid ex hoc 
sentiendum sit videamus. «Deus lux est,» secundum Joannem.
Splendor ergo hujus lucis est unigenitus Filius, ex ipso 
inseparabiliter velut splendor ex luce procedens, et 
illuminans universam creaturam. Secundum hæc namque quæ
superius exposuimus, quomodo via sit, et ducat ad Patrem,
et quomodo verbum sit arcana sapientiæ ac scientiæ 
mysteria interpretans ac proferens rationabili creaturæ, 
quomodo etiam veritas et vita est et resurrectio; consequenter
intelligere debemus etiam splendoris opus: per 
splendorem namque quid sit lux ipsa intelligitur et sentitur. Qui
splendor fragilibus se et infirmis mortalium oculis 
placidius ac lenius offerens, et paulatim velut edocens et 
assuefaciens claritatem luminis pati, cum ab eis dimoverit omne
quod visum obducit et impedit, secundum quod Dominus
dixit: Ejice trabem de oculo tuo, capaces eos efficit ad
suscipiendam gloriam lucis, etiam in hoc velut quidam
mediator hominum ac luci effectus.</p></div3>

<div3 n="VIII"><head>VIII.</head>
<p>Verum quoniam non solum splendor gloriæ esse
dicitur ab Apostolo, sed et figura expressa substantiæ vel
subsistentiæ ejus, non mihi videtur otiosi esse intellectus
advertere quomodo alia præter ipsam Dei substantiam,
quæcumque illa substantia et subsistentia dicitur, figura
substantiæ ejus esse dicatur. Et vide ne forte quoniam Filius
Dei qui verbum ejus et sapientia dicitur, et solus novit 
Patrem, et revelat quibus vult, id est, qui capaces verbi ipsius
et sapientiæ fuerint, secundum hoc ipsum quod intelligi
atque agnosci facit Deum, figuram substantiæ atque 
subsistentiæ ejus dicatur exprimere: id est, cum semetipsum
primum describit sapientia ea quæ revelare vult cæteris,
<pb n="74"/>
ex quibus ab illis agnoscitur et intelligitur Deus, et hoc
dicatur figura expressa substantiæ Dei. Ut autem plenius
adhuc intelligatur quomodo Salvator figura est substantiæ
vel subsistentiæ Dei, utamur etiam exemplo quod, quamvis
rem non plene nec proprie significet de qua agimus, tamen
ad hoc solum videatur assumptum, quod exinaniens se 
Filius, qui erat in forma Dei, per ipsam sui exinanitionem
studet nobis deitatis plenitudinem demonstrare. Verbi 
causa, si facta esset aliqua statua talis quæ magnitudine sui
universum orbem terræ teneret, et pro sui immensitate
considerari a nullo posset; fieret autem alia statua 
membrorum habitu ac vultus lineamentis, specie ac materia
per omnia similis absque magnitudinis immensitate, pro eo
ut qui illam immensam considerare atque intueri non 
possent, hanc videntes, illam se vidisse confiterentur, pro eo
quod omnia membrorum et vultus lineamenta, vel ipsam
speciem materiamque similitudine prorsus indiscreta 
servaret tali quadam similitudine exinaniens se Filius Dei de
æqualitate Patris, et viam nobis cognitionis ejus ostendens,
figura expressa, substantiæ ejus efficitur; ut qui in 
magnitudine deitatis suæ positam gloriam miræ lucis non 
poteramus aspicere, per hoc quod nobis splendor efficitur,
intuendæ lucis divinæ viam per splendoris capiamus 
aspectum. Comparatio sane de statuis quasi in rebus 
materialibus posita, ad nihil aliud recipitur, quam ad hoc quod
Filius Dei brevissimæ insertus humani corporis formæ ex
operum virtutisque similitudine Patris in se immensam ac
invisibilem magnitudinem designabat, per hoc quod dicebat
ad discipulos suos quia «Qui me videt, videt et Patrem;»
et: Ego et Pater unum sumus.» Quibus etiam illud 
simile intelligendum est quod ait, quia «Pater in me est, et»
ego in Patre. 
<pb n="75"/></p></div3>

<div3 n="IX"><head>IX.</head>
<p>Videamus nunc etiam illud qualiter sentiendum est,
quod in Sapientia Salomonis scriptum legimus, qui ita ait
de Sapientia quia «vapor est quidam virtutis Dei, et 
aporrhoa Omnipotentis gloriæ purissima, et splendor lucis»
æternæ, et speculum immaculatum inoperationis sive 
virtutis Dei, et imago bonitatis ejus.» Quæ ergo hic de
Deo definit, ex singulis quibusque certa quædam inesse
Sapientiæ Dei designat: virtutem namque Dei nominat, et
gloriam et lucem æternam, et inoperationem et bonitatem.
Ait autem Sapientiam vaporem esse non gloriæ 
Omnipotentis, neque æternæ lucis, nec inoperationis Patris, nec 
bonitatis ejus; neque enim conveniens erat alicui horum
ascribi vaporem: sed cum omni proprietate ait virtutis Dei
vaporem esse Sapientiam. Intelligenda est ergo virtus Dei,
qua viget, qua omnia visibilia et invisibilia vel instituit,
vel continet, vel gubernat, quæ ad omnia sufficiens est
quorum providentiam gerit, quibus velut uni, ita omnibus
adest. Hujus ergo totius virtutis tante et tam immensæ
vapor, et, ut ita dicam, vigor ipse in propria subsistentia
effectus, quamvis ex ipsa virtute velut voluntas ex mente
procedat, tamen et ipsa voluntas Dei nihilominus Dei virtus
efficitur. Efficitur igitur virtus altera in sua proprietate 
subsistens, ut ait sermo Scripturæ, vapor quidam primæ et 
ingenitæ virtutis Dei, hoc quidem quod est inde trahens:
non est autem quando non fuerit. Si enim quis voluerit 
dicere quasi prius non extiterit, sed postea ad subsistentiam
venerit; dicat causam quare qui eam subsistere fecit Pater,
ante hoc non fecerit. Quod si aliquod semel initium 
dederit, quo initio vapor iste ex Dei virtute processerit, iterum
interrogabimus quare non et ante illud quod dixit initium
et ita semper de anterioribus inquirentes, et verbo 
interrogationis ascendentes, perveniemus in illum intellectum, ut
<pb n="76"/>
quoniam semper poterat Deus et volebat, nunquam vel
decuerit, vel causa aliqua existere potuerit, ut non hoc
quod bonum volebat semper habuerit. Ex quo ostenditur
semper fuisse vaporem istum virtutis Dei, nullum habentem
initium nisi ipsum Deum. Neque decebat aliud esse initium
nisi ipsum unde et est et nascitur, Deum. Secundum 
Apostolum vero dicentem, quia Christus Dei virtus est; jam non
solum vapor virtutis Dei, sed virtus ex virtute dicenda est.</p></div3>

<div3 n="X"><head>X.</head>
<p>Videamus etiam de eo quod dictum est, quoniam
aporrhoea est purissima gloriæ Omnipotentis:» et prius
quidem consideremus quid est gloria omnipotentis Dei,
deinde etiam quid sit ejus aporrhoea sentiemus. 
Quemadmodum pater non potest esse quis si filius non sit, neque
dominus quis esse potest sine possessione, sine servo: ita
ne omnipotens quidem Deus dici potest, si non sint in quos
exerceat potentatum et ideo ut omnipotens ostendatur
Deus, omnia subsistere necesse est. Nam si quis est qui 
velit vel sæcula aliqua vel spatia transisse, vel quodcumque
aliud nominare vult, cum nondum facta essent quæ facta
sunt; sine dubio hoc ostendet quod in illis sæculis vel 
spatiis omnipotens non erat Deus, et postmodum omnipotens
factus est, ex quo habere cœpit in quos ageret potentatum:
et per hoc videbitur profectum quemdam accepisse, et ex
inferioribus ad meliora venisse; siquidem melius esse non
dubitatur, esse eum omnipotentem quam non esse. Et 
quomodo non videbitur absurdum, ut cum non haberet aliquid
ex his Deus quæ eum habere dignum erat, postmodum
per profectum quemdam in hoc venerit ut haberet? Quod
si nunquam est quando non omnipotens fuerit, necessario
subsistere oportet etiam ea per quæ omnipotens dicitur, et
semper habuerit in quibus exercuerit potentatum, et quæ
fuerint ab ipso vel rege vel principe moderata: de quibus
<pb n="77"/>
plenius in locis propriis in quibus de creaturis ejus 
disputandum fuerit, disseremus. Sed et nunc strictim licet, 
tamen admonere necessarium puto, quoniam quidem quæstio
nobis de Sapientia agitatur, quemadmodum aporrhoea
sit Sapientia gloriæ Omnipotentis purissima, ne videatur 
alicui anterior esse in Deo omnipotentis appellatio nativitate
Sapientiæ per quam Pater vocatur, quoniam dicta est 
aporrhoea Omnipotentis gloriæ purissima esse Sapientia quæ est
Filius Dei. Audiat qui hæc ita vult suspicari, quod 
manifestissime Scriptura pronuntiat dicens, quia «Omnia in 
Sapientia fecisti:» et per Evangelium docetur, quia «
omnia per ipsum facta sunt, et sine ipso factum est nihil:»
et intelligat ex hoc, quia non potest antiquior esse in Deo
omnipotentis appellatio quam Patris per Filium enim 
omnipotens est Pater. Sed quoniam gloriam dixit esse 
Omnipotentis, cujus gloriæ aporrhea est Sapientia, hoc intelligi
datur, quod etiam in omnipotentiæ gloria societatem 
habeat Sapientia, per quam Deus omnipotens dicitur. Per 
Sapientiam enim, quæ est Christus, tenet Deus omnium 
potentatum, non solum dominantis auctoritate, verum etiam
subjectorum spontaneo famulatu. Ut autem unam et 
eamdem omnipotentiam Patris ac Filii esse cognoscas, sicut unus
atque idem est cum Patre Deus et Dominus, audi hoc modo
Joannem in Apocalypsi dicentem: «Hæc dicit Dominus»
Deus qui est, et qui erat, et qui venturus est 
omnipotens» Qui enim venturus est, qui est alius nisi 
Christus? Et sicut nemo debet offendi cum Deus sit Pater, quod
etiam Salvator est Deus: ita et cum omnipotens dicitur 
Pater, etiam nullus debet offendi quod etiam Filius Dei 
omnipotens dicitur. Hoc modo namque verum erit illud quod
ipse dicit ad Patrem, quia «Omnia mea tua sunt et tua mea,»
et glorificatus sum in eis.»Si vero omnia quæ Patris sunt
<pb n="78"/>
Christi sunt, inter omnia vero quæ sunt Pater est etiam
omnipotens, sine dubio etiam unigenitus Filius debet esse
omnipotens, ut omnia quæ habet Pater etiam Filius habeat.
Et glorificatus sum, inquit, in eis. In nomine enim Jesu»
omne genu flectetur cœlestium, terrestrium, et 
infernorum, et omnis lingua confitebitur quia Dominus Jesus»
in gloria est Dei Patris.» Igitur aporrhoea gloriæ Dei 
secundum hoc quod omnipotens est, pura ac limpida ipsa 
Sapientia est, glorificata tanquam aporrhoea omnipotentiæ,
vel gloriæ. Ut autem manifestius intelligatur quæ sit gloria
omnipotentiæ, etiam hoc addimus. Deus pater omnipotens
est, eo quod potentatum omnium tenet, id est cœli et terræ,
solis et lunæ et stellarum, omniumque quæ in ipsis sunt.
Horum autem potentatum gerit per Verbum suum, 
quoniam in nomine Jesu omne genu flectetur et cœlestium,
et terrestrium, et infernorum. Et si omne genu flectitur
Jesu, sine dubio Jesus est cui subjecta sunt omnia, et ipse
est qui potentatum agit in omnibus, et per quem subjecta
sunt Patri omnia per sapientiam namque, id est verbo
et ratione, non vi ac necessitate, cuncta subjecta sunt. Et
ideo in eo ipso quo obtinet omnia, gloria sua est: et hæc
est omnipotentiæ purissima et limpidissima gloria, cum
ratione et sapientia, non vi ac necessitate, cuncta subjecta
sunt. Purissima vero ac limpidissima gloria Sapientiæ, satis
convenienter dictum est ad distinctionem ejus gloriæ, quæ
non pure nec sincere gloria dicitur. Omnis vero natura,
quæ convertibilis est et commutabilis, etiamsi glorificatur
in operibus justitiæ vel sapientiæ, per hoc ipsum tamen
quod accidentem habet justitiam vel sapientiam, et quod
hoc quod accidit, etiam decidere potest: gloria ejus 
sincera ac limpidissima esse non potest. Sapientia vero Dei,
quæ est unigenitus Filius ejus, quoniam in omnibus 
incon<pb n="79"/>vertibilis est et incommutabilis, et substantiale in eo omne
bonum est quod utique mutari atque converti nunquam
potest, idcirco pura ejus ac sincera gloria prædicatur.</p></div3>

<div3 n="XI"><head>XI.</head>
<p>Tertio dicitur Sapientia esse splendor lucis æternæ:
cujus rei virtutem jam in præcedentibus exposuimus, cum
solis similitudinem, et radiorum ejus splendorem 
introduximus, et pro viribus nostris ostendimus quomodo hoc 
deberet intelligi. Addemus tamen etiam hoc unum. 
Sempiternum vel æternum proprie dicitur quod neque initium ut
esset habuit, neque cessare unquam potest esse quod est.
Hoc autem designatur apud Joannem cum dicit quoniam
Deus lux est. Splendor autem lucis ejus sapientia sua est,
non solum secundum quod lux est, sed et secundum quod
sempiterna lux est, ita ut æternus, et æternitatis splendor
sit sapientia sua. Quod si integre intelligatur, manifeste
declarat quia subsistentia Filii ab ipso Patre descendit, sed
non temporaliter, neque ab ullo alio initio, nisi, ut 
diximus, ab ipso Deo.</p></div3>

<div3 n="XII"><head>XII.</head>
<p>Sed et speculum immaculatum ἐνεργείας, id est, 
inoperationis Dei esse Sapientia nominatur. Ergo inoperatio
virtutis Dei quæ sit, prius intelligenda est, quæ est vigor
quidam, ut ita dixerim, per quem inoperatur Pater, vel
cum creat, vel cum providet, vel cum judicat, vel cum
singula quæque in tempore suo disponit atque dispensat.
Sicut ergo in speculo omnibus motibus quibus is qui 
speculum intuetur, movetur vel agit, iisdem ipsis etiam ea
imago quæ per speculum deformatur, actibus et motibus
commovetur vel agit, in nullo prorsus declinans; ita etiam
Sapientia de se vult intelligi, cum speculum immaculatum
paternæ virtutis inoperationisque nominatur: sicut et 
Dominus Jesus Christus qui est sapientia Dei, de se ipso 
pronuntiat, dicens, quia «opera quæ facit Pater, hæc etiam
<pb n="80"/>
Filius facit similiter.» Et iterum dicit, quoniam
non potest Filius a se facere quidquam, nisi quod viderit 
Patrem facientem.» Quoniam ergo in nullo prorsus Filius
a Patre virtute operum immutatur ac differt, nec aliud est
opus Filii quam Patris, sed unus atque idem, ut ita dicam,
etiam motus in omnibus est; idcirco speculum eum 
immaculatum nominavit, ut per hoc nulla omnino dissimilitudo
Filii intelligatur ad Patrem. Ea sane quæ secundum 
similitudinem vel imitationem discipuli ad magistrum a 
quibusdam dicta sunt, et quod in materia corporali ea a Filio fiant,
quæ a Patre in substantiis spiritualibus prius fuerint 
deformata, convenire quomodo possunt, cum in Evangelio Filius
dicatur non similia facere, sed eadem similiter facere?</p></div3>

<div3 n="XIII"><head>XIII.</head>
<p>Superest quid sit imago bonitatis ejus inquirere:
in quo eadem, ut opinor, intelligi convenit quæ superius
de imagine ea quæ per speculum deformatur, expressimus.
Principalis namque bonitas, sine dubio, ex qua Filius natus:
qui per omnia imago est Patris, procul dubio etiam 
bonitatis ejus convenienter imago dicetur. Non enim alia 
aliqua secunda bonitas existit in Filio præter eam quæ est in
Patre. Unde et recte ipse Salvator in Evangelio dicit 
quoniam «nemo bonus nisi unus Deus Pater:» quo scilicet
per hoc intelligatur Filius non esse alterius bonitatis, sed
illius solius quæ in Patre est: cujus recte imago appellatur,
quia neque aliunde est, nisi ex ipsa principali bonitate; ne
altera bonitas quam ea quæ in Patre est, videatur in Filio.
Neque aliqua dissimilitudo, aut distantia bonitatis in Filio
est. Propter quod non debet velut blasphemiæ aliquod 
genus putari in eo quod dictum est: «Nemo bonus nisi unus
Deus Pater» ut propterea putetur, vel Christus, vel 
Spiritus sanctus negari quod bonus sit; sed ut superius 
diximus, principalis bonitas in Deo sentienda est Patre ex quo
<pb n="81"/>
vel Filius natus, vel Spiritus sanctus procedens, sine dubio
bonitatis ejus naturam in se refert, quæ est in eo fonte de
quo vel natus est Filius, vel procedit Spiritus sanctus.
Jam vero si qua alia bona in Scripturis dicuntur, vel 
Angelus, vel homo, vel servus, vel thesaurus, vel cor bonum,
vel arbor bona, hæc omnia abusive dicuntur, accidentem,
non substantialem in se continentia bonitatem. Multum
autem est, et alterius vel operis vel temporis, congregare
omnes Filii Dei appellationes verbi causa, quomodo vel
lumen verum est, vel ostium, vel justitia, vel sanctificatio,
vel redemptio, et alia innumera; et quibus causis 
unumquodcumque horum nominetur, exponere. Sed contenti
his de quibus superius disseruimus, consequenter etiam
reliqua perquiramus.</p></div3>
</div2>
<div2 n="III"><head>CAPUT III – De Spiritu sancto.</head>

<div3 n="I"><head>I.</head>
<p>Consequens igitur est nunc, ut de Spiritu sancto quam
possumus breviter requiramus. Et omnes quidem qui 
quoquomodo providentiam esse sentiunt, Deum esse 
ingenitum qui universa creavit atque disposuit, confitentur, 
eumque parentem universitatis agnoscunt. Huic tamen esse
Filium: non nos soli pronuntiamus; quamvis satis hoc et
mirum et incredulum videatur iis qui apud Græcos et 
Barbaros philosophari videntur: tamen a nonnullis etiam 
ipsorum habita ejus videtur opinio, cum verbo Dei, vel 
ratione creata esse omnia confitentur. Nos vero secundum
fidem doctrinæ ejus, quam divinitus aspiratam pro certo
habemus, eminentiorem divinioremque rationem de Filio
Dei, nullius alteris possibilitatis esse credimus exponere,
atque in hominum cognitionem proferre, nisi ejus solius
Scripturæ quæ a Spiritu sancto inspirata est, id est, 
Evan<pb n="82"/>gelicæ atque Apostolicæ, nec non Legis ac Prophetarum,
sicut ipse Christus asseruit. De subsistentia vero Spiritus
sancti ne suspicionem quidem ullam habere quis potuit,
præter eos qui in Lege et Prophetis versati sunt, vel eos qui
se Christo credere confitentur. Nam de Deo quidem patre
quamvis quidem proloqui nemo valeat, tamen possibile est
intellectum aliquèm capi ex occasione visibilium 
creaturarum et ex his quæ humana mens naturaliter sentit: 
insuper etiam de Scripturis sanctis confirmari possibile est.
Sed et de Filio Dei, quamvis nemo noverit Filium nisi 
Pater, tamen ex divinis Scripturis etiam de ipso qualiter 
sentiri debeat, mens humana formatur, et non solum ex novo,
sed etiam ex veteri Testamento, per ea quæ a sanctis gesta
ad Christum figuraliter referuntur, ex quibus adverti vel 
divina ejus natura, vel humana quæ ab eo assumpta est, potest.</p></div3>

<div3 n="II"><head>II.</head>
<p>De Spiritu vero sancto, quod sit, multæ nos Scripturæ
docuerunt, sicut David in L Psalmo dicit: «Et Spiritum
sanctum tuum ne auferas a me.» Et in Daniele dicitur:
«Spiritus sanctus qui est in te.» In novo vero Testamento
abundantibus testimoniis edocemur, cum Spiritus sanctus
super Christum descendisse describitur, et cum ipse 
Dominus insufflavit in Apostolos post resurrectionem, dicens:
«Accipite Spiritum sanctum.» Et ad Mariam ab Angelo
dicitur: «Spiritus sanctus superveniet in te.» Paulus vero
dicit: «Quia nemo potest dicere Dominum Jesum nisi in
Spiritu sancto.» Et in Actibus Apostolorum per 
impositionem manuum Apostolicarum Spiritus sanctus dabatur
in baptismo. Ex quibus omnibus didicimus tantæ esse 
auctoritatis et dignitatis substantiam Spiritus sancti, ut 
salutaris baptismus non aliter nisi excellentissimæ omnium 
Trinitatis auctoritate, id est Patris, et Filii, et Spiritus sancti
<pb n="83"/>
cognominatione compleatur, et ingenito Deo Patri, et 
unigenito ejus Filio nomen quoque Spiritus sancti copuletur.
Quis ergo non obstupescat quanta majestas sit Spiritus
sancti, cum eum qui dixerit verbum in Filium hominis, 
audiat sperare veniam posse; eum vero qui in Spiritum 
sanctum blasphemaverit, veniam non habere neque in præsenti
sæculo, neque in futuro?</p></div3>

<div3 n="III"><head>III.</head>
<p>Quod autem a Deo universa creata sint, nec sit ulla
creatura quæ non ab eo hoc ipsum ut esset acceperit, ex
multis Scripturæ assertionibus comprobatur, repudiatis 
atque depulsis his quæ a quibusdam falso perhibentur, vel de
materia Deo coæterna, vel de ingenitis animabus, quibus
non tam subsistendi naturam, quam æqualitatem atque 
ordinem a Deo insitum volunt. Nam et in eo libello qui 
Pastoris dicitur angeli pœnitentiæ, quem Hermas conscripsit,
ita refertur: «Primo omnium crede, quia unus est Deus
qui omnia creavit atque composuit: qui cum nihil esset
prius, esse fecit omnia: qui est omnia capiens, ipse vero»
a nemine capitur.» Sed et in Enoch libro his similia 
describuntur. Verumtamen usque ad præsens nullum 
sermonem in Scriptis sanctis invenire potuimus per quem 
Spiritus sanctus factura esse vel creatura diceretur, ne eo
quidem modo quo de Sapientia referre Salomonem supra
edocuimus, vel quæ de Vita, vel Verbo, aliisque 
appellationibus Filii Dei intelligenda esse tractavimus. Spiritus igitur
Dei qui super aquas ferebatur, sicut scriptum est in 
principio facturæ mundi, puto quod non sit alius quam 
Spiritus sanctus, secundum quod ego intelligere possum, sicut et
cum ipsa loca exponeremus ostendimus, non tamen 
secundum historiam, sed secundum intelligentiam spiritualem.</p></div3>

<div3 n="IV"><head>IV.</head>
<p>Quidam sane ex præcessoribus nostris in novo 
Testamento observarunt, quod sicubi Spiritus nominatur sine
<pb n="84"/>
adjectione ea quæ assignet qualis sit spiritus, de sancto 
Spiritu debet intelligi, ut puta: «Fructus autem Spiritus est
charitas, gaudium, et pax, etc.» Item et ibi: «Cum
cœperitis Spiritu, nunc carne perficimini.» Nos vero
etiam in veteri Testamento putamus distinctionem istam
posse servari, sicut cum dicit; «Qui dat Spiritum populo»
qui est super terram, et Spiritum his qui calcant eam.»
Sine dubio enim omnis qui calcat terram, id est terrena et
corporalia, particeps est Spiritus sancti a Deo eum 
accipiens. Dicebat autem et Hebræus magister, quod duo illa
Seraphim quæ in Esaia senis alis describuntur clamantia
adinvicem, et dicentia: «Sanctus, sanctus, sanctus 
Dominus Deus Sabaoth, de unigenito Filio Dei et Spiritu
sancto essent intelligenda. Nos vero putamus etiam illud
quod in cantico Abacuc dictum est: «In medio vel 
duorum animalium, vel duarum vitarum cognosceris,» de
Christo et de Spiritu sancto sentiri debere. Omnis enim
scientia de Patre revelante Filio in Spiritu sancto 
cognoscitur, ut ambo hæc quæ secundum Prophetam vel animantia
vel vitæ dicuntur, causa scientiæ Dei Patris existant. Sicut
enim de Filio dicitur, quia «nemo novit Patrem nisi Filius,»
et cui voluerit Filius revelare:» hæc eadem etiam de
Spiritu sancto dicit Apostolus, cum ait: «Nobis autem 
re» velavit Deus per Spiritum suum: Spiritus enim omnia
scrutatur etiam alta Dei.» Sed et rursus in Evangelio de
divinis ac profundioribus doctrinis commemorans Salvator
quas nondum capere poterant discipuli sui, ita ait ad 
Apostolos: «Adhuc multa habeo quæ vobis dicam, sed non 
potestis illa modo capere: cum autem venerit consolator
Spiritus sanctus, ille vos docebit omnia, et commonebit
omnia quæ dixi vobis.» Et ita sentiendum est quod sicut
<pb n="85"/>
Filius, qui solus cognoscit Patrem, revelat cui vult: ita 
Spiritus sanctus, qui solus scrutatur etiam alta Dei, revelat
Deum cui vult. «Spiritus enim ubi vult spirat». Neque
enim putandum est quod etiam Spiritus Filio revelante 
cognoscit. Si enim revelante Filio cognoscit Patrem Spiritus
sanctus, ergo ex ignorantia ad scientiam venit: quod utique
et impium pariter et stultum est, Spiritum sanctum 
confiteri, et ignorantiam ei ascribere. Non enim cum aliud 
aliquid esset antequam Spiritus sanctus, per profectum venit
in hoc ut esset Spiritus sanctus; ut quis audeat dicere,
quia tunc quidem cum nondum esset Spiritus sanctus, 
ignorabat Patrem, postea vero quam recepit scientiam, Spiritus
sanctus effectus est: quod si esset, nunquam utique in 
unitate Trinitatis, id est Dei patris inconvertibilis et Filii ejus,
etiam ipse Spiritus sanctus haberetur, nisi quia et ipse 
semper erat Spiritus sanctus. Hoc sane quod dicimus, vel 
semper, vel erat, vel si quod aliud tale temporalis significationis
nomen asciscimus, simpliciter et cum venia accipiendum
est: quoniam nominum quidem horum significationes 
temporales sunt, ea autem de quibus loquimur, tractatu 
quidem sermonis temporaliter nominantur, natura autem sui
omnem intelligentiam sensus temporalis excedunt.</p></div3>

<div3 n="V"><head>V.</head>
<p>Rectum tamen videtur inquirere quid causæ sit, quod
qui regeneratur per Deum in salutem, opus habet et Patre
et Filio et Spiritu sancto, non percepturus salutem nisi sit
integra Trinitas; nec possibile sit participem fieri Patris
vel Filii sine Spiritu sancto. De quibus discutientes sine
dubio necessarium erit ut operationem specialem Spiritus
sancti, et specialem Patris ac Filii describamus. Arbitror
ergo operationem quidem esse Patris et Filii tam in sanctis
quam in peccatoribus, in hominibus rationalibus et in 
mutis animalibus; sed et in his quæ sine anima sunt, et in 
om<pb n="86"/>nibus omnino quæ sunt: operationem vero Spiritus sancti
nequaquam prorsus incidere vel in ea quæ sine anima sunt,
vel in ea quæ animantia quidem, sed muta sunt; sed ne in
illis quidem inveniri qui rationabiles quidem sunt, sed in
malitia positi, nec omnino ad meliora conversi. In illis solis
arbitror esse opus Spiritus sancti qui jam se ad meliora
convertunt, et per vias Christi Jesu incedunt, id est, qui
sunt in bonis actibus, et in Deo permanent.</p></div3>

<div3 n="VI"><head>VI.</head>
<p>Quia autem operatio Patris et Filii et in sanctis et in
peccatoribus sit, manifestatur ex eo quod omnes qui 
rationabiles sunt, Verbi, id est rationis participes sunt, et per
hoc velut quædam semina insita sibi gerunt sapientiæ et
justitiæ quod est Christus. Ex eo autem qui vere est, qui
dixit per Moysen: «Ego sum qui sum,» omnia quæ
cumque sunt participant: quæ participatio Dei Patris 
pervenit in omnes tam justos quam peccatores, et rationabiles
atque irrationabiles, et in omnia omnino quæ sunt. Ostendit
sane et Apostolus Paulus quod omnes habeant participium
Christi, dicens: «Ne dixeris in corde tuo: Quis ascendet in»
cœlum? id est Christum deducere: aut quis descendet in
abyssum? id est Christum a mortuis revocare. Sed quid»
dicit Scriptura? Prope est Verbum in ore tuo et in corde
tuo.» Ex quo in corde omnium significat esse Christum
secundum id quod Verbum vel ratio est, cujus 
participatione rationabiles sunt. Sed et illud quod in Evangelio 
dictum est: «Nisi venissem, et locutus fuissem eis, peccatum
non haberent; nunc autem excusationem non habent pro»
peccato suo, his qui rationem norunt, usque ad quod
tempus peccatum homo non habeat, et ex qua ætate 
obnoxius peccato sit, manifestum est et patet quomodo ex 
participatione Verbi vel rationis homines peccatum habere 
dicuntur: videlicet ex quo intellectus atque scientiæ capaces
<pb n="87"/>
effecti, cum jam eis boni vel mali discretionem ratio 
intrinsecus inserta suggesserit; et cum scire jam cœperint quid
sit malum, si faciunt illud, peccato efficiuntur obnoxii: et
hoc est quod dicit, quia excusationem non habent homines
pro peccato suo, ex quo eis divinus Sermo vel ratio 
ostendere cœperit in corde discretionem boni et mali, ut per hanc
debeant refugere et cavere quod malum est; quia «scienti
bonum et non facienti, peccatum est illi.» Item quod 
omnes homines non sunt extra communionem Dei, hoc modo
Evangelium docet, dicente Salvatore: «Regnum Dei cum»
observatione non venit: neque dicent, Ecce hic, aut ibi:
sed regnum Dei intra vos est.» Sed et illud videndum est
ne forte idem significet quod in Genesi scriptum est, cum
ait: «Et insufflavit in faciem ejus inspirationem vitæ, et 
fac» tus est homo in animam vivam.» Quod si generaliter in
omnes homines datum esse intelligitur, omnes homines 
habent participium Dei.</p></div3>

<div3 n="VII"><head>VII.</head>
<p>Si vero hoc de Spiritu Dei dictum intelligendum est,
quoniam et Adam prophetasse de nonnullis invenitur: ergo
jam non generaliter, sed sanctis quibusque datum accipi
potest. Denique etiam diluvii tempore cum omnis caro 
corrupisset viam Dei, tanquam de indignis et peccatoribus.
scriptum est dixisse Deum: «Non permanebit Spiritus meus
in hominibus istis in æternum, propter quod caro sunt.»
In quo manifeste ostenditur, quod ab indignis quibusque
aufertur Spiritus Dei. In Psalmis quoque scribitur: «
Auferes Spiritum eorum, et deficient, et in terram suam 
revertentur. Emittes Spiritum tuum, et creabuntur, et 
renovabis faciem terræ:» quod manifeste de Spiritu sancto 
designatur, qui ablatis atque extinctis peccatoribus et indignis,
ipse sibi novum populum creet, et renovet faciem terræ,
<pb n="88"/>
cum per gratiam Spiritus deponentes veterem hominem
cum actibus suis, in novitate vitæ cœperint ambulare. Et
ideo de eo competenter dicitur, quia non in omnibus, 
neque in his qui caro sunt, sed in his quorum terra renovata
fuerit, Spiritus sanctus habitabit. Denique idcirco per 
impositionem manuum Apostolorum post baptismum gratia et
revelatio sancti Spiritus tradebatur. Sed et Salvator noster
post resurrectionem, cum vetera jam transissent, et facta
fuissent omnia nova, novus ipse homo et primogenitus ex
mortuis renovatis quoque per fidem suæ resurrectionis
Apostolis ait: «Accipite Spiritum sanctum.» Hoc est 
nimirum quod et ipse Salvator Dominus in Evangelio 
designabat, cum vinum novum in utres mitti posse veteres 
denegabat, sed jubebat utres fieri novos, id est homines in novitate
vitæ ambulare, ut vinum novum, id est Spiritus sancti 
gratiæ susciperent novitatem. Hoc ergo pacto operatio virtutis
Dei Patris et Filii indiscrete super omnem protenditur 
creaturam; Spiritus sancti vero participationem a sanctis 
tantummodo haberi invenimus. Propter quod dicitur: «Nemo»
potest dicere Dominum Jesum nisi in Spiritu sancto.» Et
vix aliquando ipsi Apostoli digni habentur audire: «
Accipietis virtutem supervenientis Spiritus sancti in vos.» 
Propter quod et consequens puto, quia qui peccaverit quidem
in Filium hominis venia dignus est; pro eo quod is qui Verbi
Dei vel rationis est particeps, si desinat rationabiliter vivere,
videtur in ignorantiam vel stultitiam decidisse, et propter
hoc veniam promereri: qui autem dignus jam habitus est
sancti Spiritus participatione, et retro fuerit conversus, hic
reipsa et opere blasphemasse dicitur in Spiritum sanctum.
Ne quis sane existimet nos, ex eo quod diximus Spiritum
sanctum solis sancti præstari, Patris vero et Filii beneficia
vel inoperationes pervenire ad bonos et malos, justos et 
<pb n="89"/>
justos, prætulisse per hoc Patri et Filio Spiritum sanctum,
vel majorem ejus per hoc asserere dignitatem: quod utique
valde inconsequens est. Proprietatem namque gratiæ ejus
operisque descripsimus. Porro autem nihil in Trinitate 
majus minusve dicendum est, cum unius divinitatis fons Verbo
ac ratione sua teneat universa, Spiritu vero oris sui quæ
digna sunt sanctificatione sanctificet, sicut in Psalmo 
scriptum est: «Verbo Domini cœli firmati sunt, et Spiritu oris»
ejus omnis virtus eorum.» Est etiam quædam inoperatio
Dei Patris præcipua præter illam qua omnibus ut essent 
naturaliter præstitit. Est et Domini Jesu Christi præcipuum
quoddam ministerium in eos quibus naturaliter ut 
rationabiles sint confert, per quod ad hæc quæ sunt præstatur
eis ut bene sint. Est et alia quoque etiam Spiritus sancti
gratia quæ dignis præstatur, ministrata quidem per 
Christum, inoperata autem a Patre secundum meritum eorum
qui capaces ejus efficiuntur. Quod manifestissime indicat
Apostolus Paulus, unam eamdemque virtutem Trinitatis
exponens in eo dum dicit: «Divisiones sunt donorum,
idem autem Spiritus, et divisiones sunt ministeriorum,
idem autem Dominus: et divisiones operationum sunt,
idem autem Deus qui operatur omnia in omnibus. 
Unicuique autem datur manifestatio Spiritus secundum id»
quod expedit.» Ex quo manifestissime designatur quod
nulla est in Trinitate discretio, sed hoc quod donum 
Spiritus dicitur, manifestatur per Filium, et inoperatur per Deum
patrem. «Omnia autem operatur unus atque idem Spiritus,»
dividens unicuique prout vult.»</p></div3>

<div3 n="VIII"><head>VIII.</head>
<p>His igitur de unitate Patris, et Filii, et Spiritus
sancti protestatis, redeamus nunc ad eum ordinem quem
disserere cœperamus. Deus pater omnibus præstat ut sint:
participatio vero Christi, secundum id quod verbum vel
<pb n="90"/>
ratio est, facit ea esse rationabilia. Ex quo consequens est
ea vel laude digna esse, vel culpa, quia virtutis et malitiæ
sunt capacia. Propter hoc consequenter adest etiam gratia
Spiritus sancti, ut ea quæ substantialiter sancta non sunt,
participatione ipsius sancta efficiantur. Cum ergo primo ut
sint habeant ex Deo patre, secundo ut rationabilia sint 
habeant ex Verbo, tertio ut sint sancta habeant ex Spiritu
sancto; rursum Christi secundum hoc quod justitia Dei est,
capacia efficiuntur ea quæ jam sanctificata ante fuerint per
Spiritum sanctum: et qui in hunc gradum proficere 
meruerint per sanctificationem Spiritus sancti, consequentur
nihilominus donum sapientiæ secundum virtutem et 
inoperationem Spiritus Dei. Et hoc puto Paulum dicere, cum
ait quibusdam dari sermonem sapientiæ, aliis sermonem
scientiæ secundum eumdem Spiritum. Et designans 
unamquamque discretionem donorum, refert omnia ad 
universitatis fontem, et dicit: «Divisiones sunt inoperationum, sed»
unus Deus qui operatur omnia in omnibus.» Unde et 
inoperatio Patris quæ esse præstat omnibus, clarior ac 
magnificentior invenitur; cum unusquisque per participationem
Christi secundum id quod sapientia est, et secundum id
quod scientia est et sanctificatio est, proficit et in altiores
profectuum gradus venit; et per hoc quod participatione
sancti Spiritus factus est quis purior atque sincerior, 
effectus dignus recipit sapientiæ ac scientiæ gratiam, ut depulsis
omnibus, expurgatisque pollutionis atque ignorantiæ 
maculis, tantum profectum sinceritatis ac puritatis accipiat,
ut hoc quod accepit a Deo ut esset, tale sit quale Deo 
dignum est, eo qui ut esset pure utique præstitit ac perfecte:
ut tam dignum sit id quod est, quam est ille qui id esse fecit.
Ita namque et virtutem semper esse atque in æternum 
manere percipiet a Deo is qui talis est qualem eum esse voluit
<pb n="91"/>
ille qui fecit. Quod ut accidat, et ut indesinenter atque 
inseparabiliter adsint ei qui est ea quæ ab ipso facta sunt, 
Sapientiæ id opus est instruere atque erudire ea, et ad 
perfectionem perducere ex Spiritus sancti confirmatione atque
indesinenti sanctificatione per quam solum Deum capere
possunt. Ita ergo indesinenti erga nos opere Patris, et Filii,
et Spiritus sancti per singulos quosque profectuum gradus
instaurato, vix si forte aliquando intueri possumus sanctam
ac beatam vitam; in qua cum post agones multos in eam
perveniri potuerit, ita perdurare debemus ut nulla unquam
nos boni illius satietas capiat: sed quanto magis de illa
beatitudine percipimus, tanto magis in nobis vel dilatetur
ejus desiderium, vel augeatur, dum semper ardentius et
capacius Patrem, et Filium, ac Spiritum sanctum vel 
capimus, vel tenemus. Si autem aliquando satietas capit 
aliquem ex his qui in summo perfectoque constiterint gradu,
non arbitror quod ad subitum quis evacuetur ac decidat;
sed paulatim et per partes defluere eum necesse est: ita ut
fieri possit interdum, ut si brevis aliquis lapsus acciderit,
et cito resipiscat atque in se revertatur, non penitus ruere,
sed revocare pedem, et redire ad statum suum, et rursum
statuere possit id quod per negligentiam fuerat lapsum.</p></div3>
</div2>
<div2 n="IV"><head>CAPUT IV – De diminutione vel lapsu.</head>

<div3 n="I"><head>I.</head>
<p>Ut autem istam diminutionem, vel lapsum eorum qui
se negligentius egerint ostendamus, etiam similitudine 
alicujus exempli uti non videtur absurdum. Igitur si sit aliquis
qui peritia vel arte, verbi gratia, geometriæ, vel medicinæ
paulatim fuerit imbutus usquequo venerit ad perfectum,
multo scilicet tempore institutionibus atque exercitiis 
semet<pb n="92"/>ipsum informans ut ad integrum supradicta artis 
assumeret disciplinam huic nunquam profecto accidere poterit,
ut cum peritus dormierit, evigilet imperitus. Non enim ea
quæ per læsionem aliquam vel debilitatem accidunt, in 
medium adducere aut commemorare nunc convenit: neque
enim similitudini propositæ exemploque conveniunt. 
Secundum ergo id quo proposuimus, geometres ille vel 
medicus donec exercet se in meditationibus artis suæ, et 
rationabilibus institutis, permanet apud eum etiam scientia
disciplinæ. Si vero dissimulet ab exercitiis, et negligat ab
industria, paulatim primo per negligentiam pauca excidunt,
tum deinde etiam plura, et ita per multum tempus abeunt
omnia in oblivionem, atque universa ex memoria penitus
abolentur. Potest sane fieri, ut cum decidere ab initio cœ-
perit, et parva adhuc corrumpi negligentia, si resuscitetur,
et citius in semetipsum revertatur, reparet ea quæ adhuc
nuper amissa sunt, et recolat ea quæ ab eo fuerant tenui
adhuc abolitione sublata. Transferamus nunc hæc ad eos
qui se Dei scientiæ ac sapientiæ dediderunt, cujus eruditio
atque industria incomparabilibus omnes reliquas disciplinas
supereminet modis, et secundum proposita similitudinis 
formam vel quæ sit assumptio scientiæ, vel quæ sit ejus abolitio
contemplemur: maxime cum audiamus ab Apostolo quod
de perfectis dicitur, quod facie ad faciem gloriam Domini ex
mysteriorum revelationibus speculabuntur.</p></div3>

<div3 n="II"><head>II.</head>
<p>Verum nos volentes divina in nos beneficia 
demonstrare, quæ nobis per Patrem et Filium et Spiritum sanctum
præbentur, quæ Trinitas totius est sanctitatis fons, excessu
quodam usi hæc diximus, et sermonem de anima qui 
inciderat, strictim licet contingendum putavimus, vicinum 
utpote locum de natura rationabili disserentes. Opportunius
tamen in loco proprio de omni rationabili natura quæ in tria
<pb n="93"/>
genera speciesque distinguitur, Deo nobis per Jesum 
Christum et sanctum Spiritum concedente, disputabimus.</p></div3>
</div2>
<div2 n="V"><head>CAPUT V – De rationabilibus naturis.</head>

<div3 n="I"><head>I.</head>
<p>Post eam dissertionem quam de Patre et Filio et Spiritu
sancto, quantum valuimus, breviter digessimus, consequens
est etiam de naturis rationabilibus, ac de speciebus earum
et ordinibus, vel officiis tam sanctarum quam etiam 
malignarum virtutum, sed et de his qui inter has bonas et malas
medii quidam sunt et adhuc in agone atque in certamine
positi, pauca disserere. Quamplurima namque in sanctis
Scripturis invenimus ordinum quorumdam atque officiorum
tam sanctorum quam etiam contrariorum nomina: quæ
prius proponentes, tum deinde quid sibi velit horum 
significatio, pro viribus nostris discutere pertentabimus. Sunt
quidam sancti Angeli Dei, quos Paulus ministeriales 
spiritus appellat ad ministerium destinatos, propter eos qui 
hæreditatem capiunt in salutem. Apud ipsum quoque sanctum
Paulum invenimus, nescio unde sumentem, cognominantem 
tamen quasdam Sedes, et Dominationes, et Principatus,
et Potestates, et post enumerationem horum, velut alia 
adhuc quædam rationabilia officia atque ordines esse sentiens
præter eos quos supra dixerat, ait de Salvatore: «Qui est
super omnem Principatum, et Potestatem, et Virtutem, et»
Dominationem, et omne nomen quod nominatur non 
solum in hoc sæculo, sed etiam in futuro.» Ex quo 
videlicet ostendit esse quædam præter hæc quæ 
commemoravit, quæ nominentur quidem in hoc sæculo, non tamen ab
ipso enumerata nunc fuerint, forte nec ab alio aliquo 
intel<pb n="94"/>lecta esse vero alia quæ in hoc sæculo quidem non 
nominentur, in futuro tamen nominabuntur.</p></div3>

<div3 n="II"><head>II.</head>
<p>Una deinde sciendum est, quia omne quod rationabile
est, et rationis terminos statutaque declinat, sine dubio per
prævaricationem recti justique efficitur in peccato. Est ergo
omnis creatura rationabilis laudis et culpæ capax: laudis,
si, secundum rationem quam in se habet, ad meliora 
proficiat; culpæ, si rationem recti tenoremque declinet: 
propter quod recte etiam pœnis et suppliciis subjacet. Quod
etiam de ipso diabolo et his qui cum ipso sunt et dicuntur
ejus angeli, sentiendum est. Exponendæ tamen sunt etiam
appellationes eorum, ut sciamus quæ sint ista de quibus
sermo nobis movendus est. Diaboli igitur nomen, et 
Satanæ, et Maligni in multis Scripturæ locis designatur, qui
et inimicus Dei esse describitur. Necnon et quidam angeli
diaboli nominantur, sed et princeps mundi hujus, qui utrum
ipse sit diabolus, an alius quis, nondum manifeste 
declaratum est. Principes quoque hujus mundi quidam dicuntur
sapientiam quamdam habentes quæ destruetur: sed utrum
ipsi sint isti principes qui et illi sunt principatus adversus
quos nobis est colluctatio, an alii sint, non facile mihi ab
aliquo pronuntiandum videtur. Post principatus autem,
etiam potestates quædam nominantur adversus quas 
colluctatio nobis est, et agon geritur: sed et adversus 
principes mundi hujus, et rectores tenebrarum harum, quædam
etiam spiritualia malitiæ in cœlestibus ab ipso Paulo 
nominantur. Quid autem dicendum est etiam de spiritualibus 
malignis, et dæmonibus immundis qui in Evangeliis 
nominantur? Tum deinde appellantur etiam quædam simili nomine
cœlestia, sed quæ dicuntur genu flectere, vel esse flexura
in nomine Jesu, sed et terrestria et inferna quæ per ordinem
Paulus enumerat. In eo sane loco in quo de rationalibus
<pb n="95"/>
naturis disserimus, reticere non convenit nec de nobis 
quidem hominibus, qui utique rationabile animal esse dicimur;
sed ne illud quidem otiose prætereundum est, quod etiam
de nobis ipsis hominibus diversi quidam ordines 
nominantur, cum dicitur: «Pars Domini populus ejus Jacob, 
funiculus hæreditatis ejus Israël.» Pars autem Angelorum
dicuntur cæteræ nationes: quoniam quidem «cum 
divideret Excelsus gentes, et dispergeret filios Adam, statuit 
fines gentium secundum numerum Angelorum Dei.» Et
idcirco cum cæteris rationalibus naturis etiam humanæ
animæ ratio pervidenda est.</p></div3>

<div3 n="III"><head>III.</head>
<p>Igitur tot et tantis ordinum officiorumque nominibus
cognominatis, quibus certum est subesse substantias, 
requirendum est utrum conditor et creator omnium Deus, 
quosdam quidem ex his ita fecerit sanctos ac beatos ut nihil
possint recipere omnino contrarium, et quosdam ita 
fecerit ut possint tam virtutis quam malitiæ effici capaces; aut
si putandum est quod alios ita fecerit ut omnino incapaces
sint ad virtutem, et alios malitiam quidem nequaquam posse
recipere, solummodo autem posse in beatitudine 
permanere, alios vero tales qui possint utraque recipere. Ut autem
etiam ex ipsis nominibus prima nobis inquisitio moveatur,
consideremus si sancti Angeli ex quo sunt, semper sancti
fuerunt, et sancti sunt, sanctique erunt, et neque 
receperunt unquam neque recipere potuerunt peccati locum.
Tum deinde etiam hi qui sancti Principatus appellantur,
consideremus si statim ut creati a Deo sunt, principatum
exercere cœperunt in aliquos qui eis essent subjecti, et 
illos tales creatos et ad hoc factos ut essent subditi et 
subjecti. Similiter autem et quæ appellantur Potestates, utrum
tales et in hoc ipsum creatæ sunt, ut exercerent potestatem;
an meritum aliquod istud est et præmium virtutis, per quod
<pb n="96"/>
ad potestatem istam dignitatemque venerunt. Necnon et hi
qui Throni dicuntur vel Sedes, an istam beatitudinis sedem
stabilitatemque simul cum substantiæ suæ prolatione 
meruerint, ut ex voluntate sola hoc possideant Creatoris; vel
quæ appellantur Dominationes, hoc quod dominantur, non
per profectus sui meritum eis fuerit additum, sed 
conditionis prærogativa donatum sit, et ideo sit ab eis inseparabile
quodammodo, ac naturale. Quod utique si ita recipiamus,
ut putentur sancti Angeli, et sanctæ Potestates, et beatæ 
Sedes, gloriosæque Virtutes, et magnificæ Dominationes 
substantialiter potestates istas ac dignitates gloriasque possidere;
consequens sine dubio videbitur etiam ea quæ in contrariis
officiis nominata sunt, ad hunc modum intelligi debere: ita
ut principatus illi adversus quos nobis est colluctatio, illud
ipsum obluctans ac resistens omni bono propositum non
postmodum recepisse declinantes a bono per arbitrii 
libertatem putentur, sed cum ipsis simul substantialiter 
extitisse; similiter etiam potestates et virtutes, nec esse in eis
juniorem substantia sua posterioremque malitiam. Illi 
quoque quos mundi tenebrarum rectores et principes 
appellavit, hoc quod principantur et obtinent tenebras, non ex
perversitate propositi, sed ex conditionis necessitate 
dicuntur descendere. Eadem quoque de spiritualibus nequitiæ, et
de spiritualibus malignis et dæmonibus immundis, 
consequentiæ ipsius ratio coget intelligi. Quod si hæc ita de 
malignis contrariisque virtutibus intelligi videtur absurdum,
sicut certe absurdum est, ut causa malitiæ ipsarum remota
ab arbitrii sui proposito, Conditori earum necessario 
ascribatur, quomodo non etiam de bonis sanctisque virtutibus
cogimur similia confiteri, id est, quia non substantiale sit
in ipsis bonum, quod utique in solo Christo et in Spiritu
sancto evidenter esse ostendimus, sine dubio utique et in
Patre. Non enim Trinitatis natura habere aliquid 
composi<pb n="97"/>tionis ostensa est, ut hæc ei consequenter videantur 
accidere. Unde superest ut in omni creatura sui operis 
suorumque motuum fuerit quod virtutes istæ quæ vel principatum
agere in aliis, vel potestatem exercere, vel dominationem
videntur, ex merito, et non per conditionis prærogativam
prælatæ sint et superpositæ his quibus præesse vel in quos
potestatem exercere dicuntur.</p></div3>

<div3 n="IV"><head>IV.</head>
<p>Sed ne de tantis ac tam difficilibus rebus 
consequentiæ solius ratione invitati videamur asserere, atque ex 
conjecturis tantummodo in assensum cogere auditores, 
videamus si quid etiam de Scripturis sanctis possumus assertionis
assumere, quarum auctoritate hæc credibilius astruantur.
Et primum quidem de malis virtutibus quid sancta 
Scriptura contineat, proferemus; tum deinde etiam de cæteris
investigabimus, secundum quod Dominus nos fuerit 
illuminare dignatus, ut in rebus tam difficilibus quid magis 
veritati sit proximum, vel quid secundum pietatis regulam 
opinandum sit, consequamur. Invenimus namque in Ezechiele
propheta duas quasdam prophetias scriptas esse ad 
principem Tyri, quarum prima fortasse videbitur alicui, antequam
audiat et secundam, dici de homine aliquo qui princeps
fuerit Tyriorum. Et ideo nos interim nihil de prima illa
sumemus secunda vero quoniam evidentissime talis est, ut
nihil prorsus de homine, sed de virtute aliqua superiori 
intelligi debeat, quæ delapsa fuerit a superioribus et in 
inferiora ac deteriora dejecta, ex ipsa deferemus exemplum ex
quo manifestissime demonstretur contrarias istas 
malignasque virtutes non natura tales esse conditas, vel creatas, sed
de melioribus venisse in pejus, atque in deterius esse 
conversas; beatas quoque illas virtutes non esse talis naturæ
quæ contrarium recipere non possit si velit, ac negligat, et
status sui beatitudinem non omni cautela custodiat. Si enim
<pb n="98"/>
is qui dicitur princeps Tyri, refertur quia inter sanctos erat,
et immaculatus erat, et in paradiso Dei constitutus, corona
quoque decoris et pulchritudinis exornatus, is qui talis erat
quomodo aliquo sanctorum inferior fuisse putandus est?
Corona enim decoris et pulchritudinis ipse fuisse, et in 
paradiso Dei ambulasse immaculatus describitur: et quomodo
ab aliquo putari potest quod iste talis non unus fuerit de
illis sanctis beatisque virtutibus, quas utique in beatitudine
positas, non alio quam tali honore præditas esse credendum
est? Sed videamus tandem quid etiam ipsa prophetiæ verba
nos doceant: Et factus est, inquit, sermo Domini ad me,
dicens: Fili hominis, accipe lamentum super principem»
Tyri, et dic ei: Hæc dicit Dominus Deus: Tu signaculum
similitudinis, et corona decoris in deliciis paradisi fuisti:»
omni lapide vel gemma bona exornatus es, et indutus 
sardio, et topazio, et smaragdo et carbunculo et sapphiro,
et jaspide, argento et auro insertis, et achate, amethysto,»
et chrysolitho, et beryllo, et onychio; auro quoque 
replesti thesauros tuos, et promptuaria tua in temetipso. Ex
qua die creatus es cum Cherubim, posui te in monte sancto»
Dei. Fuisti in medio lapidum igneorum: fuisti 
immaculatus tu in diebus tuis, ex qua die creatus es tu, donec 
inventæ sunt iniquitates in te: ex multitudine negotiationis»
tuæ replesti iniquitate promptuaria tua, et peccasti, et 
vulneratus es a monte Dei. Et ejecit te Cherub de medio 
lapidum ignitorum: et elatum est cor tuum in decore tuo,»
corrupta est disciplina tua cum pulchritudine tua: 
propter multitudinem peccatorum tuorum in terram projeci te»
coram regibus; dedi te in ostentationem atque illusionem»
propter multitudinem peccatorum tuorum et iniquitatum»
tuarum ex negotiatione tua polluisti sancta tua. Et 
educam ignem de medio tui, et comedet te, et dabo te in 
cinerem ac favillam super terram in conspectu omnium 
<pb n="99"/>
dentium te; et omnes qui sciebant in gentibus, mœrebunt
super te. Perditio effectus es, et non subsistes ultra in
æternum tempus. Hæc cum ita dicta sint, qui est qui
audiens: «Signaculum similitudinis, et corona decoris in
deliciis paradisi fuisti;» vel audiens quod «ex quo creatus
es tu cum Cherubim, posui te in monte sancto Dei,» ultra
sensum suum poterit relaxare, ut de aliquo hominum vel
sanctorum, non dicam Tyri principe hæc dicta esse 
suspicetur? aut quos lapides igneos putabit, in quorum medio
homo aliquis conversari poterit? aut quis immaculatus ab
ipsa die qua creatus est intelligi poterit, in quo postea 
aliquando injustitiæ in ipso invente sint, et tunc in terram
projectus esse dicatur? Quod utique significat, quia de eo
dicitur qui, cum non esset in terra, in terram projectus est:
cujus etiam sancta polluta esse dicuntur. Hæc quidem de
principe Tyri ex propheta Ezechiele quæ in adversariam
virtutem referuntur ostendimus, per quæ manifestissime
demonstratur quod sancta ante virtus hæc fuerit et beata,
de qua beatitudine, ex quo in ea inventa est iniquitas, ruerit,
in terramque demersa sit, et non per naturam 
conditionemque talis extiterit. Arbitramur ergo dici hæc de Angelo 
quodam, qui Tyriorum gentis dispensandæ sit sortitus officium,
cui etiam animæ eorum procurandæ videntur esse 
commissæ. Quam sane Tyrum, vel quas Tyriorum animas 
sentire debeamus; utrum hanc quæ in Phoenices provinciæ
regionibus sita est, an aliam aliquam cujus hæc quam in
terris novimus, forma est; et animas Tyriorum utrum 
horum, an eorum qui domestici sunt illius Tyri quæ 
spiritualiter intelligitur, in hoc loco non videtur requirendum: ne
forte velut in transitu de tantis et tam absconditis rebus
videamur inquirere, quod utique proprium vel opus exigit,
vel laborem.
<pb n="100"/></p></div3>

<div3 n="V"><head>V.</head>
<p>Rursum tamen etiam de alia virtute contraria ab Esaia
propheta talia quædam docemur. Ait enim: «Quomodo»
cecidit de cœlo Lucifer, qui mane oriebatur? Confractus
est et collisus in terram, qui immittebat ad omnes gentes.»
Tu vero dixisti in sensu tuo: Ascendam in cœlum, super
stellas cœli ponam meum thronum, sedebo in monte 
excelso super montes excelsos qui sunt ad Aquilonem, ascendam»
super nubes, ero similis Altissimo. Nunc autem in 
infernum demergeris, et in fundamenta terræ. Qui te viderint,
admirabuntur super te, et dicent: Hic est homo qui 
exacerbabat totam terram, qui movebat reges, qui fecit 
universum orbem desertum, qui urbes destruxit, nec eos qui in
vinculis sunt resolvit. Omnes reges gentium dormierunt
in honore, unusquisque in domo sua: tu vero projicieris
in montibus sicut mortuus execrabilis cum multis mortuis
qui transfossi sunt gladiis, et descenderunt in infernum.
Sicut vestimentum sanguine concretum et infectum non
erit mundum, ita nec tu quidem eris mundus pro eo quod
terram meam perdidisti, et populum meum occidisti, non»
manebis in æternum tempus, semen pessimum. Præpara
filios tuos ad interfectionem pro peccatis patris tui, ne»
resurgant, et terram hæreditate possideant, et repleant»
terram bellis, et insurgam in eos, dicit Dominus Sabaoth,
et deperire faciam nomen ipsorum, et reliquias, et semen
eorum.» Manifestissime per hæc ostenditur cecidisse de
cœlo is utique qui prius erat Lucifer, et qui mane 
oriebatur. Si enim, ut putant aliqui, natura tenebrarum erat, 
quomodo ante fuisse Lucifer dicitur? Vel quomodo poterat
oriri mane qui nihil in se habebat ex luce? Sed et Salvator
docet nos de diabolo dicens: «Ecce video Satanam cecidisse»
de cœlo sicut fulgur.» Lux enim erat aliquando. Sed et
Dominus noster qui veritas est, gloriosi adventus sui 
poten<pb n="101"/>tiam nihilominus fulguri comparavit, dicens: «Sicut enim
fulgur a summo cœlo fulget usque ad summum ejus; ita»
erit adventus Filii hominis.» Et nihilominus hunc fulguri
comparat, et dicit eum cecidisse de cœlo: ut ostenderet per
hoc fuisse et ipsum aliquando in cœlo, et habuisse locum
inter sanctos, et participasse de hac luce, de qua omnes
sancti participant, ex qua Angeli lucis efficiuntur, et 
Apostoli lux mundi dicuntur a Domino. Hoc ergo modo erat
etiam iste lux aliquando antequam prævaricaretur et 
caderet in hunc locum, et gloria ejus converteretur in pulverem,
quod est proprie impiorum, sicut et Propheta dicit, ex quo
et princeps hujus mundi, id est terrenæ habitationis 
appellatus est principatum namque egit in eos qui ejus malitiæ
obsecuti sunt, quoniam quidem totus hic mundus (
mundum autem nunc terrenum istum appello locum) in 
maligno positus est, et in hoc apostata. Quod autem apostata
sil iste, id est refuga, etiam Dominus in Job ita dicit: «
Adduces autem draconem in hamo apostatam,» id est refugam.
Certum est autem quia draco ipse diabolus intelligitur. Si
ergo contrariæ virtutes nominantur, et immaculatæ fuisse
aliquando dicuntur, immaculatum autem esse præter Pa-.
trem et Filium et Spiritum sanctum nulli substantialiter
inest, sed sanctitas in omni creatura accidens res est, quod
autem accidit, et decidere potest, et istæ virtutes contraria
immaculatæ aliquando fuerunt, et inter illas utique fuerunt
quæ adhuc immaculata permanent, per hoc ostenditur 
neque substantialiter vel naturaliter esse aliquem 
immaculatum, neque substantialiter esse pollutum. Et per hoc 
consequens est in nobis esse, atque ine nostris motibus, ut vel
beati vel sancti simus, vel per desidiam et negligentiam a
beatitudine in malitiam et perditionem vergamus in tantum
ut nimius profectus, ut ita dixerim, malitiæ, si quis in 
tan<pb n="102"/>tum sui neglexerit, usque ad eum statum deveniat, ut ea
quæ dicitur contraria virtus efficiatur.</p></div3>
</div2>
<div2 n="VI"><head>CAPUT VI – De fine vel consummatione.</head>

<div3 n="I"><head>I.</head>
<p>Finis vel consummatio, rerum perfectarum 
consummatarumque esse videtur indicium. Quæ res etiam nos in
hoc loco commonet, quod ad hæc tam ardua et difficilia 
intelligenda, si quis ille est qui legendi horum et talia 
cognoscendi desiderium ceperit, perfectum et eruditum sensum
debet adhibere ne forte si aut nullum usum in 
hujuscemodi quæstionibus habuit, vana quædam hæc illi et 
superflua videantur; aut si jam præjudicatum et præventum in
aliis animum gerit, hæretica hæc et contra fidem 
ecclesiasticam putet, non tam ratione convincens, quam animi sui
præjudicio definiens. Quæ quidem a nobis etiam cum 
magno metu et cautela dicuntur, discutientibus magis et 
pertractantibus quam pro certo ac definito statuentibus. 
Indicatum namque a nobis in superioribus est quæ sint de quibus
manifesto dogmate terminandum sit, quod et pro viribus
nos fecisse puto, cum de Trinitate loqueremur. Nunc autem
disputandi specie magis quam definiendi, prout possumus,
exercemur. Finis ergo mundi et consummatio dabitur, cum
unusquisque pro merito peccatorum etiam pœnis 
subjicietur: quod tempus Deus solus agnoscit, quando unusquisque
quod meretur expendet. In unum sane finem putamus quod
bonitas Dei per Christum suum universam revocet 
creaturam, subactis et subditis etiam inimicis. Sic enim dicit 
sancta Scriptura: «Dixit Dominus Domino meo, Sede a dextris»
meis, donec ponam inimicos tuos scabellum pedum 
tuorum.» Quod si minus nobis manifestum est quid in hoc
<pb n="103"/>
indicet propheticus sermo, Paulo Apostolo discamus 
apertius dicente, quod «oportet Christum regnare, donec ponat
omnes inimicos sub pedibus suis.» Quod si ne ista 
quidem Apostoli tam aperta sententia satis nos edocuit quid
sit inimicos poni sub pedibus, audi adhuc eum in 
consequentibus: «Oportet enim ei omnia esse subjecta.» Quæ
ergo est subjectio qua Christo debent esse omnia subjecta?
Ego arbitror quia hæc ipsa qua nos quoque optamus ei esse
subjecti, qua subjecti ei sunt et Apostoli et omnes sancti
qui secuti sunt Christum. Subjectionis enim nomen qua
Christo subjicimur, salutem quæ a Christo est, indicat 
subjectorum
sicut et David dicebat: «Nonne Deo subjecta
> erit anima mea? ab ipso enim salutare meum.»
oit,</p></div3>

<div3 n="II"><head>II.</head>
<p>Talem igitur finem videntes, cum omnes inimici 
subjecti erunt Christo, et cum novissimus inimicus destruetur
mors, et cum tradetur a Christo cui omnia subjecta sunt,
regnum Deo Patri, ab isto, inquam, tali fine rerum 
contemplemur initia. Semper enim similis est finis initiis: et ideo
sicut unus omnium finis, ita unum omnium intelligi debet
initium; et sicut multorum unus finis, ita ab uno initio
multæ differentiæ ac varietates, quæ rursum per 
bonitatem Dei, et subjectionem Christi, atque unitatem Spiritus
sancti in unum finem qui sit initio similis revocantur: 
omnes scilicet hi qui, in nomine Jesu genu flectentes, per hoc
ipsum subjectionis suæ insignia declararunt; qui sunt 
cœlestium terrestrium et infernorum: in quibus tribus 
significationibus omnis universitas indicatur, hi videlicet qui ab
illo uno initio pro suis unusquisque motibus et varietatibus
per diversos ordines pro merito dispensati sunt; non enim
in his bonitas substantialiter inerat, sicut in Deo et Christo
ejus et in Spiritu sancto. In hac enim sola Trinitate, quæ
est auctor omnium, bonitas substantialiter inest cæteri
<pb n="104"/>
vero accidentem eam ac decidentem habent, et tunc sunt
in beatitudine, cum de sanctitate ac sapientia et de ipsa
divinitate participant. Si vero ab hujusmodi participatione
negligant atque dissimulent, tunc vitio propriæ desidiæ
alius citius, alius tardius, plus alius, alius minus, ipse sibi
causa sui lapsus vel casus efficitur. Et quoniam, ut diximus,
casus iste vel lapsus, quo de statu suo quisque declinat,
quamplurimam in se habet diversitatem pro mentis ac 
propositi motibus, quod alius levius, alius gravius ad inferiora
declinat, in hoc jam justum judicium Dei providentiæ, ut
unicuique secundum diversitatem motuum pro mérito sui
decessus et commotionis occurrat. Ex his sane qui in illo
initio permanserunt quod futuro fini simile esse 
descripsimus, quidam ex ipsis in ordinatione ac dispensatione mundi
ordinem angelicum sortiuntur, alii Virtutum, alii 
Principatuum, alii Potestatum, quod in eos videlicet exerceant 
potestatem qui habere super caput indigent potestatem; alii
Thronorum ordinem, id est, judicandi vel regendi eos qui hoc
indigent, habentes officium; alii dominationem sine dubio
super servos quæ omnia eis pro merito et profectibus suis.
quibus in Dei participationem imitationemque profecerant,
æquo justoque judicio divina contulit Providentia. Hi vero
qui de statu primæ beatitudinis moti quidem sunt, non 
tamen irremediabiliter moti, illis quos supra descripsimus,
sanctis beatisque ordinibus dispensandi subjecti sunt ac
regendi quorum adjutorio usi, et institutionibus ac 
disciplinis salutaribus reformati, redire ac restitui ad statum
suæ beatitudinis possint. Ex quibus existimo, prout ego
sentire possum, hunc ordinem humani generis institutum,
qui utique in futuro sæculo, vel supervenientibus sæculis,
cum cœlum novum et terra nova secundum Isaiam erit,
restituetur in illam unitatem quam promittit Dominus 
<pb n="105"/>
sus dicens ad Deum patrem de suis discipulis: «Non pro 
is» tis rogo solum, sed et pro omnibus qui credituri sunt per
verbum eorum in me, ut omnes unum sint, sicut ego in»
te, Pater, et tu in me, ita et isti in nobis unum sint.» Et
iterum ubi ait: «Ut sint unum, sicut et nos unum sumus,
ego in ipsis et tu in me, ut sint et ipsi consummati in uno.»»
Et sicut confirmat nihilominus etiam Paulus Apostolus 
dicens: «Donec occurramus omnes in unitatem fidei in virum
perfectum, in mensuram ætatis plenitudinis Christi.»
Et sicut idem Apostolus jam nos etiam in præsenti vita
in Ecclesia positos, in qua utique futuri regni est forma,
ad hanc eamdem unitatis similitudinem cohortatur dicens:
Ut eadem dicatis omnes, et non sint in vobis schismata,
sitis autem perfecti in uno eodemque sensu, atque in una»
eademque sententia.»</p></div3>

<div3 n="III"><head>III.</head>
<p>Sciendum tamen est quosdam qui ex uno principio
quod supra diximus, delapsi sunt, in tantam indignitatem
ac malitiam se dedisse ut indigni habiti sint institutione
hac, vel eruditione qua per carnem humanum genus 
adjutorio virtutum cœlestium instituitur atque eruditur, sed
e contrario etiam adversarii atque repugnantes his qui 
erudiuntur atque imbuuntur, existunt. Unde et agones 
quosdam atque certamina omnis hæc habet vita mortalium, 
reluctantibus scilicet et repugnantibus adversum nos his qui
sine ullo respectu de statu meliori delapsi sunt, qui 
appellantur diabolus et angeli ejus, cæterique ordines malitiæ,
quos Apostolus de virtutibus contrariis nominavit, Jam vero
si aliqui ex his ordinibus qui sub principatu diaboli agunt,
ac malitiæ ejus obtemperant, poterunt aliquando in futuris
sæculis converti ad bonitatem, pro eo quod est in ipsis 
liberi facultas arbitrii: an vero permanens et inveterata 
ma<pb n="106"/>litia velut in naturam quamdam ex consuetudine 
convertatur, etiam tu qui legis probato, si omnimodo neque in his
quæ videntur temporalibus sæculis, neque in his quæ non
videntur et æterna sunt, penitus pars ista ab illa etiam finali
unitate atque convenientia discrepabit. Interim tam in his
quæ videntur, et temporalibus sæculis, quam in illis quæ
non videntur et æterna sunt, omnes isti pro ordine, pro
ratione, pro modo et meritorum dignitatibus dispensantur:
ut alii in primis, alii in secundis, nonnulli etiam in ultimis
temporibus, et per majora ac graviora supplicia, necnon et
diuturna, ac multis, ut ita dicam, sæculis tolerata 
asperioribus emendationibus reparati et restituti eruditionibus 
primo angelicis, tum deinde etiam superiorum graduum 
virtutibus, et sic per singula ad superiora provecti usque ad ea
quæ sunt invisibilia et æterna perveniant, singulis videlicet
quibusque cœlestium virtutum officiis quadam eruditionum
specie peragratis. Ex quo, ut opinor, hoc consequentia ipsa
videtur ostendere, unamquamque rationabilem naturam
posse ab uno in alterum ordinem transeuntem per singulos
in omnes, et ab omnibus in singulos pervenire, dum 
accessus profectuum defectuumve varios pro motibus vel 
conatibus propriis unusquisque pro liberi arbitrii facultate 
perpetitur.</p></div3>

<div3 n="IV"><head>IV.</head>
<p>Quoniam sane visibilia quædam dicit esse Paulus et
temporalia, alia vero præter hæc invisibilia et æterna, 
quærimus quomodo hæc quæ videntur temporalia sint: 
utrumne pro eo quod nihil omnino post hæc erunt in omnibus 
illis futuri sæculi spatiis, quibus dispersio illa unius 
principii atque divisio ad unum et eumdem finem ac 
similitudinem reparetur; an pro eo quod habitus quidem eorum
quæ videntur transeat, non tamen eorum substantia 
omnimodo corrumpatur. Et Paulus quidem videtur id quod
<pb n="107"/>
posterius diximus confirmare, cum dicit: «Transit enim
habitus hujus mundi.» Sed et David cum dicit: «Cœli
peribunt, tu autem permanebis, et omnes sicut 
vestimentum veterascent, et velut amictum mutabis eos, sicut 
vestimentum mutabuntur eadem videtur ostendere. Si
enim mutabuntur cœli, utique non perit quod mutatur: et
si habitus mundi transit, non omnimodo exterminatio vel
perditio substantiæ materialis ostenditur, sed immutatio
quædam fit qualitatis, atque habitus transformatio. Esaias
quoque cum per prophetiam dicit, quia «erit cœlum 
novum, et terra nova,» similem sine dubio suggerit 
intellectum. Innovatio namque cœli et terræ et transmutatio
habitus hujus mundi, et immutatio cœlorum, his sine dubio
præparabitur qui, per illam viam quam supra ostendimus
iter agentes, ad illum finem beatitudinis tendunt, cui etiam
ipsi inimici subjiciendi dicuntur, in quo fine omnia et in
omnibus dicitur esse Deus. In hoc fine si quis materialem
naturam, id est corpoream, penitus interituram putet, nullo
omnino genere intellectui meo occurrere potest quomodo
tot et tantæ substantiæ vitam agere et subsistere sine 
corporibus possunt, cum solius Dei, id est Patris et Filii et
Spiritus sancti naturæ, id proprium sit, ut sine materiali
substantia, et absque ulla corporeæ adjectionis societate
intelligatur subsistere. Alius fortasse dicet, quoniam in illo
fine omnis substantia corporalis ita pura erit atque 
purgata, ut ætheris in modum et cœlestis cujusdam puritatis
atque sinceritatis possit intelligi. Certius tamen qualiter se
habitura sit res, scit solus Deus, et si qui ejus per Christum
et Spiritum sanctum amici sunt.</p></div3></div2>
<pb n="108"/>

<div2 n="VII"><head>CAPUT VII – De incorporeis et corporeis.</head>
    <p>1. Hæc quidem quæ superius disseruimus, generali nobis
sermone digesta sint, per consequentiam magis 
intellectuum quam definito dogmate petractata atque discussa de
rationabilibus naturis, post eum locum quem de Patre et
Filio et Spiritu sancto pro nostris viribus exposuimus. Nunc
ergo videamus quæ sint de quibus disserere in 
consequentibus convenit secundum dogma nostrum, id est secundum
Ecclesiæ fidem. Omnes animæ atque omnes rationabiles
naturæ factæ sunt vel creatæ, sive sanctæ sint, sive 
nequam; quæ omnes secundum propriam naturam 
incorporeæ sunt: sed et per hoc ipsum quod incorporeæ sunt, 
nihilominus factæ sunt; quoniam quidem omnia a Deo per
Christum facta sunt, sicut generaliter Joannes docet in 
Evangelio, dicens: «In principio erat Verbum, et Verbum erat
apud Deum, et Deus erat Verbum. Hoc erat in principio
apud Deum. Omnia per ipsum facta sunt, et sine ipso 
fac» tum est nihil.» Per species autem et numeros 
ordinemque describens ea quæ facta sunt, Paulus Apostolus disserit
hoc modo, quo omnia ostendat facta esse per Christum,
dicens: «Et omnia in ipso creata sunt quæ in cœlis sunt»
et quæ in terra, sive visibilia, sive invisibilia, sive Sedes,
sive Dominationes, sive Principatus, sive Potestates, 
omnia per ipsum et in ipso creata sunt, et ipse est ante 
omnes, et ipse est caput.» Manifeste ergo in Christo et per
Christum facta esse omnia et creata pronuntiat, sive 
visibilia quæ sunt corporalia, sive invisibilia, quæ non alia etiam
arbitror quam incorporeas spiritualesque virtutes. Horum
autem quæ vel corporea vel incorporea generaliter dixerat,
<pb n="109"/>
ut mihi videtur, in sequentibus enumerat species, id est 
Sedes, Dominationes, Principatus, Potestates, Virtutes. Hæc
autem a nobis prædicta sint volentibus per ordinem ad 
inquisitionem solis et lunæ vel stellarum per consequentiam
pervenire: utrum etiam ipsa inter principatus haberi 
conveniat pro eo quod dicuntur in ἀρχὰς, id est, in principatum
diei facta, vel noctis; an putanda sint istum solum habere
principatum diei ac noctis, quas illuminando officium 
gerunt, non tamen sint de illo ordine principatuum principes.</p>

<div3 n="II"><head>II.</head>
<p>Verumtamen cum dicitur quia omnia per ipsum facta
sunt, et in ipso creata sunt omnia, sive quæ in cœlis sunt sive
quæ sunt in terra, non potest dubitari quod etiam ea quæ in
firmamento sunt, quod cœlum utique appellatur, in quo 
luminaria ista posita esse dicuntur, inter cœlestia 
numerentur. Tum deinde cum omnia facta esse vel creata, et in his
quæ facta sunt, nihil esse quod non bonum malumque 
recipiat, atque utriusque capax sit, evidenter sermo 
disputationis invenerit; quomodo putabitur consequens quod
etiam nostrum quidam de sole et luna vel sideribus 
opinantur, ut inconvertibiles sint, et contrarii incapaces? 
Idque nonnulli etiam de sanctis Angelis, hæretici vero etiam
de animabus quæ apud illos spiritualis naturæ appellantur,
existimaverunt. Primo ergo videamus quid ipsa ratio de
sole et luna ac stellis inveniat, si rectum est quod quidam
putant, convertibilitatis eos esse alienos, et quantum fieri
potest de sanctis Scripturis primum adhibeatur assertio.
Job namque ita videtur ostendere, quod non solum C stella
possunt esse subditæ peccatis, verum etiam quod mundæ
non sint a contagione peccati. Ita namque scriptum est:
«Stellæ quoque non sunt mundæ in conspectu ejus.»
Quod non utique de corporis earum splendore sentitur; 
verbi causa, ut si diceremus, Vestimentum non est mundum
<pb n="110"/>
quod si ita intelligatur, ad conditoris sine dubio revocatur
injuriam, si quid immundum in splendore earum corporis
accusetur. Si enim per industriam suam, neque lucidius
sibi corpus assumere, neque minus purum per desidiam
poterunt, cur quasi non mundæ stella culpentur, si neque,
quia mundæ sunt, laudabuntur?</p></div3>

<div3 n="III"><head>III.</head>
<p>Sed ut hæc manifestius intelligi possint, etiam illud
primo debemus inquirere, si animantia hæc esse et 
rationabilia intelligi fas est; tum deinde utrum animæ ipsarum
pariter cum suis corporibus extiterunt, an anteriores suis
corporibus videantur: sed et post consummationem sæculi
si intelligendum est eas relaxandas esse corporibus; et 
sicut nos cessamus ab hac vita, si ita etiam ipsæ a mundi 
illuminatione cessabunt. Quamvis hoc inquirere audaciæ 
cujusdam videatur, quoniam tamen captandæ veritatis studio
provocamur, quæ possibilia nobis sunt, secundum gratiam
Spiritus sancti scrutari et pertentare non videtur 
absurdum. Putamus ergo posse ea per hoc animantia designari,
quod et mandata dicuntur accipere a Deo, quod utique non
nisi rationabilibus animantibus fieri solet. Ait ergo: 
Mandatum ego omnibus stellis præcepi. Quæ autem sunt ista
præcepta? scilicet ut unumquodque astrum suo ordine 
suisque cursibus indultæ sibi quantitatis splendorem præbeat
mundo. Aliis enim qui vocantur planetæ, moventur 
ordinibus, aliis hi quos ἀπλανεῖς vocant. In quo id 
manifestissime ostenditur, quod neque motus illius corporis sine anima
effici potest; neque quæ animantia sunt, possunt aliquando
esse sine motu. Stellæ vero cum tanto ordine ac tanta 
ratione moveantur, ut in nullo prorsus cursus earum 
aliquando visus sit impeditus, quomodo non est ultra omnem
stoliditatem tantum ordinem, tantamque disciplinæ ac 
rationis observantiam dicere ab irrationabilibus exigi vel 
ex<pb n="111"/>pleri? Apud Hieremiam sane etiam regina cœli luna esse
nominatur. Quod si animantes sunt stella, et rationabiles
animantes, sine dubio videbitur inter eas et profectus 
aliquis et decessus. Hoc enim quod ait Job: «Stellæ non
sunt mundæ in conspectu ejus 2,» talem mihi quemdam
videtur indicare intellectum.</p></div3>

<div3 n="IV"><head>IV.</head>
<p>Jam vero ea quæ animantia esse et rationabilia, 
consequentia disputationis invenit, utrum cum corporibus 
pariter animata videantur eo tempore, cum dicit Scriptura
quia fecit Deus duo luminaria magna, et luminare majus
in principatum diei, et luminare minus in principatum»
noctis, et stellas:» an non cum ipsis corporibus, sed
extrinsecus factis jam corporibus inseruit spiritum, 
pervidendum est. Ego quidem suspicor extrinsecus insertum esse
spiritum, sed operæ pretium videbitur de Scripturis hoc
ostendere. Nam per conjecturam facilis assertio esse 
videbitur Scripturarum autem testimoniis utique difficilius
affirmatur. Nam per conjecturas ita possibile est ostendi.
Si hominis anima, quæ utique inferior est dum hominis
anima est, non cum corporibus ficta, sed extrinsecus 
proprie probatur inserta, multo magis eorum animantium quæ
cœlestia designantur. Nam quantum ad homines spectat,
quomodo cum corpore simul ficta anima videbitur ejus qui
in ventre suum fratrem supplantavit, id est Jacob? Aut
quomodo simul cum corpore ficta est anima, vel plasmata
ejus qui, adhuc in ventre matris suæ positus, repletus est
Spiritu sancto? Joannem dico tripudiantem in utero matris,
et magna se exultatione jactantem pro eo quod salutationis.
vox Mariæ ad aures Elizabeth suæ matris advenerat. 
Quomodo cum corpore simul ficta est et plasmata etiam illius
anima qui, antequam in utero formaretur, notus esse Deo
<pb n="112"/>
dicitur, et antequam de vulva procederet, sanctificatus est
ab eo? Ne forte non judicio, nec pro meritis replere 
aliquos Deus videatur Spiritu sancto, et sanctificare non
merito. Et quomodo effugiemus illam vocem quæ ait:
«Numquid injustitia est apud Deum? Absit. Vel illud:
>Numquid personarum acceptio est apud Deum?» Hoc
enim consequitur eam defensionem quæ animas subsistere
simul cum corporibus asseverat. Quantum ergo ex 
comparatione humani status concipi potest, consequens puto
multo magis hæc de cœlestibus sentienda, quæ etiam in
hominibus ratio ipsa et Scripturæ auctoritas videtur 
ostendere.</p></div3>

<div3 n="V"><head>V.</head>
<p>Sed videamus si quam proprie etiam de ipsis 
cœlestibus significantiam jam apud Scripturam sanctam 
possimus invenire. Paulus Apostolus ait ita, quoniam, inquit,
vanitati creatura subjecta est non volens, sed propter
eum qui subjecit in spe, quia et ipsa creatura 
liberabitur a servitute corruptionis in libertatem gloriæ 
filiorum Dei.» Cui obsecro vanitati creatura subjecta est,
vel quæ creatura, vel quomodo non volens, vel sub qua
spe? quo autem modo ipsa creatura liberabitur a 
servitute corruptionis? Sed et alibi ipse Apostolus ait: «Nam
expectatio creaturæ revelationem filiorum Dei 
expectat.» Et iterum alibi ait: «Non solum autem nos, sed
et ipsa creatura congemiscit, et condolet usque nunc. D
Unde inquirendum est qui sit gemitus, vel qui sint dolores
ejus. Et primo ergo videamus quæ est vanitas cui creatura
subjecta est. Ego quidem arbitror non esse aliam 
vanitatem quam corpora: nam, licet æthereum sit corpus 
astrorum, tamen est materiale. Unde et Salomon mihi 
universam corpoream naturam velut onerosam quodammodo, et
<pb n="113"/>
vigorem spirituum retardantem hoc modo videtur 
appellare: «Vanitas vanitatum et omnia vanitas, dixit 
Ecclesiastes. Omnia vanitas: respexi enim, inquit, et vidi universa»
quæ sub sole sunt, et ecce omnia vanitas. ›» Huic ergo 
vanitati creatura subjecta est, illa præcipue creatura quæ 
utique maximum in hoc mundo et egregium operis sui obtinet
principatum; id est, sol et luna et stellæ vanitati subjecta
dicuntur, corporibus indita, atque ad illuminandi officium
humano generi deputata. «Et non, inquit, volens creatura
hæc vanitati subjecta est.» Non enim voluntate 
exhibendum suscepit ministerium vanitati, sed quoniam volebat
ille qui subjiciebat, propter eum qui subjecit, 
promittentem his qui non voluntate vanitati subdebantur, quod 
expleto magnifici operis ministerio liberabuntur ab hac 
servitute corruptionis et vanitatis, cum redemptionis gloriæ
filiorum Dei tempus advenerit. Qua spe accepta, et quam
promissionem complendam sperans universa creatura 
congemiscit nunc interim utpote etiam affectum habens erga
eos quibus ministrat, et condolet per patientiam quæ 
promissa sunt sperans. Intuere etiam illud, si forte aptari
potest illa vox Pauli his qui, licet non volentes, pro 
voluntate tamen ejus qui subjecit, et pro repromissionum spe
vanitati subjecti sunt, qua ait: «Optarem enim resolvi, vel»
redire, et esse cum Christo: multo enim melius.» Puto
enim quia similiter possit etiam sol dicere quia «optarem»
resolvi vel redire et esse cum Christo: multo enim 
melius.» Et Paulus quidem addit: «Sed permanere in carne
magis necessarium propter vos;» sol vero potest dicere:
Permanere autem in hoc cœlesti et lucido corpore magis
necessarium, propter revelationem filiorum Dei. Eadem
sane etiam de luna et stellis sentienda sunt et dicenda. 
Videamus nunc quæ sit etiam libertas creaturæ, vel quæ 
ab<pb n="114"/>solutio servitutis. Cum tradiderit Christus regnum Deo et
Patri, tunc etiam ista animantia cum prius regnum Christi
fuerint effecta, simul cum omni regno etiam Patri regnanda
tradentur: ut cum Deus erit omnia in omnibus, etiam ista
cum sint ex omnibus, sit et in istis Deus sicut in omnibus.
</p></div3>
</div2>
<div2 n="VIII"><head>CAPUT VIII – De Angelis.</head>

<div3 n="I"><head>I.</head>
<p>Simili quoque ratione etiam de Angelis utendum puto,
nec existimandum quoniam fortuito accidat ut illi Angelo
illud injungatur officium, verbi gratia, ut Raphaëlo curandi
et medendi opus, Grabrielo bellorum providentia, Michaëlo
mortalium preces supplicationesque curare; hæc enim 
officia promeruisse eos non aliter putandum est, quam ex
suis quemque meritis et pro studiis ac virtutibus quæ ante
mundi hujus compagem gesserint, suscepisse: tum deinde
in archangelico ordine illud vel illud officii genus unicuique
deputatum; alios vero in Angelorum ordine meruisse 
describi, et agere sub illo vel illo Archangelo, vel illo duce,
vel principe ordinis sui. Quæ omnia, ut dixi, non fortuito
atque indiscrete, sed aptissimo et justissimo Dei judicio 
ordinata sunt, et pro meritis disposita ipso judicante et 
probante: ut illi quidem Angelo Ephesiorum committi Ecclesia
debeat, illi vero alii Smyrnensium; et ille quidem Angelus
ut sit Petri, alius vero ut sit Pauli: tum demum per singulos
minimorum qui sunt in Ecclesia, qui vel qui, ascribi singulis
debeant Angeli qui etiam quotidie videant faciem Dei: sed
et quis debeat esse Angelus qui circumdet in circuitu 
timentium Deum. Quæ utique omnia non casu neque 
fortuito geri, neque quia naturaliter tales facti sunt, 
existiman<pb n="115"/>dum est, ne etiam in hoc factoris inæqualitas accusetur: sed
pro meritis et virtutibus ac pro uniuscujusque vigore et 
ingenio deferri a justissimo et æquissimo moderatore omnium
credendum est Deo.</p></div3>

<div3 n="II"><head>II.</head>
<p>De his vero qui naturas esse spirituales diversas 
affirmant, aliquid dicamus, ne forte incurramus in illas ineptas
atque impias fabulas eorum qui naturas spirituales diversas
et ob hoc a diversis conditoribus institutas, tam in 
cœlestibus quam etiam inter animas hominum fingunt: dum et uni
eidemque conditori diversas naturas rationabilium 
creaturarum ascribi videtur absurdum, sicut vere absurdum est,
et causam tamen ejus diversitatis ignorant. Aiunt enim
consequens non videri ut unus atque idem conditor nulla
extante causa meritorum, aliis potestatem dominationis 
injungat, alios subjiciat dominantibus, aliis tribuat 
principatum, alios subjectos faciat principibus esse. Quæ utique
omnia, ut ego existimo, consequentia rationis hujus quam
supra exposuimus, redarguit atque confutat, per quam causa
diversitatis ac varietatis in singulis quibusque creaturis 
ostenditur ex ipsarum motibus vel ardentioribus, vel 
pigrioribus, secundum virtutem, vel secundum malitiam, non ex
dispensantis inæqualitate descendere. Sed quo facilius hæc
ita esse in cœlestibus agnoscantur, de his quæ inter homines
gesta sunt, vel geruntur, proferamus exempla, ut 
consequenter ex visibilibus etiam invisibilia contemplemur. 
Paulum vel Petrum sine dubio spiritualis naturæ fuisse 
confirmant. Cum ergo contra pietatem Paulus egisse inveniatur,
in eo quod persecutus est Ecclesiam Dei; cumque Petrus
peccatum tam grave commiserit, ut ancilla ostiaria 
interrogante se cum juramento affirmarit nescire se quis sit 
Christus: quomodo isti, qui secundum illos spirituales sunt, in
peccata hujusmodi corruerunt; maxime cum soleant 
fre<pb n="116"/>quenter asserere, et dicere quoniam «non potest arbor bona
malos fructus facere?» Et si utique arbor bona non 
potest fructus malos facere, secundum ipsos vero de radice
bonæ arboris erant Petrus et Paulus; quomodo istos fructus
tam péssimos attulisse putandi sunt? Quod si responderint
ea quæ comminisci solent, quoniam non Paulus persecutus
est, sed alius nescio quis qui erat in Paulo; neque Petrus
negavit, sed alius negavit in Petro: quare Paulus, si nihil
peccaverat, dixit quia «non sum dignus vocari Apostolus,»
quoniam persecutus sum Ecclesiam Dei 2?» cur autem et
Petrus alio peccante ipse flevit amarissime? Ex quo omnes
quidem illorum ineptiæ arguentur.</p></div3>

<div3 n="III"><head>III.</head>
<p>Secundum nos vero nihil est in omni rationabili
creatura, quod non tam boni quam mali sit capax. Sed non
continuo, quia dicimus nullam esse naturam quæ non 
possit recipere malum, idcirco confirmamus omnem naturam
recepisse malum, id est malam effectam: sicut est dicere
quod omnis hominis natura recipit ut possit navigare, non
tamen ex eo etiam omnis homo navigabit; et iterum omni
homini possibile est discere artem grammaticam vel 
medicinam, non tamen idcirco ostenditur omnis homo vel 
medicus esse, vel grammaticus: ita si dicimus nullam esse
naturam quæ non possit recipere malum, non tamen 
continuo etiam recepisse malum designatur. Secundum nos 
namque ne diabolus quidem ipse incapax fuit boni: non tamen
idcirco quia potuit recipere bonum, etiam voluit, vel virtuti
operam dedit. Sicut enim per hæc quæ de Prophetis 
exempla protulimus, edocetur, fuit aliquando bonus, cum in 
paradiso Dei in medio Cherubim versaretur. Sicut ergo iste
habuit quidem in se vel virtutis recipiendæ vel malitiæ 
facultatem, et a virtute declinans tota se mente convertit ad
malum ita etiam cæteræ creaturæ cum utriusque habeant
<pb n="117"/>
facultatem, pro arbitrii libertate fugientes malum, adhærent
bono. Nulla igitur natura est quæ non recipiat bonum vel
malum, excepta Dei natura quæ bonorum omnium fons est,
et Christi; sapientia enim est, et sapientia utique stultitiam
recipere non potest; et justitia est, justitia autem 
nunquam profecto injustitiam capiet; et Verbum est vel ratio,
quæ utique irrationabilis effici non potest: sed et lux est,
et lucem certum est quod tenebræ non comprehendant.
Similiter quoque et natura Spiritus sancti, quæ sancta est,
non recipit pollutionem: naturaliter enim vel 
substantialiter sancta est. Si qua autem alia natura sancta est, ex
assumptione hoc vel inspiratione Spiritus sancti habet ut
. sanctificetur, non ex sua natura hoc possidens, sed accidens
sibi, propter quod et decidere potest quod accidit. Ita et
accidentem justitiam quis habere potest, unde et decidere
eam possibile est. Sed et sapientiam quis accidentem 
nihilominus habet, quamvis in nostra positum sit potestate, 
studio nostro et vitæ merito, si sapientiæ operam damus, effici
sapientes, et si semper id studii geramus, semper sapientiæ
participemus, et id nobis vel plus vel minus accidat, sive
pro merito vitæ, sive pro studii quantitate. Benignitas enim
Dei, secundum quod se dignum est, provocat omnia, et 
attrahit ad beatum finem illum ubi decidit et aufugit omnis.
dolor, et tristitia, et gemitus.</p></div3>

<div3 n="IV"><head>IV.</head>
<p>Puto ergo, secundum quod mihi videtur, quod 
præcedens disputatio sufficienter ostenderit quod non 
indiscreto vel fortuito aliquo casu, vel Principatus teneant 
principatum, vel cæteri ordines suum quisque sortiatur officium,
sed pro meritis suis gradum dignitatis hujus adepti sunt, 
licet non sit nostrum vel scire vel quærere qui illi actus 
fuerint per quos in istum ordinem venire meruerint. Sed hoc
tantum scire sufficit ad Dei æquitatem et justitiam 
demonstrandam, quia secundum sententiam Apostoli Pauli, «
perso<pb n="118"/>narum acceptio non est apud Deum,» qui potius omnia
pro meritis singulorum profectibusque dispensat. Neque
ergo Angelorum officium nisi ex merito constat, neque 
Potestates nisi ex profectu suo agunt potestatem, neque quæ
nominantur Sedes, id est judicandi vel regendi potestates,
id nisi ex meritis administrant; neque Dominationes 
contra meritum dominantur: et est unus iste summus et 
excellentissimus ordo in cœlestibus rationabilis creaturæ gloriosa
officiorum varietate dispositus. Similiter sane etiam de 
adversariis virtutibus sentiendum est, quæ se in id loci atque
officii præbuerunt, ut hoc quod principatus, vel potestates,
vel mundi rectores tenebrarum, vel spiritualia nequitiæ, vel
spiritus maligni, vel dæmonia immunda sunt, non 
substantialiter id habeant, neque quia tales etiam creati sunt, sed
pro motibus suis et profectibus quibus in scelere 
profecerunt, hos malitiæ sortiti sunt gradus. Et est alter iste ordo
rationabilis creaturæ, qui se ita præceps nequitiæ dedit, ut
revocari nolit magis quam non possit, dum scelerum rabies
jam libido est, et delectat. Tertius vero creaturæ 
rationabilis ordo est earum quæ ad humanum genus replendum aptæ
judicantur a Deo, id est animæ hominum, per profectum
etiam in illum Angelorum ordinem assumptæ ex quibus
quosdam videmus assumi, illos videlicet qui filii Dei facti
fuerint, vel filii resurrectionis, vel hi qui dereliquerint 
tenebras, et dilexerint lucem, et facti fuerint filii lucis; vel hi
qui omnem pugnam superantes, et pacifici effecti, filii pacis
et filii Dei fuerint; vel qui mortificantes membra sua quæ
sunt super terram, et transcendentes non solum corpoream
naturam, verum etiam animæ ipsius ambiguos fragilesque
motus adjunxerint se Domino, facti ex integro spiritus, ut
sint cum illo unus spiritus semper, cum ipso singula quæque
discernentes, usquequo perveniant in hoc ut perfecte effecti
<pb n="119"/>
spirituales omnia discernant per hoc quod in omni sanctitate
illuminati sensu per Verbum et sapientiam Dei a nullo 
penitus possint discerni. Illa sane nos nequaquam recipienda
censemus, quæ et a quibusdam superfluo vel requiri vel
astrui solent; id est, quod animæ in tantum sui decessum
veniant, ut naturæ rationabilis ac dignitatis oblitæ etiam
in ordinem irrationabilium animantium, vel bestiarum, vel
pecudum devolvantur: pro quibus etiam quasdam ex 
Scripturis commentitias afferre astructiones solent, id est quod
vel pecus cui se mulier contra naturam subjecerit, in 
reatum pariter cum muliere devocetur ac lapidari pariter 
jubeatur; vel quod taurus cornupeta lapidari nihilominus 
præcipitur; sed et quod Balaam asina os ejus Deo aperiente
locuta est, et subjugale mutum in hominum voce 
respondens arguit prophetæ dementiam. Quas nos non solum non
suscipimus, sed et omnes has assertiones eorum contra 
fidem nostram venientes refutamus atque respuimus. 
Verumtamen suo loco et tempore confutato hoc perverso dogmate
et depulso, ea quæ de sanctis Scripturis ab illis prolata sunt,
qualiter intelligi debeant exponemus.</p>
</div3>
</div2>
</div1>
<pb n="120"/>

<div1><head>LIBER
SECUNDUS.</head>

<div2 n="I"><head>CAPUT I</head>

<div3 n="I"><head>I.</head>
<p>Consequens nunc videtur, licet omnia quæ superiori
libello disserta sunt, de mundo atque ejus ordinatione 
disserta sint, proprie tamen de ipso mundo pauca repetere,
id est de initio ejus ac fine, vel his quæ inter initium ac
finem ejus per divinam Providentiam dispensantur, seu de
his qui ante mundum facta vel post mundum facienda 
putantur. In quo hoc primum evidenter apparet, quod omnis
status ejus, qui est varius ac diversus, non solum ex 
rationabilibus et divinioribus naturis, et ex diversis corporibus
constet, sed ex mutis animantibus, id est feris, bestiis, 
pecudibus, et avibus, atque omnibus quæ in aquis vivunt; tum
deinde ex locis, id est cœli vel cœlorum, et terræ vel aquæ;
sed et ex eo qui medius est aëre, vel quem ætherem dicunt,
atque ex omnibus quæ procedunt vel nascuntur ex terra.
Cum ergo tanta sit mundi varietas, atque in ipsis 
rationabilibus animantibus sit tanta diversitas, propter quam etiam
omnis reliqua varietas ac diversitas putanda est extitisse:
quam causam aliam dici oportebit qua mundus extiterit,
præcipue si intueamur illum finem per quem omnia 
restituenda in statum initii sui, libro superiori dissertum est?
Quod utique si consequenter dictum videtur, quam aliam,
ut diximus, causam putabimus tantæ hujus mundi 
diversitatis, nisi diversitatem ac varietatem motuum ac 
prolapsuum eorum qui ab illa initii unitate atque concordia in qua
<pb n="121"/>
a Deo primitus procreati sunt, deciderunt, et ab illo 
bonitatis statu commoti atque distracti, diversis dehinc 
animorum motibus ac desideriis agitati, unum illud et 
indiscretum naturæ suæ bonum pro intentionis suæ diversitate in
varias deduxerunt mentium qualitates?</p></div3>

<div3 n="II"><head>II.</head>
<p>Deus vero per ineffabilem sapientiæ suæ artem omnia
quæ quoquomodo fiunt, ad utile aliquid, et ad communem
omnium transformans ac reparans profectum, has ipsas
creaturas quæ a semetipsis in tantum animorum varietate
distabant, in unum quemdam revocat operis studiique 
consensum, ut diversis licet motibus animorum, unius tamen
mundi plenitudinem perfectionemque consumment, atque
ad unum perfectionis finem varietas ipsa mentium tendat.
Una namque virtus est quæ omnem mundi diversitatem
constringit et continet, atque in unum opus varios agit 
motus, ne scilicet tam immensum mundi opus dissidiis 
solveretur animorum. Et propter hoc opinamur parentem omnium
Deum pro salute universarum creaturarum suarum per 
ineffabilem Verbi sui ac sapientiæ rationem ita hæc singula 
dispensasse, ut singuli quique spiritus, vel animi, vel 
quoquomodo appellandæ sunt rationabiles subsistentiæ, non contra
arbitrii libertatem, vi in aliud quam motus mentis suæ 
ageret, cogerentur, et per hoc adimi ab his videretur liberi
facultas arbitrii: quod utique qualitatem jam naturæ 
ipsius immutabat: et diversi motus propositi earum ad unius
mundi consonantiam competenter atque utiliter aptarentur,
dum aliæ juvari indigent, aliæ juvare possunt, aliæ vero 
proficientibus certamina atque agones movent, in quibus eorum
probabilior haberetur industria, et certior post victoriam
reparati gradus statio teneretur quæ per difficultates 
laborantium constitisset.</p></div3>

<div3 n="III"><head>III.</head>
<p>Quamvis ergo in diversis sit officiis ordinatus, non
tamen dissonans atque a se discrepans mundi totius 
intelli<pb n="122"/>gendus est status: sed sicut corpus nostrum unum ex multis
membris aptatum est, et ab una anima continetur, ita et
universum mundum velut animal quoddam immensum 
atque immane opinandum puto, quod quasi ab una anima
virtute Dei ac ratione teneatur. Quod etiam a sancta 
Scriptura indicari arbitror per illud quod dictum est per 
Prophetam: «Nonne cœlum et terram ego repleo, dicit Dominus?»
et iterum: «Coelum mihi sedes, terra autem scabellum 
pedum meorum;» et quod Salvator dixit, cum ait non 
jurandum «neque per cœlum, quia sedes Dei est; neque per
terram, quia scabellum pedum ejus est;» sed et illud quod
ait Paulus cum apud Athenienses concionaretur, dicens 
quoniam «in ipso vivimus, et movemur, et sumus ".» Quomodo
enim in Deo vivimus, et movemur, et sumus, nisi quod 
virtute sua universum constringit et continet mundum? 
Quomodo autem cœlum sedes Dei est, et terra scabellum 
pedum ejus, sicut ipse Salvator pronuntiat, nisi quia et in
cœlo et in terra virtus ejus replet universa sicut et dicit
Dominus? Quomodo ergo parens omnium Deus universum
mundum virtutis plenitudine repleat atque contineat, ex
his quæ ostendimus, non puto quemquam difficulter 
annuere. Jam sane quoniam diversos motus rationabilium
creaturarum, variasque sententias causam dedisse 
diversitatis mundo huic, sermo superioris disputationis ostendit,
videndum ne forte similis initio exitus quoque huic mundo
conveniat. Dubium enim non est quin finis ipsius in 
diversitate multa adhuc et varietate reperiendus sit, quæ utique
varietas in hujus mundi fine deprehensa causas rursus 
diversitatum alterius mundi post hunc futuri occasionesque
præstabit.</p></div3>

<div3 n="IV"><head>IV.</head>
<p>Quod si hæc ita esse ordo disputationis invenit, 
consequens nunc videtur, quoniam mundi diversitas sine 
cor<pb n="123"/>poribus subsistere non potest, naturæ corporeæ discutere
rationem. Ex rebus ipsis apparet quod diversam variamque
permutationem recipiat natura corporea, ita ut possit ex
omnibus in omnia transformari: sicut, verbi gratia 
dixerim, lignum in ignem vertitur, et ignis in fumum, et fumus
in aërem. Sed et olei liquor in ignem mutatur. Escæ 
quoque ipsæ, vel hominum vel animalium, nonne eamdem 
permutationis causam declarant? Nam quodcumque illud est
quod per cibum sumpserimus, in corporis nostri substantiam
vertitur. Sed et qualiter aqua mutetur in terram, vel in
aërem, et aër rursus in ignem, vel ignis in aërem, vel aër
in aquam, quamvis non sit difficultas exponere, tamen in
præsenti loco ea sufficit tantummodo commemorasse 
volenti corporalis materiæ discutere rationem. Materiam ergo
intelligimus quæ subjecta est corporibus, id est ex qua 
inditis atque insertis qualitatibus corpora subsistunt. 
Qualitates autem quatuor dicimus: calidam, frigidam, aridam, 
humidam. Quæ quatuor qualitates, id est materiæ, insertæ,
quia materia propria ratione extra has esse invenitur quas
supra diximus qualitates, diversas corporum species 
efficiunt. Hæc tamen materia quamvis, ut supra diximus, 
secundum suam propriam rationem sine qualitatibus sit, 
nunquam tamen subsistere extra qualitatem invenitur. Hanc
ergo materiam quæ tanta et talis est ut sufficere ad omnia
mundi corpora quæ esse Deus voluit queat, et conditori ad
quascumque formas velit et species famularetur in 
omnibus et serviret, recipiens in se qualitates quas ipse voluisset
imponere, nescio quomodo tanti ac tales viri ingenitam, id
est non ab ipso Deo factam conditore omnium putaverunt,
sed fortuitam quamdam ejus naturam virtutemque dixerunt.
Et miror quomodo isti culpent eos qui vel opicificem Deum,
vel providentiam hujus universitatis negant, et impie eos
sentire arguunt, quod tantum mundi opus arbitrentur sine
<pb n="124"/>
opifice vel provisore constare; cum ipsi quoque similem
culpam impietatis incurrant, ingenitam dicentes esse 
materiam, Deoque ingenito coæternam. Secundum hanc ergo
rationem si ponamus, verbi gratia, materiam non fuisse,
ut isti asserunt dicentes quia Deus non potuerit aliquid
facere cum nihil esset, sine dubio futurus erat otiosus, 
materiam non habens ex qua posset operari, quam ei non sua
provisione, sed fortuito sentiunt affuisse videturque eis
quod hoc quod fortuito inventum est, sufficere ei potuerit
ad tanti operis molem, et ad suæ virtutis potentiam, quod
totius sapientiæ suæ suscipiens rationem distingueretur ac
formaretur ad mundum. Quod mihi perabsurdum videtur,
et eorum esse hominum qui virtutem atque intelligentiam
ingenitæ naturæ penitus ignorant. Sed ut rationem rerum
possimus dilucidius intueri, concedatur paulisper non fuisse
materiam; et Deum, cum nihil esset prius, fecisse ut essent
ea quæ esse voluit: quid putabimus quia meliorem, aut 
majorem, aut alterius generis materiam facturus esset Deus,
quam ex sua virtute et sapientia proferebat, ut esset quæ
ante non fuerat? an inferiorem et deteriorem? an similem
atque eamdem ut est illa quam isti ingenitam dicunt? Et
puto cuivis facillime pateat intellectus, quod neque melior
neque inferior potuisset mundi formas speciesque suscipere,
nisi talis fuisset qualis ista est quæ suscepit. Et quomodo
ergo non videbitur impium id ingenitum dicere quod, si
factum a Deo credatur, tale sine dubio invenitur quale et
illud est quod ingenitum dicitur.</p></div3>

<div3 n="V"><head>V.</head>
<p>Ut autem etiam ex Scripturarum auctoritate hæc ita
se habere credamus, audi quomodo in Machabæorum 
libris, ubi mater septem martyrum unum ex filiis cohortatur
ad toleranda tormenta, de hoc dogmate confirmatur; ait
enim: «Rogo te, fili, respice cœlum et terram, et ad omnia
quæ in eis sunt, et videns hæc scito, quia Deus hæc 
om<pb n="125"/>nia cum non essent, fecit.» Sed et in libro Pastoris in
primo mandato ita ait: «Primo omnium crede quia unus
est Deus qui omnia creavit atque composuit, et fecit ex eo
quod nihil erat, ut essent universa.» Fortassis ad hoc 
respicit etiam illud quod in Psalmis scriptum est, quia «ipse
dixit, et facta sunt: ipse mandavit, et creata sunt.» Nam
quod ait quia «ipse dixit, et facta sunt,» videtur ostendere
substantiam dici eorum quæ sunt; quod vero ait: «
Manda» vit, et creata sunt,» de qualitatibus dictum videtur quibus
substantia ipsa formata est.</p></div3>
</div2>
<div2 n="II"><head>CAPUT II – De perpetuitate corporeæ naturæ.</head>

<div3 n="I"><head>I.</head>
<p>Hoc in loco quærere solent quidam, utrum sicut 
ingenitum Filium generat Pater, et Spiritum sanctum profert,
non quasi qui ante non erat, sed quia origo et fons Filii vel
Spiritus sancti Pater est, et nihil in his anterius posteriusve
intelligi potest; ita etiam inter rationabiles naturas et 
materiam corporalem, similis quædam societas vel 
propinquitas possit intelligi. Quam rem ut plenius atque intentius
investigent, illuc solent initium disputationis inflectere, ut
inquirant si hæc ipsa natura corporea quæ spiritualium et
rationabilium mentium vitas fert et continet motus, pari
cum ipsis æternitate perduret, an vero absoluta interibit et
peribit. Quod ut possit scrupulosius deprehendi, quæ
rendum primo videtur, si possibile est penitus incorporeas 
remanere rationabiles naturas, cum ad summum sanctitatis
ac beatitudinis venerint, quod mihi quidem difficillimum
et pene impossibile videtur; an necesse est eas semper 
conjunctas esse corporibus (5). Si ergo posset quis ostendere
rationem qua possibile esset eas omnimode carere 
corpori<pb n="126"/>bus, consequens videbitur quod natura corporea ex nihilo
per intervalla temporum procreata, sicut cum non esset
effecta est, ita et esse desineret cum usus ejus ministerii
præterisset.</p></div3>

<div3 n="II"><head>II.</head>
<p>Si vero impossibile est hoc ullo modo affirmari, id est
quod vivere præter corpus possit ulla alia natura præter 
Patrem et Filium et Spiritum sanctum, necessitas 
consequentiæ ac rationis coarctat intelligi principaliter quidem creatas
esse rationabiles naturas; materialem vero substantiam 
opinione quidem et intellectu solum separari ab eis, et pro
ipsis vel post ipsas effectam videri, sed nunquam sine ipsa
eas vel vixisse vel vivere: solius namque Trinitatis 
incorporea vita existere recte putabitur. Ut ergo superius diximus,
materialis ista substantia hujus mundi habens naturam quæ
ex omnibus ad omnia transformatur, cum ad inferiores
quosque trahitur, in crassiorem corporis statum 
solidioremque formatur, ita ut visibiles istas mundi species variasque
cum vero perfectioribus ministrat et beatioribus distinguat,
in fulgore cœlestium corporum micat, et spiritualis
corporis indumentis vel Angelos Dei, vel filios 
resurrectionis exornat ex quibus omnibus diversus ac varius unius
mundi complebitur status. Verum si plenius hæc discutere
libet, oportebit attentius et diligentius cum omni metu Dei
et reverentia perscrutari Scripturas divinas, si quid forte in
his de talibus arcanus et reconditus sensus revelare, si quid
in absconsis et reconditis sermonibus (sancto Spiritu 
demonstrante his qui digni sunt) poterit inveniri, cum plura
testimonia de hac ipsa specie fuerint congregata.</p></div3>
<pb n="127"/>
</div2>
<div2 n="III"><head>CAPUT III – De initio mundi, et causis ejus.</head>

<div3 n="I"><head>I.</head>
<p>Superest ut post hæc requiramus utrum ante hunc
mundum qui nunc est, mundus alius fuerit; et si fuit,
utrum talis fuerit qualis iste qui nunc est, an paulo 
differentior, vel inferior; aut omnino non fuerit mundus, sed
tale aliquid fuerit qualem illum intelligimus post omnium
finem futurum, cum tradetur regnum Deo et Patri: qui
nihilominus alterius mundi fuerit finis, illius scilicet post
quem hic mundus cœpit; lapsus autem varius 
intellectualium naturarum provocaverit Deum ad istam variam 
diversamque conditionem mundi. Sed et illud similiter 
requirendum puto, utrum post hunc mundum curatio aliqua et
emendatio erit, asperior quidem et doloris plena erga eos
qui verbo Dei obedire noluerunt: per eruditionem vero 
rationabilemque institutionem, per quam possent ad 
locupletiorem proficere veritatis intellectum hi qui in præsenti
vita in hæc se studia dediderunt, et mentibus purgatiores
effecti, capaces jam hinc divinæ sapientiæ perrexerunt: et
post hæc statim finis omnium consequetur, et pro 
correctione et emendatione eorum qui talibus indigent, alius 
rursus mundus erit, vel similis isti qui nunc est, vel hoc 
melior, aut multo deterior; et qualiscumque ille erit post hunc
mundus, quamdiu erit et si erit aliquando cum nullus
unquam sit mundus, aut si fuit aliquando cum mundus non
fuerit omnino: aut si fuerint plures, vel erunt, aut si 
accidat aliquando ut alter alteri æqualis et similis per omnia
atque indiscretus eveniat.</p></div3>

<div3 n="II"><head>II.</head>
<p>Ut ergo manifestius appareat utrum materia 
corporalis per intervalla subsistat, et sicut non fuit antequam
fieret, iterum resolvatur ut non sit
videamus primum si
<pb n="128"/>
fieri potest ut vivat aliquis sine corpore. Si enim aliquis
potest vivere sine corpore, possunt et omnia esse sine 
corpore: omnia enim ad unum finem tendere superior 
tractatus edocuit. Si autem omnia possunt carere corporibus, sine
dubio non erit substantia corporalis, cujus usus ullus existet.
Et quomodo sentiemus illud quod dixit Apostolus in his locis
in quibus de resurrectione disputat mortuorum, cum ait:
«Necesse est autem corruptibile hoc induere 
incorruptionem, et mortale hoc induere immortalitatem. Cum autem
corruptibile hoc induerit incorruptionem, et mortale hoc
induerit immortalitatem, tunc fiet sermo qui scriptus est:
Absorpta est mors in victoria: ubi est, mors, victoria tua?
Absorptus est, mors, aculeus tuus: aculeus autem mortis»
peccatum, virtus autem peccati lex.» Talem ergo 
quemdam videtur Apostolus suggerere intellectum. Quod enim
ait: «Corruptibile hoc, et mortale hoc,» velut tangentis et
ostendentis affectu, cui alii convenit nisi materiæ corporali?
Hæc ergo materia corporis quæ nunc corruptibilis est, 
induet incorruptionem, cum perfecta anima, et dogmatibus
incorruptionis instructa, uti eo cœperit. Et nolo mireris si
velut indumentum corporis perfectam animam dicimus,
quæ propter verbum Dei et sapientiam ejus nunc 
incorruptio nominatur: cum ipse utique qui est Dominus et creator
animæ Jesus Christus indumentum sanctis esse dicatur, 
sicut Apostolus dicit: «Induite vos Dominum Jesum 
Christum.» Sicut ergo Christus indumentum est animæ, ita
intelligibili quadam ratione etiam anima indumentum 
dicitur esse corporis. Ornamentum enim ejus est velans et 
contegens ejus mortalem naturam. Tale est ergo quod dicitur:
«Necesse est corruptibile hoc induere incorruptionem: 
ut si diceret: Naturam hanc corruptibilem corporis necesse
est indumentum accipere incorruptionis, animam habentem
<pb n="129"/>
in se incorruptionem, pro eo videlicet quod induta est 
Christum qui est sapientia et Verbum Dei. Cum autem vitæ 
participaverit corpus hoc quod aliquando gloriosius habebimus,
tunc ad id quod immortale est accedet ut etiam 
incorruptibile fiat. Si quid namque mortale est, hoc continuo et
corruptibile est: non tamen si quid corruptibile est, hoc
etiam mortale dici potest. Denique lapidem vel lignum 
corruptibile quidem dicimus: non tamen etiam mortale 
consequenter dicemus. Corpus vero quoniam vitæ participat,
ex eo quod separari ab eo vita potest et separatur, 
consequenter mortale nominamus, et secundum alium quoque
intellectum etiam corruptibile dicimus. Mira ergo ratione
sanctus Apostolus ad generalem primam causam respiciens
materiæ corporalis, cujus materiæ anima usum semper 
habet in qualibet qualitate positæ, nunc quidem carnali 
postmodum vero subtiliori et puriori, quæ spiritualis appellatur,
ait: «Necesse est corruptibile hoc induere 
incorruptionem.» Secundo vero ad specialem corporis respiciens
causam ait: «Necesse est mortale hoc induere 
immortalitatem.» Incorruptio autem et immortalitas quid aliud erit
nisi sapientia, et verbum, et justitia Dei, quæ formant 
animam, et induunt, et exornant? Et ita fit ut dicatur, quia
corruptibile incorruptionem induet, et mortale 
immortalitatem. Nunc enim etiamsi valde proficiamus, tamen 
quoniam solum ex parte cognoscimus, et ex parte prophetamus,
et per speculum in ænigmate videmus ea ipsa quæ videmur
intelligere, nondum corruptum hoc induit incorruptionem,
neque mortale ab immortalitate circumdatur: et quoniam
sine dubio in longius protrahitur nostra hæc in corpore
eruditio: videlicet usquequo ipsa corpora nostra quibus
circumdati sumus, propter Verbum Dei et sapientiam ac
perfectam justitiam, incorruptionem immortalitatemque
<pb n="130"/>
mereantur; propterea dicitur: «Necesse est corruptibile
hoc induere incorruptionem, et mortale hoc induere 
immortalitatem. </p></div3>

<div3 n="III"><head>III.</head>
<p>Verumtamen hi qui putant posse unquam extra 
corpora vitam ducere rationabiles creaturas, possunt in hoc
loco talia quædam movere. Si verum est quod corruptibile
hoc induet incorruptionem, et mortale hoc induet 
immortalitatem, et quod absorbeatur mors in finem, non aliud
quam materialem naturam exterminandam declarat, in
qua operari mors aliquid poterat, dum his qui sunt in 
corpore, per naturam materiæ corporalis mentis acumen 
videtur obtundi. Si vero extra corpus sunt, tunc omnino 
molestiam hujuscemodi perturbationis effugient. Sed quoniam
non ad subitum omne indumentum corporeum effugere
poterunt, prius in subtilioribus ac purioribus immorari -
corporibus æstimandi sunt, quæ ultra nec a morte vinci, nec
aculeo mortis compungi prævaleant: ut ita demum 
paulatim cessante natura materiali, et absorbeatur mors, et
etiam exterminetur in finem, atque omnis aculeus ejus 
penitus retundatur per divinam gratiam, cujus capax effecta
est anima, et incorruptionem atque immortalitatem 
meruit adipisci. Et tunc merito dicetur ab omnibus: «Ubi est,»
mors, victoria tua? ubi est, mors, aculeus tuus? Aculeus
autem mortis peccatum est.» Si ergo hæc habere 
consequentiam videntur, reliquum est ut status noster aliquando
incorporeus futurus esse credatur: quod si recipitur, et 
omnes subjiciendi Christo esse dicuntur, necesse est ut 
omnibus et hoc deferatur in quos pervenit subjectio Christi;
quia omnes qui subjecti sunt Christo, in fine quoque 
subjecti erunt Deo Patri, cui regnum traditurus dicitur 
Christus, et ita videtur ut tunc etiam usus corporum cesset. Si
autem cessat, in nihilum redit sicut et ante non erat. Sed
<pb n="131"/>
videamus quid eis occurrat qui hoc ita asserunt. Videbitur
enim esse necessarium ut si exterminata fuerit natura 
corporea, secundo iterum reparanda sit et creanda: possibile
enim videtur ut rationabiles naturæ a quibus nunquam 
aufertur liberi facultas arbitrii, possint iterum aliquibus 
motibus subjacere, indulgente hoc ipsum Domino, ne forte,
si immobilem semper teneant statum, ignorent se Dei 
gratia et non sua virtute in illo fine beatitudinis constitisse:
quos motus sine dubio rursum varietas corporum et 
diversitas prosequetur, ex qua mundus semper adornatur, nec
unquam poterit mundus nisi ex varietate ac diversitate
constare quod effici nullo genere potest extra materiam
corporalem.</p></div3>

<div3 n="V"><head>V.</head>
<p>Jam vero qui indissimiles sibi mundos ac per omnia
pares aliquando evenire confirmant, nescio quibus id 
possint asserere documentis. Si enim similis per omnia 
mundus dicitur, erit ut iterum Adam vel Eva eadem faciant
quæ fecerunt: idem iterum erit diluvium, atque idem 
Moyses rursum populum sexcenta fere millia numero educet
ex Ægypto: Judas quoque bis Dominum tradet: Paulus
secundo lapidantium Stephanum vestimenta servabit: et
omnia quæ in hac vita gesta sunt, iterum gerenda 
dicentur: quod non puto ratione aliqua posse firmari, si arbitrii
libertate aguntur animæ, et vel profectus suos vel decessus
pro voluntatis suæ sustinent potestate. Non enim cursu 
aliquo in eosdem se circulos post multa sæcula revolvente
aguntur animæ, ut hoc aut illud vel agant vel cupiant, sed
quocumque proprii ingenii libertas intenderit, illo 
gestorum suorum dirigunt cursum. Tale enim est quod ab istis
dicitur, ut si quis velit asserere quod frumenti medimnum
si profundatur in terram, potest fieri ut iidem et penitus
indiscreti secundo accidant casus granorum, ita ut 
unumqoudque granum juxta id profusum jaceat secundo, quo
<pb n="132"/>
primo aliquando dejectum est, et eodem ordine eisdemque
dispersum sit signis quibus fuerat primo diffusum: quod
utique innumerabilibus medimni granis impossibile est
prorsus accidere, etiamsi per immensa sæcula indesinenter
ac jugiter effundantur. Ita ergo impossibile mihi videtur
eodem ordine eisdemque modis nascentium, et 
morientium, et agentium quid secundo mundum posse reparari;
sed immutationibus non minimis diversos posse mundos
existere, ita ut pro manifestis quibusque causis melior 
status sit alterius mundi, et pro aliis inferior, et pro aliis 
medius quidem status. Qui autem numerus vel modus hic sit,
ego me nescire fateor. Si quis autem posset ostendere,
libentius discerem.</p></div3>

<div3 n="V"><head>V.</head>
<p>Verumtamen multorum sæculorum finis dicitur esse
hic mundus, qui et ipse sæculum dicitur. Docet autem
sanctus Apostolus quod Christus in eo sæculo quod ante
hoc fuit non est passus, sed ne in illo quidem quod ante
ipsum fuit
et nescio si enumerare sufficiam quanta fuerint
anteriora sæcula in quibus passus non est. Ex quibus 
autem sermonibus Pauli ad occasionem hujus intelligentiæ
venerim, proferam; ait enim: «Nunc vero semel in 
consummatione sæculorum ad refellendum peccatum per
hostiam sui manifestatus est.» Semel enim ait hostiam
effectum, et in consummatione sæculorum ad refellendum
peccatum esse manifestatum, Quod autem post hoc 
sæculum quod ad consummationem aliorum sæculorum dicitur
factum, erunt alia sæcula supervenientia, manifeste ab ipso
Paulo didicimus dicente: «Ut ostenderet in sæculis 
supervenientibus superabundantes divitias gratiæ suæ in 
bonitate super nos.» Non dixit, in sæculo superveniente;
neque, in duobus sæculis supervenientibus: unde arbitror
multa sæcula indicio sermonis illius declarari. Si vero 
ali<pb n="133"/>quid est sæculis majus, ita et in creaturis quædam sæcula
intelligantur, in aliis vero quæ excedunt et 
supergrediuntur visibiles creaturas (quod erit forte in restitutione 
omnium, cum ad perfectum finem universa pervenient), id
fortasse plus aliquid esse quam sæculum intelligendum est,
in quo erit omnium consummatio. Movet me autem in hoc
Scripturæ sanctæ auctoritas quæ dicit: In sæculum, et 
adhuc. Et adhuc enim quod dicit, plus aliquid sine dubio
quam sæculum vult intelligi; et vide ne illud quod dicit
Salvator, quia «volo ut ubi ego sum et isti sint mecum; et
>sicut ego et tu unum sumus, et isti sint in nobis unum, D
ostendere videatur plus aliquid quam est sæculum et sæcula,
forte etiam plus quam est sæcula sæculorum, id videlicet
cum jam non in sæculo sunt omnia, sed in omnibus Deus.</p></div3>

<div3 n="VI"><head>VI.</head>
<p>His pro nostris viribus de mundi ratione dissertis,
non incongruum etiam videtur ipsius mundi appellatio quid
sibi velit inquirere: quæ appellatio in Scripturis sanctis 
diversa significans frequenter ostenditur. Quod enim latine
mundum dicimus, græce κόσμος appellatur: κόσμος autem non
solum mundum, sed et ornamentum significat. Denique
in Esaia ubi ad principes filias Sion increpationis sermo 
dirigitur et dicit: «Pro ornamento capitis aurei calvitium
habebis propter opera tua,» ornamentum ibi eo nomine
quo mundum, appellavit, id est κόσμον. Dicitur etiam in 
indumento pontificis mundi ratio contineri, sicut in Sapientia
Salomonis invenimus, cum dicit quia «in vestimento 
poderis erat universus mundus.» Mundus dicitur etiam
noster cum habitatoribus suis orbis terrarum iste, sicut
cum Scriptura dicit: Omnis mundus in maligno positus
est. Meminit sane Clemens Apostolorum discipulus etiam
eorum quos ἀντίχθονας Græci nominarunt, atque alias partes
orbis terræ ad quas neque nostrorum quisquam accedere
<pb n="134"/>
potest, neque ex illis qui ibi sunt quisquam transire ad nos:
quos et ipsos mundos appellavit, cum ait: «Oceanus 
in» transmeabilis est hominibus, et hi qui trans ipsum sunt»
mundi, qui his eisdem dominatoris Dei dispositionibus»
gubernantur.» Dicitur etiam mundus ista universitas quæ
ex cœlo et terra continetur, sicut Paulus ait: Transiet
enim habitus hujus mundi. Designat sane et alium 
quemdam mundum præter hunc visibilem etiam Dominus et 
Salvator noster quem revera describere et designare difficile
est; ait namque: Ego non sum de hoc mundo. Tanquam
enim ex alio quodam esset mundo, ita dicit, quod non sum
de hoc mundo. Cujus mundi difficilem nobis esse 
expositionem idcirco prædiximus, ne forte præbeatur aliquibus 
occasio illius intelligentiæ, qua putent nos imagines quasdam
quas Græci ἰδέας nominant, affirmare: quod utique a nostris
alienum est, mundum incorporeum dicere, in sola mentis
phantasia vel cogitationum lubrico consistentem: et 
quomodo Salvatorem inde esse, vel sanctos quoque illuc ituros
poterunt affirmare, non video. Verumtamen præclarius 
aliquid et splendidius quam iste qui præsens est mundus, 
indicari a Salvatore non dubium est, quo etiam credentes in
se tendere provocat et hortatur. Sed utrum mundus iste
quem sentiri vult, separatus ab hoc sit longeque divisus, vel
loco, vel qualitate, vel gloria; an gloria quidem et qualitate
præcellat, intra tamen hujus mundi circumscriptionem 
cohibeatur, quod et mihi magis verisimile videtur: incertum
tamen est, et, ut ego arbitror, humanis adhuc 
cogitationibus et mentibus inusitatum. Ex his tamen quæ Clemens
visus est indicare cum dicit: «Oceanus intransmeabilis est»
hominibus, et hi mundi qui post ipsum sunt,» qui post
ipsum sunt mundos pluraliter nominans, quos et eadem Dei
summi providentia agi regique significat, semina quædam
<pb n="135"/>
nobis hujusmodi intelligentiæ videtur aspergere, quo 
putetur omnis quidem universitas eorum quæ sunt atque 
subsistunt, cœlestium et supercœlestium, terrenorum 
infernorumque, unus et perfectus mundus generaliter dici, intra
quem vel a quo cæteri, si qui illi sunt, putandi sunt 
contineri. Unde voluit quidem globum lunæ vel solis, 
cæterorumque, quos planetas vocant, per singula mundos 
nominari. Sed et ipsum supereminentem quem dicunt a ἀπλανῆ
globum, proprie nihilominus mundum appellari volunt.
Denique etiam Baruch prophetæ librum in assertionis 
hujus testimonium vocant, quod ibi de septem mundis vel
cœlis evidentius indicatur. Esse tamen super illam sphæram
quam ἀπλανῆ dicunt, volunt aliam, quam, sicut apud nos
cœlum continet omnia quæ sub cœlo sunt, ita illam dicunt
immensa quadam sui magnitudine et ineffabili complexu
spatia universarum sphærarum ambitu magnificentiore 
constringere; ita ut omnia intra ipsam ita sint sicut est hæc
terra nostra sub cœlo: quæ etiam in Scripturis sanctis terra
bona et terra viventium creditur nominari, habens suum
cœlum illud quod superius, in quo cœlo sanctorum nomina
scribi vel scripta esse dicuntur a Salvatore: quo cœlo 
cohibetur illa terra atque concluditur, quam Salvator in 
Evangelio mitibus et mansuetis repromittit. Ex illius namque
terræ nomine etiam hanc nostram cui arida prius nomen
fuerat, cognominatam volunt, sicut et firmamentum hoc
cœlum illius cœli vocabulo nuncupatum est. Verum de
hujuscemodi opinionibus plenius in illo loco tractavimus,
cum requireremus quid esset quod in principio fecit Deus
cœlum et terram. Aliud enim cœlum et alia terra indicatur
esse quam illud firmamentum quod post biduum factum
dicitur, vel arida quæ postmodum terra nuncupatur. Sane
hoc quod dicunt quidam de hoc mundo, quoniam 
corrupti<pb n="136"/>bilis quidem est ex eo quod factus est, nec tamen 
corrumpitur, quia corruptione fortior et validior est voluntas Dei
qui fecit eum et continet illum ne ei corruptio dominetur,
rectius sentiri ista possunt de eo mundo quem 
sphæram supra diximus, quia ex voluntate Dei nequaquam 
corruptioni subjaceat, pro eo quod nec causas corruptionis
accepit. Sanctorum quippe est et ad liquidum purificatorum
mundus ille, et non impiorum sicut iste noster. Videndum
autem est ne forte in hoc respiciens Apostolus dixerit:
a Prospicientibus nobis non ea quæ videntur, sed quæ non»
videntur. Quæ enim videntur temporalia sunt, quæ autem»
non videntur æterna sunt. Scimus autem quoniam si 
terrestris domus nostra hujus habitationis dissolvatur, 
ædificationem habemus a Deo domum non manufactam 
æternam in cœlis.» Cum enim alibi dicat: «Quia videbo»
cœlos opera digitorum tuorum,» et de omnibus 
invisibilibus per Prophetam Deus dixit: «Quia manus mea fecit
hæc omnia ",» istam æternam domum quam sanctis 
repromittit in cœlis, manu factam non esse pronuntiat; 
differentiam sine dubio creaturæ in his quæ videntur, et in his quæ
non videntur ostendens. Non enim idem intelligitur quod
dicit ea quæ non videntur, et ea quæ invisibilia sunt. Ea
namque quæ sunt invisibilia, non solum non videntur, sed
ne naturam quidem habent ut videri possint, quæ Græci
ἀσώματα, id est incorporea appellarunt; hæc autem de 
quibus Paulus dixit: «Quæ non videntur,» naturam quidem
habent ut videri possint, nondum tamen videri ab his 
quibus promittuntur, exponit.</p></div3>

<div3 n="VII"><head>VII.</head>
<p>His igitur tribus opinionibus de fine omnium et de
summa beatitudine prout sentire potuimus adumbratis,
unusquisque legentium apud semetipsum diligentius et 
scru<pb n="137"/>pulosius judicet si potest aliqua harum probari vel eligi.
Dictum est enim quod vel incorporea vita agi posse putanda
sit, posteaquam Christo fuerint subjecta omnia et per 
Christum Deo Patri, cum erit omnia et in omnibus Deus; vel
cum nihilominus Christo fuerint universa subjecta, et per
Christum Deo, cum quo et unus spiritus secundum hoc
quod spiritus sunt naturæ rationabiles, fiunt: tunc ipsa
quoque substantia corporalis optimis et purissimis 
spiritibus sociata pro assumentium qualitate vel meritis in 
æthereum statum transmutata, secundum quod Apostolus dicit:
Et nos immutabimur, refulgebit; aut certe quod eorum
quæ videntur habitu prætereunte, omni corruptibilitate 
decussa atque purgata, omnique hoc mundi statu in quo
planetarum dicuntur sphæræ, supergresso atque superato,
supra illam quæ dicitur, sphæram piorum atque
beatorum statio collocatur, quasi in terra bona, et terra 
vivorum quam mansueti et mites hæreditate percipient: cujus
est cœlum illud quod ambitu magnificentiore ipsam illam
circumdat et continet terram: quod vere cœlum et 
principaliter appellatur, in quo cœlo vel terra finis omnium 
atque perfectio tuta ac fidissima possit statione consistere, quo
scilicet illi post correptionem castigationemque quas pro
delictis pertulerant purgationis obtentu, expletis omnibus
atque depensis, terræ illius habitaculum mereantur; hi
vero qui Verbo Dei obedientes fuerunt ac sapientiæ ejus
jam hinc capaces se obtemperantes præbuerunt, cœli illius
vel cœlorum regna promereri dicantur, et ita dignius 
compleatur illud quod dictum est: «Beati mansueti, quia ipsi» 
hæreditate possidebunt terram; et: Beati pauperes spiritu,
quoniam ipsi hæreditate capient regnum cœlorum:» et
quod dicit in psalmo: «Exaltabit te et hæreditate capies»
terram.» Ad hanc etenim terram descendi dicitur; ad
<pb n="138"/>
illam autem quæ in alto est, exaltari. Hoc ergo modo 
videtur quasi iter quoddam sanctorum profectibus aperiri ab
illa terra ad illos cœlos, ut non tam permanere in illa terra
quam habitare videantur, transituri scilicet, cum in id 
quoque profecerint, ad hæreditatem regni cœlorum.</p></div3>
</div2>
<div2 n="IV"><head>CAPUT IV – Quod unus est Deus Legis et Prophetarum, et Domini Jesu Christi Pater.</head>

<div3 n="I"><head>I.</head>
<p>His itaque per ordinem prout potuimus breviter 
digestis, consequens est secundum quod ex initio 
proposuimus, confutare etiam eos qui putant alium Deum esse 
patrem Domini nostri Jesu Christi, præter illum qui Moysi
responsa Legis dabat, vel Prophetas mittebat, qui est Deus
patrum Abraham, Isaac et Jacob. Oportet enim primum in
hac nos fidei ratione firmari. Considerandum ergo est illud
quod frequenter in Evangeliis dicitur, et singulis quibusque
Domini et Salvatoris nostri gestis adjungitur: «Ut 
impleatur quod dictum est per Prophetam» illum vel illum, cum
manifestum sit quia prophetæ illius sunt Dei qui mundum
fecit. Ex ipsa ergo consequentia concluditur, quoniam qui
Prophetas misit, de Christo quæ prædicenda erant, ipse 
prædixit. Et dubium non est, quod hæc non alienus quisquam
ab eo, sed Pater ipsius prædicebat. Sed et illud quod 
frequenter exempla de veteri Testamento a Salvatore 
proferuntur, vel ab Apostolis ejus, non aliud indicat nisi quod
auctoritas veteribus a Salvatore et ab ejus discipulis 
adhibetur. Sed et illud quod ad benignitatem provocans 
discipulos Salvator dicit: «Estote perfecti sicut et Pater vester
cœlestis perfectus est, qui solem suum oriri jubet super
bonos et malos, et pluit super justos et injustos,» cuivis
<pb n="139"/>
etiam exiguæ intelligentiæ viro evidentissimum suggerit 
intellectum, quod non alium ad imitandum proponit 
discipulis suis Deum, nisi factorem cœli, et imbrium præbitorem.
Quod autem dicit quia orantes oporteat dicere: «Pater»
noster qui es in cœlis,» quid aliud videtur ostendere,
nisi Deum in melioribus mundi, id est creaturæ suæ 
partibus requirendum? Sed et quod de juramentis optima 
quædam instituta definiens ait «non oportere jurare, neque per
cœlum, quia sedes est Dei; neque per terram, quia 
scabellum est pedum ejus;» nonne apertissime videtur 
propheticis vocibus consonare quibus dicitur: «Cœlum mihi»
sedes, terra autem scabellum pedum meorum?» Sed et
e templo ejiciens eos qui vendebant oves, et boves, et 
columbas; effundens quoque mensas nummulariorum, et 
dicens: «Tollite ista hinc, et nolite facere domum Patris mei»
domum negotiationis,» Patrem suum sine dubio 
dicebat eum cujus nomini Salomon magnificum templum 
extruxerat. Sed et illud quod ait, «Non legistis quod dictum»
est a Deo ad Moysen: Ego sum Deus Abraham, et Deus
Isaac, et Deus Jacob: non est autem Deus mortuorum,»
sed viventium,» manifestissime nos docet quoniam
Deum Patriarcharum, pro eo quod sancti essent et viverent,
Deum appellabat viventium, illum scilicet qui dixerat in
Prophetis: «Ego sum Deus, et non est Deus præter me.»
Sciens namque Salvator Deum Abraham esse eum qui in
Lege scriptus est, et ipsum esse qui dicit quia «Ego sum
Deus, et non est Deus præter me;» siquidem ipsum illum
Patrem esse fatetur qui ignorat alium super se esse Deum,
sicut putant hæretici: absurde eum Patrem pronuntiat qui
eminentiorem ignorat Deum. Si vero non quidem ignorat,
sed fallit dicens non alium esse Deum præter se, multo
<pb n="140"/>
magis absurdum est si mendacem Patrem suum fatetur. Ex
quibus omnibus in hanc indaginem sensus adducitur, quia
alium nesciat Patrem nisi omnium conditorem et 
creatorem Deum.</p></div3>

<div3 n="II"><head>II.</head>
<p>Longum erit si ex omnibus Evangeliorum locis 
testimonia congregemus, quibus unus atque idem Deus Legis
et Evangeliorum esse doceatur. Contingemus tamen 
breviter etiam de Actibus Apostolorum, ubi Stephanus et 
Apostoli preces suas dirigunt ad eum Deum qui fecit cœlum et
terram, et qui locutus est per os sanctorum Prophetarum
suorum ipsum dicentes Deum Abraham, Isaac et Jacob;
Deum qui eduxit populum suum de terra Ægypti. Quæ
sententiæ sensum nostrum evidentissime sine dubio ad 
Creatoris dirigunt fidem, et affectum ejus inserunt his qui hæc
pie de eo fideliterque didicerunt: sicut et ipse Salvator
cum interrogatus esset quod mandatum esset maximum
omnium in Lege, respondit, dicens: «Diliges Dominum»
Deum tuum ex toto corde tuo, et ex tota anima tua, et
ex tota mente tua. Secundum autem simile est huic:»
Diliges proximum tuum sicut teipsum.» Et his addidit:
Quia in istis duobus mandatis tota Lex pendet et 
Pro‫עphetæ.» Quomodo ergo ei quem erudiebat atque in
discipulatum producebat, hoc mandatum ante omnia 
mandata commendat, per quod sine dubio in Deum Legis ejus
conciliaretur affectus, eo quod ipsis his verbis hæc fuerant
Lege prædicata? Sed concedatur contra has omnes 
evidentissimas approbationes, quia de alio nescio quo Deo 
dicat Salvator: «Diliges Dominum Deum tuum ex toto corde
tuo,» et reliqua quæ dicta sunt. Et quomodo si Lex et
Prophetæ Creatoris sunt sicut dicunt, id est alterius dei
præter eum quem ait bonum, consequenter dictum 
videbitur id quod addidit, Legem et Prophetas in his duobus
<pb n="141"/>
pendere mandatis? Quomodo enim quod alienum et 
peregrinum a Deo est, pendebit in Deo? Paulus autem dicens:
«Gratias ago Deo meo cui servio in spiritu meo a proavis»
meis in conscientia pura,» dilucide ostendit quia non
ad aliquem novum Deum, sed ad Christum venerit. Quos
enim alios proavos Pauli oportebit intelligi, nisi eos de 
quibus ipse dicit: «Hebræi sunt, et ego: Israëlitæ sunt, et
ego??» Sed et præfatio ipsa Epistolæ ejus ad Romanos
nonne hæc eadem his qui intelligere Pauli litteras norunt,
diligenter ostendet quem Deum Paulus prædicat? Ait enim:
«Paulus servus Jesu Christi vocatus Apostolus, segregatus
in Evangelium Dei quod ante promiserat per Prophetas»
suos in Scripturis sanctis de Filio suo, qui factus est ei ex»
semine David secundum carnem, qui prædestinatus est»
Filius Dei in virtute secundum Spiritum sanctificationis
ex resurrectione mortuorum Christi Jesu Domini 
nos» tri, etc.» Sed et illud quod ait: «Non obturabis os bovi
trituranti: numquid de bobus cura est Deo? An propter
nos utique dicit? Propter nos enim scriptum est, quia in»
spe debet qui arat arare, et qui triturat sub spe fructus
percipiendi.» In quo evidenter ostendit quia qui Legem
dedit Deus, propter nos, id est propter Apostolos dicit:
«Non obturabis os bovi trituranti:» cui cura erat non
boum, sed Apostolorum qui Christi Evangelium præ
dicabant. In aliis quoque promissionem Legis amplectens 
Paulus ipse, ita ait: «Honora patrem tuum et matrem, quod
est mandatum primum in promissione, ut bene sit tibi, et
longævus super terram sis, terram bonam quam Dominus»
Deus tuus dabit tibi.» Per quæ sine dubio placere sibi
Legem et Deum Legis atque ejus promissa pronuntiat.</p></div3>

<div3 n="III"><head>III.</head>
<p>Sed quoniam solent interdum hujus hæresis 
asserto<pb n="142"/>res per deceptiosa quædam sophismata simpliciorum 
quorumque corda decipere, absurdum non puto si etiam ea
quæ in assertionibus suis proferre solent, proponentes 
subreptionem eorum ac mendacia confutemus. Aiunt igitur:
Scriptum est: «Deum nemo vidit unquam:» ille autem
Deus quem Moyses prædicat, et ab ipso Moyse visus est, et
antea a patribus ejus is vero qui a Salvatore annuntiatur,
a nullo penitus visus est. Interrogemus ergo eos et nos si
hunc quem fatentur Deum, et alium esse eum dicunt quam
creatorem Deum, visibilem an invisibilem dicant esse. Et
siquidem dixerint quia visibilis est, præter hoc quod contra
Scripturæ sententiam venire arguentur, quæ dicit de 
Salvatore, quia «imago est invisibilis Dei, primogenitus omnis
creaturæ,» incurrent etiam in illud absurdum, quod
Deum corporeum esse dicant. Non enim aliter videri quid
potest nisi per habitum, et magnitudinem, et colorem, quæ
sunt specialia corporum. Et si corpus esse pronuntietur
Deus, quoniam omne corpus ex materia est, invenietur et
Deus esse ex materia: quod si ex materia sit, materia autem
sine dubio corruptibilis est: erit ergo jam secundum illos
corruptibilis Deus. Rursum quoque interrogabimus eos.
Materia facta est an ingenita, id est infecta? Et si quidem
dixerint quia infecta est, id est ingenita, requiremus ab eis
si materiæ pars quidem alia Deus, alia autem pars mundus
est. Si vero responderint de materia quia facta est, sine 
dubio consequetur ut eum quem Deum dicunt, factum esse
fateantur quod utique nec ipsorum nec nostra ratio 
admittit. Sed dicent: Invisibilis est Deus. Et quid agetis? Si
invisibilem eum esse dicitis per naturam, neque Salvatori
debet esse visibilis. Quinimo et videri Deus pater Christi
dicitur, quoniam «qui videt, inquit, Filium, videt et 
Patrem.» Quod utique vos vehementer angustat, a nobis
<pb n="143"/>
vero rectius non pro videndo, sed pro intelligendo sentitur.
Qui enim intellexerit Filium, intelliget et Patrem. Hoc ergo
modo Moyses etiam Deum vidisse putandus est, non 
carnalibus oculis eum intuens, sed visu cordis ac sensu mentis
intelligens, et hoc ex parte aliqua. Manifestum enim est
quia faciem, inquit, meam non videbis (scilicet qui
Moysi responsa præbebat), sed posteriora mea.» Quæ
utique cum eo sunt intelligenda sacramento, quo intelligi
convenit dicta divina, abjectis profecto illis et spretis 
anilibus fabulis quæ de anterioribus Dei ab imperitis 
posterioribusque finguntur. Neque sane quis nos impium aliquid
sensisse arbitretur, quod diximus quia nec Salvatori 
visibilis est Pater: consideret quali distinctione adversus 
hæreticos agentes utimur. Diximus enim quod aliud sit videre
et videri, et aliud nosse et nosci, vel cognoscere atque 
cognosci. Igitur videre et videri corporum res est: quod 
utique nec Patri nec Filio, nec Spiritui sancto inter se 
invicem competenter aptabitur. Natura enim Trinitatis modum
visionis excedit, his quæ in corpore sunt, id est omnibus.
reliquis creaturis, qualitatem inter se invicem visionis 
indulgens; incorpereæ vero naturæ, et principaliter 
intellectuali, nihil aliud convenit nisi nosse vel nosci, sicut et 
Salvator ipse pronuntiat dicens, quia «nemo novit Filium nisi
Pater, neque Patrem quis novit nisi Filius et cui voluerit»
Filius revelare.» Manifestum ergo est quia non dixit,
Nemo vidit Patrem nisi Filius, sed, «Nemo novit Patrem»
nisi Filius. </p></div3>

<div3 n="IV"><head>IV.</head>
<p>Si vero propter illa quæ dicuntur in veteri 
Testamento, quod irascitur Deus vel pœnitet, vel si qua alia 
humani affectus passio designatur, materiam sibi ad 
confutandos nos præberi putant, affirmantes penitus impassibilem
Deum, atque his omnibus carentem affectibus sentiendum:
<pb n="144"/>
ostendendum est eis etiam in Evangelicis parabolis haberi
similia cum dicit, quia is qui plantavit vineam et locavit
eam colonis, qui coloni missos ad se servos interemerunt,
ad ultimum etiam filium ad se missum occiderunt, iratus
dicitur abstulisse vineam ab eis, et malos colonos male 
perditum dedisse, et vineam colonis aliis tradidisse qui 
redderent ei fructum in tempore suo. Sed et illos cives qui, 
profecto patrefamilias accipere sibi regnum, legatos miserunt
post eum dicentes: «Nolumus eum regnare super nos,
impetrato regno regressus paterfamilias et iratus interfici
coram se jubet, et civitatem eorum igne consumit. Sed et
nos sive in vetere Testamento sive in novo, cum de ira Dei
legimus, non secundum litteram quæ dicuntur advertimus,
sed spiritualem intellectum requirimus in talibus, ut ita
sentiamus sicut intelligere de Deo dignum est. De quibus
secundum parvitatem sensus nostri cum secundi psalmi 
exponeremus illum versiculum in quo ait: «Tunc loquetur ad»
eos in ira sua, et in furore suo conturbabit eos,» prout
potuimus, qualiter hoc intelligi deberet ostendimus.</p></div3>
</div2>
<div2 n="V"><head>CAPUT V – Dejusto et bono.</head>

<div3 n="I"><head>I.</head>
<p>Verum quoniam movet etiam istud quosdam
quod principes istius hæresis divisionem quamdam fecisse sibi
videntur, qua dixerunt aliud esse justum, aliud bonum; et
hac divisione in divinitate etiam usi sunt, affirmantes 
bonum quidem Deum esse patrem Domini nostri Jesu Christi,
et non justum, justum vero Legis et Prophetarum Deum,
nec tamen bonum huic quæstioni respondere quam 
potuero breviter necessarium puto. Existimant igitur 
bonita<pb n="145"/>tem affectum talem quemdam esse, quod bene fieri 
omnibus debeat etiamsi indignus sit is cui beneficium datur, nec
bene consequi mereatur: sed, ut mihi videtur, non recte
usi sunt tali definitione, putantes non fieri bene huic cui
austerum vel triste aliquid infertur. Justitiam vero putarunt
affectum esse talem qui unicuique prout meretur retribuat.
Sed et in hoc rursum definitionis suæ sensum non recte 
interpretantur. Putant enim quia quod justum est malis mala
faciat, bonis bona; id est, ut secundum sensum ipsorum
justus malis non videatur bene velle, sed velut odio quodam
ferri adversus eos: et colligunt sicubi forte in Scripturis 
veteris Testamenti inveniunt historiam referentem, verbi 
gratia de diluvii pœnis, et eorum qui in eo extincti referuntur,
vel cum Sodoma et Gomorra ignei sulphureique imbris 
vastatione depopulantur, vel cum in deserto pro peccatis suis
omnes decidunt, ita ut nullus ex his qui de Ægypto fuerant
profecti, inveniatur terram repromissionis intrare præter
Jesum et Caleb. De novo autem Testamento misericordiæ
ac pietatis congregant verba, quibus a Salvatore discipuli
informantur, et quibus pronuntiari videtur quia nemo sit
bonus præter unum Deum patrem: et per hoc ausi sunt
bonum quidem nominare Patrem Salvatoris Jesu Christi,
alium autem esse dicunt mundi Deum, quem justum eis,
non etiam bonum placuit appellare.</p></div3>

<div3 n="II"><head>II.</head>
<p>A quibus primo illud exigendum puto, si secundum
suam definitionem justum possunt ostendere Conditorem
punientem pro meritis vel eos qui diluvii tempore 
perierunt, vel Sodomitas, vel eos qui ex Ægypto profecti 
fuerant, cum videamus interdum multo nequiora et 
scelestiora committi flagitia quam fuerint illa pro quibus hi quos
supra diximus interempti sunt, nondum tamen videmus
unumquemque peccantium pœnam luere meritorum; 
num<pb n="146"/>quidnam bonum dicent effectum eum qui aliquando justus
erat? an potius illud putabunt, quod justus quidem est
nunc, sed patienter fert humana delicta, tunc vero nec 
justus quidem erat qui innocentes parvulos et lactentes simul
cum immanibus et impiis gigantibus extinguebat? Sed hæc
ita sentiunt, quia nihil audire ultra litteram norunt: 
alioquin ostendant quomodo justum est secundum litteram, in
tertiam et quartam progeniem parentum reddi peccata in
sinum filiorum, et in filiorum ipsorum filios post ipsos. A
nobis autem talia ista non secundum litteram intelliguntur,
sed sicut Ezechiel docuit parabolam eam dicens, 
requirimus quid significet introrsus ipsa parabola. Sed et illud
debent ostendere, quomodo justus sit, et pro meritis 
unicuique retribuens, qui punit terrenos et diabolum, cum 
nihil dignum pœna commiserint. Non enim poterant (si 
secundum istos naturæ malæ et perditæ erant) aliquid boni
agere. Nam et quod judicem eum dicunt, non tam 
gestorum quam naturarum judex videtur: quippe si natura mala
benefacere non potest, nec bona male. Tum deinde eum
quem bonum dicunt, si ad omnes bonus est, sine dubio et
ad eos qui perituri sunt bonus est: et quomodo non eos
salvat? Si non vult, jam non erit bonus: si vult et non 
potest, omnipotens non erit. Quin potius audiant in Evangeliis
Patrem Domini nostri Jesu Christi ignem præparantem 
diabolo et angelis ejus. Et quomodo istud opus tam pœnale
quam triste, secundum sensum istorum, boni Dei 
videbitur? Sed et ipse Salvator boni Dei Filius in Evangeliis 
protestatur et dicit, «quia si signa et prodigia facta fuissent in
Tyro et Sidone, olim in sacco et cinere sedentes 
pœnitentiam egissent.» Et cum proximus utique ipsis urbibus
accessisset, ac fines earum fuisset ingressus, cur, quæso,
declinat civitates istas ingredi, et præstare eis signorum et
<pb n="147"/>
prodigiorum copiam, si eas his gestis in sacco et cinere 
certum erat acturas esse pœnitentiam? Quod utique cum non
facit, sine dubio perditioni eas relinquit, quas malæ et 
perditæ naturæ non esse ipse Evangelii sermo iudicat qui eas
potuisse pœnitere designat. Sed et in quadam Evangelii 
nihilominus parabola ingrediens rex videre discumbentes qui
fuerant invitati, vidit quemdam non indutum nuptialibus
indumentis, et ait ei: «Amice, quomodo huc intrasti non»
habens indumentum nuptiale? Tunc ait ministris: 
Ligantes ei manus et pedes, mittite eum foras in tenebras
exteriores: ibi erit fletus et stridor dentium.» Dicant
nobis quis est iste rex qui ingressus est videre 
discumbentes, et inveniens inter eos quemdam sordidis indumentis,
jubet eum vinctum per ministros suos in exteriores 
tenebras detrudi. Numquidnam ille est quem justum dicunt?
Et quomodo bonos ac malos jusserat invitari, nec merita a
ministris sciscitari præceperat? Per quod utique non justi
alicujus, ut isti dicunt, et pro meritis retribuentis, sed erga
omnes indiscretæ benignitatis indicatur affectus. Si vero
necesse est hoc de bono Deo, id est vel de Christo, vel de
Patre Christi intelligi, quid aliud est quod justo Dei judicio
objiciunt: imo quid tale est quod in Deo Legis 
criminantur, quale est ut eum qui ab his servis quos miserat vocare
bonos et malos, fuerat invitatus, juberet pro sordidioribus
indumentis vinctum manibus pedibusque in exteriores 
tenebras præcipitari?</p></div3>

<div3 n="III"><head>III.</head>
<p>Et hæc quidem sufficere debent quæ ex auctoritate
assumpsimus Scripturarum ad refellenda ea quæ hæretici
obtendere solent. Non tamen indecens videbitur, si etiam
ex ratione ipsius consequentiæ paucis agamus cum eis. 
Interrogamus ergo eos si norunt quæ ratio apud homines
virtutis ac malitiæ habeatur, et si videtur consequens esse,
<pb n="148"/>
ut virtutes dicamus in Deo, vel, ut ipsis videtur, in duobus
istis diis. Respondeant hoc quoque si videtur eis bonitas
virtus esse aliqua, quod puto sine dubio fatebuntur, quid
etiam dicent de justitia? Nunquam profecto, ut mihi 
videtur, ita desipient, ut justitiam negent esse virtutem. Ergo
si bonum virtus et justitia virtus est, sine dubio justitia
bonitas est. Si vero dixerint, non esse bonum justitiam,
superest ut aut malum sit, aut indifferens. Et quidem 
dicentibus malum esse justitiam respondere ineptum puto.
Videbor enim vel insanis sermonibus, vel mente motis 
hominibus respondere. Malum enim quomodo videbitur id
quod bonis bona retribuere potest, sicut etiam ipsi 
fatentur? Si vero indifferens dixerint, consequens est ut cum
justitia indifferens sit, et sobrietas et prudentia et omnes
reliquæ virtutes indifferentes habeantur. Et quid 
respondebimus Paulo dicenti: «Si qua virtus, si qua laus, hæc 
cogitate quæ didicistis, et accepistis, et audistis, et vidistis.»
in me?» Discant ergo perscrutantes Scripturas divinas
quæ sunt singulæ virtutes, et non surripiant in hoc quod
dicunt, quia is Deus qui unicuique secundum meritum 
retribuit, odio malorum retribuit malis mala, et non pro eo
quod austerioribus curari indigent medicamentis hi qui 
deliquerunt, et propterea his adhibet ea quæ emendationis
prospectu ad præsens videntur sensum doloris inferre. Non
legunt quid scriptum sit de spe illorum qui in diluvio 
perempti sunt, de qua spe Petrus ipse in prima Epistola sua
ita ait: «Quia Christus mortuus quidem est carne, 
vivificatus autem spiritu: in quo pergens prædicavit his 
spiritibus qui in carcere tenebantur, qui increduli fuerant»
aliquando cum expectarent Dei patientiam in diebus Noë»
cum fabricaretur arca, in qua pauci, id est octo animæ
salvæ factæ sunt per aquam, quod et vos simili forma
<pb n="149"/>
nunc baptisma salvos facit.» De Sodoma autem et 
Gomorra dicant nobis si credunt creatoris Dei esse 
propheticas voces, ejus scilicet qui refertur super eos ignis et
sulphuris imbrem pluisse: quid dicit de ipsis Ezechiel 
propheta? «Restituetur, inquit, Sodoma in antiquum.» Quid
autem affligens eos qui pœna digni sunt, non pro bono 
affligit? Qui etiam ad Chaldæam dicit: «Habes carbones ignis,»
sede super eos, ipsi erunt tibi adjutorio.» Sed et de his
qui in deserto ceciderunt, audiant quid in Lxxvii Psalmo,
qui Asaph superscribitur, referatur: ait enim: «Cum 
occideret eos, tunc exquirebant eum ".» Non dicit, quià
aliis interfectis alii requirebant eum, sed ait quia eorum
qui occidebantur talis erat interitus, ut mortificati 
requirerent Deum. Ex quibus omnibus constat unum eumdemque
esse justum et bonum Legis et Evangeliorum Deum, et 
benefacere cum justitia, et cum bonitate punire: quia nec
bonum sine justo, nec justum sine bono dignitatem divinæ
potest indicare naturæ. Addemus adhuc etiam hoc versutiis
eorum compellentibus nos. Si aliud est justum quam 
bonum, quoniam bono malum contrarium est, et justo 
injustum, sine dubio et injustum aliud erit quam malum: et
sicut justus apud vos non est bonus, ita neque injustus erit
malus: et rursum, sicut bonus non est justus, ita et malus
non erit injustus. Cui autem non videtur absurdum ut Deo
quidem bono contrarius sit malus, Deo autem justo quem
inferiorem bono dicunt, contrarius nemo sit? Non enim 
sicut Satanas est qui malus dicitur, ita est alius aliquis qui
dicatur injustus. Quid ergo est? Rescindamus ea quæ 
defendimus. Non enim poterunt dicere quia malus non etiam
injustus sit, et injustus malus. Quod si in istis contrariis
indissociabiliter inhæret vel malo injustitia, vel injustitia
<pb n="150"/>
malum, sine dubio et bonus indissociabilis erit justo, et
justus bono: ut sicut unam eamdemque nequitiam malitiæ
et injustitiæ dicimus, ita bonitatis ac justitiæ virtutem unam
eamdemque teneamus.</p></div3>

<div3 n="IV"><head>IV.</head>
<p>Sed iterum ad Scripture nos revocant verba 
proferentes illam suam famosissimam quæstionem. Aiunt 
namque Scriptum est, et quia non potest arbor mala fructus»
bonos facere: ex fructu enim arbor cognoscitur.» Quid
ergo aiunt? Qualis arbor sit Lex, ex fructibus suis, id est
ex præceptorum sermonibus declaratur. Si enim bona 
inveniatur Lex, sine dubio et qui dedit eam bonus Deus esse
creditur. Si vero justa magis quam bona, justus etiam 
legislator putabitur Deus. Paulus Apostolus nulla circuitione
usus ait: «Lex ergo bona est, et mandatum sanctum et
justum et bonum.» Ex quibus est manifestum quia 
Paulus non istorum litteras didicerat qui justum a bono 
separant, sed ab eo Deo fuerat instructus, et ejus Dei spiritu
fuerat illuminatus, qui simul et sanctus et bonus et justus
est per cujus ille spiritum loquens, dicebat mandatum
Legis esse sanctum et justum et bonum. Et ut evidentius
supra justitiam et sanctitatem bonitatem magis inesse 
ostenderet in mandato, repetito sermone, pro his tribus solam
protulit bonitatem, dicens: «Quod ergo bonum est, mihi»
mors est? absit,» Sciens quippe bonitatem genus esse
virtutum, justitiam vero vel sanctitatem species generis,
ideo cum in superioribus genus simul ac species nominas.
set, repetens sermonem ad solum genus retorsit. Sed et in
consequentibus: «Peccatum, inquit, per bonum mihi»
operatum est mortem.» In quo id per genus concludit,
quod superius per species exposuerat. Hoc modo namque
intelligendum est etiam illud quod dictum est: «Bonus»
homo de bono thesauro cordis sui profert bonum, et 
ma<pb n="151"/>lus de malo profert malum.» Genus namque assumpsit
etiam hic in bono vel malo, ostendens sine dubio in bono
homine esse et justitiam et sobrietatem et prudentiam et
pietatem et omne quod vel dici bonum vel intelligi potest.
Similiter etiam et malum hominem dixit, qui sine dubio
esset injustus et impurus et impius et omnia quæ per 
partes hominem malum deformant: sicut enim sine his 
nequitiis nemo aliquem malum hominem putat, nec esse 
malus potest; ita et sine illis virtutibus certum est quod nemo
putabitur esse bonus. Superest eis adhuc etiam illud, quod
velut proprie sibi datum scutum putant, quod dixit 
Dominus in Evangelio: «Nemo bonus nisi unus Deus pater,»
dicentes hoc esse proprium vocabulum Patris Christi, qui
tamen alius sit a creatore omnium Deo, cui creatori 
bonitatis nullam dederit appellationem. Videamus ergo si in
veteri Testamento Deus Prophetarum et mundi creator ac
legislator non dicitur bonus. Et quid est quod in Psalmis
dicit: «Quam bonus Israël Deus rectis corde; et: Dicat
nunc Israël quoniam bonus, quoniam in sæculum 
misericordia ejus.» Et in lamentationibus Hieremiæ 
scriptum est: «Bonus Dominus his qui sustinent eum, animæ»
quærenti eum.» Sicut ergo bonus in veteri Testamento
frequenter dicitur Deus, ita etiam justus in Evangeliis 
appellatur Domini nostri Jesu Christi Pater. Denique in 
Evangelio secundum Joannem orans ipse Dominus, noster, ad
Patrem dicit: «Pater juste, et mundus te non cognovit.»
Ne forte dicant quia etiam mundi creatorem pro 
assumptione carnis Patrem vocabat, et ipsum justum nominabat,
excluduntur ab eo sermone qui statim sequitur: ait enim:
Et mundus te non cognovit.» Secundum ipsos enim 
solum Deum bonum mundus ignorat. Nam conditorem suum
<pb n="152"/>
verissime recognoscit, Domino ipso dicente, quia mundus
quod suum est diligit. Aperte ergo ille quem putant bonum
Deum, justus esse in Evangeliis dicitur. Ex otio sane licebit
plura testimonia congregare, sicubi in novo Testamento
Pater Domini nostri Jesu Christi justus appellatur, et etiam
in veteri Testamento cœli et terræ creator bonus dicitur,
ut pluribus testimoniis convicti hæretici aliquando forte
erubescant.</p></div3>
</div2>
<div2 n="VI"><head>CAPUT VI – De Incarnatione Christi.</head>

<div3 n="I"><head>I.</head>
<p>Tempus est his decursis repetere nos de Incarnatione
Domini et Salvatoris nostri, quomodo vel quare homo 
fuerit factus. Pro viribus igitur nostris perexiguis considerata
ex operum suorum magis quam ex nostri sensus 
contemplatione, divina natura, intuitisque nihilominus creaturis
ejus visibilibus, fide quoque invisibilibus contemplatis, quia
non omnia vel oculis videre potest humana fragilitas, vel
ratione complecti, pro eo quod omnium rationabilium 
infirmius et fragilius animal nos homines sumus; 
præstantiora enim sunt illa quæ vel in cœlo vel super cœlos 
habentur: superest ut harum omnium creaturarum et Dei
medium, id est mediatorem quæramus, quem Paulus 
Apostolus Primogenitum omnis creaturæ pronuntiat. Videntes
quoque nos ea quæ de ejus majestate in Scripturis 
sanctis referuntur, et intuentes quod «imago invisibilis Dei, et
primogenitus omnis creaturæ dicatur, et quod in ipso
creata sunt omnia visibilia et invisibilia, sive Throni, sive
Dominationes, sive Principatus, sive Potestates, omnia»
per ipsum et in ipso creata sunt: et ipse est ante omnes,»
et omnia illi constant,» qui est caput omnium, solus 
habens caput Deum patrem; scriptum est enim: «Caput 
au<pb n="153"/>tem Christi Deus:» pervidentes etiam quod scriptum
est, quoniam «nemo novit Patrem nisi Filius, neque quis
novit Filium nisi Pater:» (Quis enim potest nosse quæ
sit Sapientia, nisi qui genuit eam? aut quis ad liquidum quæ
sit Veritas novit, nisi veritatis Pater? Quis certe universam
Verbi sui naturam, atque ipsius Dei quæ ex Deo est, 
investigare potuit, nisi solus Deus apud quem erat Verbum?) pro
certo habere debemus quod hoc Verbum, sive ratio dicenda
est, hanc Sapientiam, hanc Veritatem, nullus alius nisi solus
Pater novit, de quo scriptum est: «Ne ipsum quidem 
mundum capere arbitror libros qui scriberentur,» de gloria
scilicet et majestate Filii Dei. Impossibile namque est 
litteris committere ea quæ ad Salvatoris gloriam pertinent. His
igitur tantis ac talibus de natura Filii Dei consideratis, cum
summa admiratione obstupescimus quod eminens omnium
ista natura exinaniens se de statu majestatis suæ homo 
factus sit, et inter homines conversatus, sicut gratia labiis ejus
infusa testatur, et sicut testimonium ei reddit Pater cœ
lestis, et ut signis quoque et prodigiis variis virtutibusque ab eo
gestis confirmatur. Qui etiam ante præsentiam suam hanc
quam ostendit in corpore, præcursores suos et nuntios 
adventus sui misit Prophetas; post ascensionem vero suam in
cœlos, sanctos Apostolos divinitatis suæ virtute repletos 
homines vel ex publicanis vel ex piscatoribus imperitos et 
indoctos circuire fecit orbem terrarum, ut ex omni genere
atque ex omnibus populis piorum plebem in se credentium
congregarent.</p></div3>

<div3 n="II"><head>II.</head>
<p>Verum ex omnibus de eo miraculis et magnificentiis
illud penitus admirationem humanæ mentis excedit, nec
invenit mortalis intelligentiæ fragilitas quomodo sentire vel
intelligere possit quod tanta illa potentia divinæ majestatis,
ipsum illud Verbum Patris, atque ipsa Sapientia Dei, in qua
<pb n="154"/>
creata sunt omnia visibilia et invisibilia, intra 
circumscriptionem ejus hominis qui apparuit in Judæa, fuisse credenda
sit; sed et ingressa esse Dei Sapientia vulvam fœminæ, et
nasci parvulus, et vagitum emittere ad similitudinem 
plorantium parvulorum; tum deinde quod in morte 
conturbatus refertur, ut ipse etiam profitetur dicens: «Tristis est
anima mea usque ad mortem;» et ad ultimum quod
usque ad eam quæ inter homines indignissima habetur 
adductus est mortem, licet post tertiam surrexerit diem. Cum
ergo in eo quædam ita videamus humana ut nihil a 
communi mortalium fragilitate distare videantur, quædam ita
divina ut nulli alii nisi illi primæ et ineffabili naturæ 
conveniant deitatis, hæret humani intellectus angustia, et tantæ 
admirationis stupore percussa, quo declinet, quid teneat, quo
se convertat, ignorat. Si Deum sentiat, mortalem videt: si
hominem putet, devicto mortis imperio cum spoliis 
redeuntem a mortuis cernit. Propter quod cum omni metu et 
reverentia contemplandum est, ut in uno eodemque ita 
utriusque naturæ veritas demonstretur, ut neque aliquid indignum
et indecens in divina illa et ineffabili substantia sentiatur,
neque rursum quæ gesta sunt, falsis illusa imaginibus 
existimentur. Quæ quidem in aures humanas proferre, et 
sermonibus explicare, longe vires vel meriti nostri, vel ingenii ac
sermonis excedit: arbitror autem quia etiam sanctorum
quinimo etiam Apostolorum supergrediatur mensuram
fortassis totius creaturæ cœlestium virtutum eminentior est
sacramenti istius explanatio. De quo nos non temeritate
aliqua, sed quoniam ordo loci deposcit, ea magis quæ fides
nostra continet, quam quæ humanæ rationis assertio 
vindicare solet, quam paucissimis proferemus, suspiciones potius
nostras quam manifestas aliquas affirmationes in medium
proferentes.
<pb n="155"/></p></div3>

<div3 n="III"><head>III.</head>
<p>Igitur Unigenitus Dei per quem omnia facta esse 
visibilia et invisibilia in superioribus sermo disputationis 
edocuit, secundum Scripturæ sententiam et fecit omnia, et quæ
fecit, diligit. Nam cum invisibilis Dei ipse sit imago 
invisibilis, participationem sui universis rationabilibus 
creaturis invisibiliter præbuit, ita ut tantum ex eo unusquisque
participii sumeret, quanto erga eum dilectionis inhæsisset
affectu. Verum, cum pro liberi arbitrii facultate varietas
unumquemque ac diversitas habuisset animorum, ut alius
ardentiore, alius tenuiore et exiliore erga auctorem suum
amore teneretur, illa anima de qua dixit Jesus: «Quia 
nemo auferet a me animam meam,» ab initio creaturæ et
deinceps inseparabiliter ei atque indissociabiliter inhærens,
utpote sapientiæ et verbo Dei et veritati ac luci veræ, et
tota totum recipiens, atque in ejus lucem splendoremque
ipsa cedens, facta est cum ipso principaliter unus spiritus,
sicut et Apostolus his qui eam imitari deberent promittit,
quia «qui se jungit Domino, unus spiritus est.» Hac ergo
substantia animæ inter Deum carnemque mediante (non
enim possibile erat Dei naturam corpori sine mediatore
misceri) nascitur, ut diximus, Deus homo illa substantia
media existente, cui utique contra naturam non erat 
corpus assumere. Sed neque rursus anima illa, utpote 
substantia rationabilis, contra naturam habuit capere Deum, in
quem, ut superius diximus, velut in verbum et sapientiam
et veritatem tota jam cesserat. Unde et merito pro eo vel
quod tota esset in Filio Dei, vel totum in se caperet Filium
Dei, etiam ipsa cum ea quam assumpserat carne, Dei Filius
et Dei virtus, Christus et Dei sapientia appellatur: et 
rursum Dei Filius per quem omnia creata sunt, Jesus Christus
et Filius hominis nominatur. Nam et filius Dei mortuus esse
dicitur, pro ea scilicet natura quæ mortem utique recipere
<pb n="156"/>
et Filius hominis appellatur, qui venturus in Dei
patris gloria cum sanctis Angelis prædicatur. Et hac de
causa per omnem Scripturam tam divina natura humanis
poterat vocabulis appellatur, quam humana natura divinæ 
nuncupationis insignibus decoratur. Magis enim de hoc quam de
ullo alio dici potest, quod scriptum est quia «erunt ambo
in carne una, et jam non sunt duo, sed caro una. D.» Magis
enim Verbum Dei cum anima in carne una esse, quam vir
cum uxore, putandum est; Sed et unus spiritus esse com
Deo, cui magis convenit quam huic animæ quæ se ita Deo
per dilectionem junxit, ut cum eo unus spiritus merito 
dicatur?</p></div3>

<div3 n="IV"><head>IV.</head>
<p>Quod autem dilectionis perfectio, et meriti affectus
sinceritas ei hanc inseparabilem cum Deo fecerit unitatem,
ita ut non fortuita fuerit, aut cum persona acceptione 
animæ ejus assumptio, sed virtutum suarum ei merito delata,
audi ad eam Prophetam dicentem: «Dilexisti justitiam, et
odisti iniquitatem; propterea unxit te Deus, Deus tuus,
oleo lætitiæ præ participibus tuis.» Dilectionis ergo 
merito ungitur oleo lætitiæ, id est anima Christi cum Verbo
Dei Christus efficitur. Ungi namque oleo lætitiæ, non aliud
intelligitur quam Spiritu sancto repleri. Quod autem præ
participibus dixit, indicat quia non gratia Spiritus sicut
Prophetis ei data est, sed ipsius Verbi Dei in ea 
substantialis inerat plenitudo, sicut et Apostolus dixit: «In quo
inhabitat omnis plenitudo divinitatis corporaliter.» 
Denique propter hoc non solum dixit: «Dilexisti justitiam,
sed addit; «et odisti iniquitatem.» Odisse enim 
iniquitatem est illud quod Scriptura dicit de eo, quia 
pecca» tum non fecit, nec inventus est dolus in ore ejus:» et
quod ait: «Tentatus per omnia pro similitudine absque
<pb n="157"/>
peccato.» Sed et ipse Dominus dicit: «Quis vestrum 
arguet me de peccato?» Et iterum ipse dicit de se: «Ecce»
venit princeps mundi hujus, et in me non invenit 
quid» quam.» Quæ omnia nullum in eo peccati sensum 
indicant extitisse. Quod ut Propheta evidentius designaret, quia
nunquam in cum iniquitatis sensus intrasset, ait: 
«Prius» quam sciret puer patrem aut matrem vocare, avertit se
ab iniquitate.»</p></div3>

<div3 n="V"><head>V.</head>
<p>Quod si alicui difficile videbitur, pro eo quod 
rationabilem animam esse in Christo supra ostendimus, cum
utique animarum naturam boni malique capacem per 
omnes disputationes nostras frequenter ostendimus; hoc modo
rei hujus explanabitur difficultas. Naturam quidem animæ
illius hanc fuisse quæ est omnium animarum, non potest
dubitari: alioquin nec dici anima potuit, si vere non fuit
anima. Verum quoniam boni malique eligendi facultas 
omnibus præsto est, hæc anima quæ Christi est, ita elegit 
diligere justitiam, ut pro immensitate dilectionis 
inconvertibiliter ei atque inseparabiliter inhæreret, ita ut propositi
firmitas, et affectus immensitas, et dilectionis 
inextinguibilis calor, omnem sensum conversionis atque 
immutationis abscinderet, et quod in arbitrio erat positum, longi usus
affectu jam versum sit in naturam: ita et fuisse quidem
in Christo humana et rationabilis anima credenda est, et
nullum sensum vel possibilitatem eam putandum est 
habuisse peccati.</p></div3>

<div3 n="VI"><head>VI.</head>
<p>Ad pleniorem tamen rei explanationem non videtur
absurdum, si etiam similitudine aliqua utamur, licet in re
tam ardua, tamque difficili, ne exemplis quidem uti com ·
modis copia est. Tamen, ut absque aliquo præjudicio 
dicamus, ferri metallum capax est frigoris et caloris: si ergo
massa aliqua ferri semper in igne sit posita, omnibus suis
<pb n="158"/>
poris omnibusque venis ignem recipiens, et tota ignis 
effecta, si neque ignis ab ea cesset aliquando, neque ipsa ab
igne separetur, numquidnam dicemus hanc, quæ natura
quidem ferri massa est, in igne positam et indesinenter
ardentem, posse frigus aliquando recipere? Quinimo, quod
verius est, magis eam sicut in fornacibus sæpe fieri oculis
deprehendimus, totam ignem effectam dicimus, quoniam
nec aliud in ea nisi ignis cernitur: sed et si qui contingere
atque attrectare tentaverit, non ferri, sed ignis vim sentiet.
Hoc ergo modo etiam illa anima quæ quasi ferrum in igne,
sic semper in Verbo, semper in Sapientia, semper in Deo
posita est; omne quod agit, quod sentit, quod intelligit,
Deus est et ideo nec convertibilis aut mutabilis dici 
potest, quæ inconvertibilitatem ex Verbi Dei unitate 
indesinenter ignita possedit. Ad omnes denique sanctos calor 
aliquis Verbi Dei putandus est pervenisse: in hac autem anima
ipse ignis divinus substantialiter requievisse credendus est,
ex quo ad cæteros calor aliquis venerit. Denique quod dixit,
quia «unxit te Deus, Deus tuus, oleo lætitiæ præ participibus»
tuis,» ostendit quod aliter ista anima oleo lætitiæ, id est
verbo Dei et sapientia ungitur; et aliter participes ejus, id
est sancti Prophetæ et Apostoli. Illi enim in odore 
unguentorum ejus cucurrisse dicuntur: ista autem anima vasculum
unguenti ipsius fuit, ex cujus fragrantia participantes digni
quique Prophetæ fiebant et Apostoli. Sicut ergo aliud est
unguenti substantia, aliud odor ejus: ita aliud est Christus,
et aliud participes sui. Et sicut vas ipsum quod substantiam
continet unguenti, nullo genere potest aliquid recipere 
fœtoris; hi vero qui ex odore ejus participant, si se paulo
longius a fragrantia ejus removerint, possibile est ut 
incidentem recipiant fœtorem ita Christus, velut vas ipsum
in quo erat unguenti substantia, impossibile fuit ut 
con<pb n="159"/>trarium reciperet odorem; participes vero ejus, quam 
proximi fuerint vasculo, tam odoris erunt participes et capaces.</p></div3>

<div3 n="VII"><head>VII.</head>
<p>Arbitror sane etiam Hieremiam prophetam 
intelligentem quæ sit in eo natura Dei sapientiæ, quæ etiam hæc
esset quam salute pro mundi susceperat, dixisse: 
«Spiritus vultus nostri Christus Dominus, cui diximus quod in
umbra ejus vivemus in gentibus.» Pro eo enim quod
sicut umbra corporis nostri inseparabilis est a corpore, et
indeclinabiliter motus ac gestus corporis suscipit et gerit;
puto eum animæ Christi opus, ac motum qui ei 
inseparabiliter inhærebat, et pro motu ac ejus voluntate cuncta 
perpetrabat, ostendere volentem umbram Christi Domini hanc
vocasse, in qua umbra nos viveremus in gentibus. In hujus
namque assumptionis sacramento gentes vivunt, quæ 
imitantes eam per fidem veniunt ad salutem. Sed et David 
dicens: «Memor esto opprobrii mei, Domine, quo 
exprobraverunt me in commutationem Christi tui,» similia mihi
videtur ostendere. Et Paulus quid aliud sentit, cum dicit:
«Vita vestra abscondita est cum Christo in Deo?» Et 
quidem in alio loco dicit: «An documentum quæritis ejus qui
in me loquitur Christus?» Et nunc Christum in Deo 
dicit absconditum. Cujus rei intellectus nisi talis aliquis 
indicetur, qualem per umbram Christi a Propheta significatum
esse supra diximus, fortassis etiam hunc sensum humanæ
mentis excedit. Sed et quamplurima alia in Scripturis 
divinis de umbræ significantia videmus inserta, ut illud in
Evangelio secundum Lucam, cum dicit Gabriel ad Mariam:
«Spiritus Domini superveniet in te, et virtus Altissimi
obumbrabit tibi.» Et Apostolus de Lege dicit, quia 
«similitudini et umbræ deserviunt cœlestium» hi qui 
carnalem habent circumcisionem. Et alibi dicitur: «Nonne
<pb n="160"/>»
umbra est vita nostra supra terram?» Si ergo et lex
quæ super terram est umbra est, et vita omnis nostra quæ
est super terram umbra est, et in umbra Christi vivimus 
inter gentes; videndum est ne harum omnium veritas 
umbrarum in illa revelatione noscatur, cum jam non per 
speculum et in ænigmate, sed facie ad faciem sancti quique
gloriam Dei et rerum causas ac veritatem speculari 
merebuntur. Cujus veritatis accepto jam pignore per Spiritum
sanctum, dicebat Apostolus: «Etiamsi cognovimus 
Christum secundum carnem aliquando, sed nunc jam non 
novimus.» Hæc interim nobis ad præsens de rebus tam
difficilibus disputantibus, id est de incarnatione et de 
deitate Christi occurrere potuerunt. Si quis sane melius 
aliquid poterit invenire, et evidentioribus de Scripturis 
sanctis assertionibus confirmare quæ dicit, illa potius quam hæc
recipiantur.</p></div3>
</div2>
<div2 n="VII"><head>CAPUT VII – De sancto Spiritu.</head>

<div3 n="I"><head>I.</head>
<p>Quia ergo post primas illas dissertiones quas de Patre
et Filio et Spiritu sancto in initiis, secundum quod res 
poposcerat, exposuimus, visum est rursum repetere nos 
debere, et ostendere quod Deus idem esset creator et 
conditor mundi, et pater Domini nostri Jesu Christi, id est
Legis et Prophetarum atque Evangeliorum unus atque
idem Deus; tum deinde etiam de Christo, quod is qui 
verbum et sapientia Dei superius fuerat ostensus, etiam 
qualiter homo factus est in consequentibus debuit demonstrari:
superest ut etiam de Spiritu sancto quam possumus 
breviter repetamus. Tempus est ergo nunc de Spiritu sancto nos
pro viribus pauca disserere quem Dominus et Salvator 
nos<pb n="161"/>ter in Evangelio secundum Joannem, Paracletum 
nominavit. Sicut enim idem ipse Deus, atque idem ipse Christus;
ita idem Spiritus sanctus est qui in Prophetis et in 
Apostolis fuit, id est, sive in illis qui ante adventum Christi Deo
crediderunt, sive in his qui per Christum confugerunt ad
Deum. Et duos quidem Deos ausos esse hæreticos dicere,
et duos Christos audivimus; duos autem Spiritus sanctos
nunquam cognovimus ab aliquo prædicari. Quomodo enim
hoc de Scripturis poterunt affirmare, aut quam 
differentiam dare poterunt inter Spiritum sanctum et Spiritum
sanctum? si tamen definitio aliqua aut descriptio inveniri
potest Spiritus sancti. Nam ut concedamus Marcioni vel
Valentino posse differentias deitatis inducere, et aliam boni
naturam, aliam vero justi describere, quid excogitabit, 
atque quid inveniet, ut indifferentiam Spiritus sancti 
introducat? Nihil ergo illos posse ad indicium qualiscumque 
differentiæ arbitror invenire.</p></div3>

<div3 n="II"><head>II.</head>
<p>Nos vero existimamus quod participationem ejus 
similiter ut sapientiæ Dei et verbi Dei absque ulla differentia
creatura rationabilis omnis assumat. Video tamen quod
præcipuus sancti Spiritus adventus ad homines post 
ascensionem Christi in cœlos, magis quam ante adventum ejus
declaretur. Antea namque solis Prophetis, et paucis, si
quis forte in populo meruisset, donum Spiritus sancti 
præbebatur; post adventum vero Salvatoris scriptum est 
adimpletum esse illud quod dictum est in propheta Joële,
quia «erit in novissimis diebus, et effundam de Spiritu meo»
super omnem carnem, et prophetabunt:» quod utique
tale est sicut illud quod ait: «Omnes gentes servient ei.»
Per gratiam ergo Spiritus sancti cum reliquis 
quamplurimis etiam illud magnificentissimum demonstratur, quod ea
quæ in Prophetis scripta sunt, vel Lege Moysi, pauci tunc,
<pb n="162"/>
id est ipsi Prophetæ, et vix sicubi unus ex omni populo 
superare poterat intellectum corporeum, et majus aliquid,
id est, spirituale quid poterat intelligere in Lege vel 
Prophetis; nunc autem innumeræ sunt multitudines 
credentium, qui licet non omnes possint per ordinem atque ad 
liquidum spiritualis intelligentiæ explanare consequentiam,
tamen omnes persuasum habent, quod neque circumcisio
corporaliter intelligi debeat, neque otium sabbati, vel 
sanguinis effusio pecoris, neque quod de his Moysi responsa
darentur a Deo: qui utique sensus dubium non est quod
Spiritus sancti virtute omnibus suggeratur.</p></div3>

<div3 n="III"><head>III.</head>
<p>Sicut autem multi sunt intellectus de Christo, qui
utique quamvis sapientia sit, non tamen in omnibus 
sapientiæ agit aut obtinet vim, nisi in his qui in ipso 
sapientiæ student; neque cum medicus dicatur, erga omnes
quasi medicus agit, sed erga illos tantum qui ægritudinis
suæ intellecto languore confugiunt ad misericordiam ejus,
ut possint consequi sanitatem: ita arbitror etiam de 
Spiritu sancto in quo omnis est natura donorum. Aliis namque
præbetur per Spiritum sermo sapientiæ, aliis sermo 
scientiæ, aliis fides; et ita per singulos qui eum capere possunt,
hoc efficitur, vel hoc intelligitur ipse Spiritus, quo indiget
ille qui eum participare meruerit. Quas divisiones ac 
differentias non advertentes hi qui eum Paracletum in 
Evangelio audiunt nominari, neque considerantes ex quo opere
vel actu Paracletus nominetur, vilibus eum nescio quibus
spiritibus compararunt, et per hoc conturbare conati sunt
Ecclesias Christi, ita ut dissentiones fratribus non modicas
generarent. Evangelium vero tantæ eum potentiæ ac 
majestatis ostendit, ut dicat Apostolos non posse capere adhuc
ea quæ volebat docere eos Salvator, nisi cum advenerit
Spiritus sanctus, qui se eorum animabus infundens 
illumi<pb n="163"/>nare eos possit de ratione ac fide Trinitatis. Isti vero pro
imperitia sui intellectus, quia non solum ipsi quod rectum
est consequenter non valent exponere, sed ne his quidem
quæ a nobis dicuntur possunt audientiam commodare, 
minora quam dignum est de ejus divinitate sentientes, 
erroribus se ac deceptionibus tradiderunt, erratico magis spiritu
depravati, quam sancti Spiritus institutionibus eruditi, 
secundum quod Apostolus dixit: «Doctrinam spirituum 
dæmoniorum sequentes prohibentium nubere ad interitum»
et ruinam multorum, et importune se abstinere a cibis,
ut per ostentationem acrioris observantiæ seducant 
animas innocentum.»</p></div3>

<div3 n="IV"><head>IV.</head>
<p>Oportet ergo nos scire quia Paracletus est Spiritus
sanctus, docens majora quam voce proferri possunt, et, ut
ita dixerim, quæ ineffabilia sunt, et «quæ non licet homini
loqui,» id est quæ indicari humano sermone non 
possunt. Quod autem ait non licet, pro eo quod non potest,
dictum sentimus ab Apostolo, sicut et ibi ubi ait: «Omnia
mihi licent, sed non omnia expediunt: omnia mihi licent,
sed non omnia ædificant.» Ea enim quorum potestas
nobis est, propter quod habere ea possumus, licere nobis
dicit. Paracletus vero quod dicitur Spiritus sanctus, a 
consolatione dicitur. Paraclesis enim latine consolatio 
appellatur. Si quis namque de Spiritu sancto participare 
meruerit, cognitis ineffabilibus sacramentis, consolationem sine
dubio et lætitiam cordis assumit: cum enim rationes 
omnium quæ fiunt, quare vel qualiter fiant, Spiritu indicante
cognoverit, in nullo utique conturbari ejus anima poterit,
aut ullum sensum mororis accipere: nec in aliquo terretur,
cum verbo Dei et sapientiæ ejus inhærens, Dominum 
Jesum dicit in Spiritu sancto. Verum quoniam Paracleti 
fecimus mentionem, et pro viribus nostris qualiter de eo
<pb n="164"/>
sentiri debeat, exposuimus; dicitur autem etiam Salvator
noster paracletus in Epistola Joannis cum dicit: «Si quis
nostrum peccaverit, paracletum habemus apud Patrem
Jesum Christum justum, et ipse est propitiatio pro 
peccatis nostris» consideremus ne forte aliud hic 
significet hæc appellatio paracleti de Salvatore, aliud de Spiritu
sancto. Videtur enim de Salvatore paracletus dici 
deprecator: utrumque enim significat in græco paracletus, et 
deprecatorem et consolatorem. Propter eum ergo qui 
subsequitur sermonem, quo ait: «Et ipse est repropitiatio pro
peccatis nostris,» magis in Salvatore nomen paracleti pro
deprecatore intelligendum videtur; deprecari enim Patrem
pro peccatis nostris dicitur. De Spiritu sancto Paracletus
consolator debet intelligi, pro eo quod consolationem 
præstat animabus, quibus aperte revelat sensum scientiæ 
spiritualis.</p></div3>
</div2>
<div2 n="VIII"><head>CAPUT VIII – De Anima.</head>

<div3 n="I"><head>I.</head>
<p>Post hæc jam ordo deposcit nos etiam de anima 
generaliter inquirere, et ab inferioribus incipientes ad superiora
conscendere. Esse namque animas in singulis quibusque
animalibus, etiam in his quæ in aquis degunt, a nullo 
arbitror dubitari. Nam et communis omnium hoc servat 
opinio, et confirmatio sanctæ Scripturæ auctoritatis accedit,
cum dicitur, quia «fecit Deus cetos magnos, et omnem
animam animantium repentium, quæ produxerunt aquæ
secundum genus eorum.» Ex communi vero rationis
intelligentia confirmatur etiam ab his qui definitionem 
animæ certis determinant verbis. Definitur namque anima hoc
modo, quia sit substantia φαντασικἡ et ὁρμητικὴ, quod latine,
licet non tam proprie explanetur, dici tamen potest 
sensi<pb n="165"/>bilis et mobilis. Quod utique convenit etiam de omnibus
animalibus dici, et his quæ in aquis degunt; sed et in 
volucribus eadem definitio animæ convenienter ostenditur.
Addidit sane Scriptura etiam alterius sententiæ 
auctoritatem, cum dicit: «Non manducabitis sanguinem, quia
anima totius carnis sanguis ejus est, et non 
manducabitis animam cum carnibus; in quo evidentissime 
sanguinem omnium animalium animam eorum esse designat.
Jam vero si quis requirat, quomodo animam omnis carnis
sanguinem ejus esse dixit, de apibus, vespis, et. formicis,
et de his quæ in aquis sunt, ostreis, et cochleis, et quæ-
cumque sunt alia quæ carent sanguine et esse animantia
manifestissime demonstrantur: respondendum est, 
quoniam in hujuscemodi animantibus quam in cæteris vim 
habet rubri sanguinis vigor, hanc vim obtinet in istis humor
iste qui inest in eis, licet alterius sit coloris; nihil enim 
refert qui sit color, dummodo substantia sit vitalis. De 
jumentis vero vel pecudibus quod animantia sint, etiam apud
communem opinionem nulla dubitatio est. Evidens tamen
est divinæ Scripturæ sententia, cum dicit Deus: 
«Producat terra animam vivam secundum genus, quadrupedia»
et repentia et bestias terræ secundum genus.» Jam vero
de homine quamvis nulli dubium sit, nec requirere aliquis.
possit, tamen et Scriptura divina designat, quod «Deus in
faciem ejus inspiraverit spiramentum vitæ, et factus est
homo in animam viventem.» Superest de Angelico 
ordine requirere, utrum et ipsi animas habeant, an animæ
sint, vel de cæteris divinis cœlestibusque virtutibus, sed
et de contrariis potestatibus. Auctoritatem quidem divinæ
Scripturæ usquam nullam invenimus, quod vel Angeli, vel
si qui sunt divini spiritus ministri Dei, vel animas habere,
vel animæ dicantur: animantia tamen esse a quamplurimis
<pb n="166"/>
sentiuntur. De Deo autem invenimus scriptum esse ita
«Et ponam animam meam super animam illam quæ 
manducaverit sanguinem, et eradicabo eam de populo suo;»
et item alibi: «Neomenias vestras et sabbata et diem 
magnum acceptum non habeo. Jejunia et ferias et dies festos»
vestros odit anima mea.» Et in xxi psalmo de Christo
(certum est enim quia ex persona ipsius iste psalmus 
ascribitur, sicut Evangelium contestatur) ita dictum est: «Tu»
autem, Domine, ne longe facias auxilium tuum; ad 
defensionem meam respice; erue a framea, Deus, animam»
meam, et de manu canis unicam meam.» Quamvis et
multa alia sint testimonia de anima Christi in carne positi.</p></div3>

<div3 n="II"><head>II.</head>
<p>Sed de Christi quidem anima omnem nobis adimet
quæstionem ratio incarnationis occurrens. Sicut enim vere
carnem habuit, ita vere et animam habuit. De eo vero quod
1 Dei anima in Scripturis nominatur, qualiter intelligi debeat,
et sentire et proferre difficile est; semel enim simplicem
illam naturam, et absque ullius adjectionis permixtione 
profitemur tamen quoquo modo sentiendum est, nominari
interim Dei anima videtur: de Christo vero non dubitatur.
Et ideo non mihi videtur absurdum etiam de sanctis 
Angelis cæterisque cœlestibus virtutibus tale aliquid vel dicere
vel sentire; siquidem definitio illa animæ etiam in ipsos 
videtur incurrere. Quis enim rationabiliter sensibiles eos esse
vel mobiles poterit denegare? Quod si recta ista videtur
esse definitio, quod substantia rationabiliter sensibilis et
mobilis anima dicatur, videtur hæc eadem definitio etiam
ad Angelos pertinere. Quid enim aliud in illis quam 
sensus rationabilis et motus est? Quorum autem una 
definitionis ratio est, horum sine dubio et eadem substantia est.
Paulus sane esse quemdam animalem hominem significat,
quem negat ea quæ sunt spiritus Dei posse recipere: sed
<pb n="167"/>
stultam dicit ei videri Spiritus sancti doctrinam, nec posse
eum intelligere quod spiritualiter discernatur. Sed et in alio
loco ait seminari corpus animale, et surgere corpus 
spirituale, ostendens in resurrectione justorum nihil animale
futurum. Et ideo requirimus ne forte substantia aliqua sit
quæ secundum hoc quod anima est, imperfecta sit. Verum
utrum propterea imperfecta sit quod a perfectione decidit,
an talis a Deo facta sit, cum per ordinem singula discuti
cœperint, requiremus. Si enim animalis homo non recipit
quæ sunt spiritus Dei, et pro eo quod animalis est, melioris
naturæ, id est divinæ intelligentiam recipere non potest,
hac fortassis de causa evidentius nos Paulus docere volens
quid sit per quod ea quæ sunt spiritus, id est spiritualia 
intelligere possumus, mentem magis quam animam Spiritui
sancto conjungit et sociat. Hoc enim eum puto ostendere
cum dicit: «Orabo spiritu, orabo et mente; psalmum 
dicam spiritu, psalmum dicam et mente.» Et non dicit
quia Anima orabo, sed, spiritu et mente: et non dicit, 
Animna psallam, sed, spiritu psallam et mente.</p></div3>

<div3 n="III"><head>III.</head>
<p>Sed fortasse requiritur: Si mens est quæ spiritu orat
et psallit, et ipsa est quæ et perfectionem percipit et 
salutem; quomodo dicit Petrus: «Percipientes finem fidei
nostræ salutem animarum nostrarum?» Si anima cum
spiritu nec orat nec psallit, quomodo sperabit salutem? Aut
si cum ad beatitudinem venerit, jam anima non dicetur?
Sed videamus ne forte possit hoc modo responderi, quia
sicut Salvator venit salvare quod perierat, etiam cum 
salvatur, non est perditum quod prius perditum dicebatur;
ita fortassis etiam hoc quod salvatur anima dicitur: cum
autem jam salva facta fuerit, ex perfectioris partis suæ 
vocabulo nuncupabitur. Sed et illud adjici posse videtur 
quibusdam, quia sicut hoc quod perditum est erat sine 
du<pb n="168"/>bio antequam periret, cum aliud nescio quid erat quam
perditum, sicut erit utique cum jam non est perditum: ita
etiam anima quæ perisse dicitur, videbitur fuisse quid 
aliquando cum nondum perisset, et propter hoc anima 
diceretur, quæ rursum ex perditione liberata potest iterum illud
esse quod fuit antequam periret, et anima diceretur. Sed et
ex ipsa nominis animæ significatione quam in græco 
indicat, visum est et nonnullis requirentibus curiosius posse
non mediocrem suggeri intellectum. Nam sermo divinus
Deum ignem esse dixit cum ait: «Deus noster ignis est
consumens.» Sed et de Angelorum substantia ita ait:
Qui facit Angelos suos spiritus, et ministros suos ignem»
urentem;» et alibi: «Apparuit Angelus Domini in 
flamma ignis in rubo.» Insuper etiam mandatum accepimus,
ut simus spiritu ferventes; per quod sine dubio igneum
ostenditur et calidum Dei verbum. Sed et Hieremias 
propheta audit ab eo qui sibi responsa dabat: «Ecce dedi»
verba mea in os tuum ignem.» Sicut ergo Deus ignis est,
et Angeli flamma ignis, et sancti quique spiritu fervent:
ita e contrario hi qui deciderunt a dilectione Dei, sine 
dubio refrixisse in charitate ejus, ac frigidi facti dicendi sunt.
Ait enim et Dominus, quia «propterea quod multiplicata»
est iniquitas, refrigescet charitas multorum.» Sed et
omnia quæcumque sunt quæ adversæ potestati in 
Scripturis sanctis comparantur, frigida semper inveniens diabolus
dicitur quo quid frigidius invenitur. Sed et in mari 
regnare dicitur draco. Serpentem namque et draconem, quod
utique ad aliquem de malignis spiritibus retorquetur, et in
mari Propheta esse designat. Et alibi dicit Propheta: 
«Inducam gladium sanctum super draconem serpentem 
fugientem, super draconem serpentem perversum, et 
inter<pb n="169"/>ficiet eum.» Et iterum ait: «Etiam si abscesserint ab
oculis meis, et descenderint in profundum maris; ibi»
mandabo draconi, et mordebit eos.» Sed et in Job ipse
rex esse omnium quæ in aquis sunt, dicitur. A Borea vero
accendi mala super omnes qui habitant terram, Propheta
denuntiat. Boreas autem ventus in Scripturis sanctis 
frigidus designatur, sicut scriptum est in Sapienti: «Frigidus»
ventus Boreas ".» Quod et ipsum sine dubio sentiendum
est de diabolo. Si ergo ea quæ sancta sunt, et ignis et lumen
et ferventia nominantur, quæ autem contraria sunt, frigida,
et charitas multorum refrigescere dicitur; requirendum est
ne forte et nomen animæ, quod græce dicitur ψυχὴ, a 
refrigescendo de statu diviniore ac meliore dictum sit, et 
translatum inde quod ex calore illo naturali et divino refrixisse
videatur, et ideo in hoc quo nunc est statu el vocabulo
sita sit. Denique proprie laudabiliter animam poni in 
Scripturis sanctis, require si facile invenias; culpabiliter autem
frequenter occurrit, ut ibi: «Anima mala perdit eum qui
possidet eam; et: Anima quæ peccat, ipsa morietur.»
Postea enim quam dictum: «Omnes animæ meæ sunt; 
sicut anima patris, ita anima filii mea est,
utique consequens videbatur ut diceret: «Anima quæ agit justitiam,
ipsa salvabitur; et: Anima quæ peccat, ipsa morietur.»
Sed nunc videmus quoniam quod culpabile quidem est 
adjunxit ad animam, quod autem laude dignum erat reticuit..
Videndum ergo est, ne forte, sicut diximus ex ipso nomine
declarari, ab eo quod refrixerit a fervore justorum et divini
ignis participatione fu, id est anima appellata sit, nec 
tamen amisit facultatem restituendi se in illum statum fervoris
in quo ex initio fuit. Unde et Propheta tale aliquid 
videtur ostendere, cum dicit: «Revertere, anima mea, in 
re<pb n="170"/>quiem tuam.» Ex quibus omnibus illud videtur ostendi,
quod mens de statu suo ac dignitate declinans, effecta vel
nuncupata est anima; quæ si reparata fuerit et correcta,
redit in hoc ut sit mens.</p></div3>

<div3 n="IV"><head>IV.</head>
<p>Quod si ita est, decessus ipse mentis ac devolutio 
videtur mihi quod non æqualis omnium sentiendus sit, sed
vel plus vel minus in animam verti, et aliquas quidem 
mentes servare aliquid etiam prioris vigoris, aliquas vero aut
nihil, aut exiguum aliquid. Unde inveniuntur quidam 
statim ab ineunte ætate ardentioris acuminis, alii vero 
tardioris, nonnulli autem obtusissimi et penitus indociles nasci.
Verumtamen quod diximus, mentem in animam verti, vel
si qua alia in hoc videntur aspicere, discutiat apud se qui
legit diligentius et pertractet: a nobis tamen non putentur
velut dogmata esse prolata, sed tranctandi more ac 
requirendi esse discussa. Addat autem et hoc qui legit ad 
tractatum, quod etiam de Salvatoris anima ex his quidem quæ
in Evangelio scripta sunt, observatur, quod alia sunt quæ
ei sub animæ nomine ascribuntur, et alia quæ sub 
spiritus nomine deputantur. Nam cum passionem aliquam vel
perturbationem sui vult indicare, sub animæ nomine 
indicat, ut cum dicit: «Nunc anima mea turbata est; et: 
Tristis est anima mea usque ad mortem; et: Nemo tollit 
animam meam; sed ego pono eam abs me.» In manus autem
Patris commendat non animam, sed spiritum et cum 
carnem dicat infirmam, non animam promptam dicit, sed 
spiritum: unde videtur quasi medium quoddam esse anima
inter carnem infirmam et spiritum promptum.</p></div3>

<div3 n="V"><head>V.</head>
<p>Sed fortassis occurrat nobis aliquis ex his de quibus
ipsi in nostris propositionibus admonuimus, et dicat: 
Quomodo ergo etiam Dei anima dicitur? Cui respondebimus
hoc modo: Quia sicut omnia quæ corporaliter de Deo 
di<pb n="171"/>cuntur, id est vel digiti, vel manus, vel brachia, vel oculi,
vel pes, vel os, dicimus non hæc humana membra, sed 
virtutes ejus quasdam in his corporeorum membrorum 
appellationibus indicari: ita et esse aliquid aliud putandum est,
quod appellatione hac quæ anima Dei dicitur, indicatur. Et
si fas est audere nos in tali re amplius aliquid dicere, 
potest fortasse anima Dei intelligi unigenitus Filius ejus. Sicut
enim anima per omne corpus inserta movet omnia et 
agitat quæ operatur universa: ita et unigenitus Filius Dei, qui
est verbum et sapientia ejus, pertingit et pervenit ad 
omnem virtutem Dei, insertus ei, Et fortassis ob hujus 
sacramenti indicium corpus in Scripturis vel dicitur Deus, vel
describitur. Considerandum sane est, ne forte possit etiam
pro hoc anima Dei intelligi Unigenitus ejus, quoniam venit
et ipse in locum hunc afflictionis, et in convallem fletus 
descendit, et in locum humiliationis nostræ: sicut dicit in
psalmo: «Quoniam humiliasti nos in loco afflictionis *.»
Denique scio quosdam exponentes illud quod in Evangelio
a Salvatore dictum est: «Tristis est anima mea usque ad»
mortem 2,» interpretatos esse de Apostolis, quos velut
meliores a reliquo corpore animam suam dixerit. Nam quia
multitudo credentium corpus illius dicitur, Apostolos velut
reliquo corpore meliores animam intelligi debere dixerunt.
Hæc prout potuimus de rationabili anima discutienda 
magis a legentibus quam statuta ac definita protulimus. De
animabus vero pecudum cæterorumque mutorum sufficiant
illa quæ absolute superius diximus.</p></div3></div2>
<pb n="172"/>

<div2 n="IX"><head>CAPUT IX – De mundo et motibus rationabilium creaturarum, vel bonarum, vel malarum; et de causis earum.</head>

<div3 n="I"><head>I.</head>
<p>Sed nunc ad propositæ disputationis ordinem 
revertamur, et intueamur creaturæ initium, quodcumque illud 
initium creantis Dei mens potuerit intueri. In illo ergo initio
putandum est tantum numerum rationabilium creaturarum,
vel intellectualium, vel quoquomodo appellandæ sunt quas
mentes superius diximus, fecisse Deum, quantum sufficere
posse prospexit. Certum est quippe quod præfinito aliquo
apud se numero eas fecit: non enim, ut quidam volunt,
finem putandum est non habere creaturas; quia ubi finis
non est, nec comprehensio ulla, nec circumscriptio esse
potest. Quod si fuerit, utique nec contineri, vel dispensari
a Deo quæ facta sunt, poterunt. Naturaliter nempe quidquid
infinitum fuerit, et incomprehensibile erit. Porro autem 
sicut Scriptura dicit: «In numero et mensura universa.»
condidit Deus, et idcirco numerus quidem recte aptabitur
rationabilibus creaturis, vel mentibus, ut tantæ sint quantæ
a providentia Dei dispensari, regi et contineri possint. 
Mensura vero materiæ corporali consequenter aptabitur: quam
utique tantam a Deo esse creatam credendum est, quantam
sibi sciret ad ornatum mundi posse sufficere. Hæc ergo
sunt quæ in initio, id est ante omnia a Deo creata esse 
existimandum est. Quod quidem etiam in illo initio quod 
Moyses latentius introduxit, indicari putamus cum dicit: «In
principio fecit Deus cœlum et terram2.» Certum est enim
quia non de firmamento, neque de arida, sed de illo cœlo
ac terra dicatur, quorum cœlum hoc et terra quam videmus
vocabula postea mutuata sunt.
<pb n="173"/></p></div3>

<div3 n="II"><head>II.</head>
<p>Verum quoniam rationabiles istæ naturæ quas in 
initio factas supra diximus, factæ sunt cum ante non essent,
hoc ipso quia non erant, et esse cœperunt, necessario 
convertibiles et mutabiles substiterunt: quoniam quæcumque
inerat substantiæ earum virtus, non naturaliter inerat, sed
beneficio Conditoris effecta. Quod ergo sunt, non est 
proprium, nec sempiternum, sed a Deo datum. Non enim 
semper fuit: et omne quod datum est, etiam auferri et recedere
potest. Recedendi autem causa in eo erit, si non recte et
probabiliter dirigitur motus animorum. Voluntarios enim
et liberos motus a se conditis mentibus creator indulsit,
quo scilicet bonum in eis proprium fieret, cum id voluntate
propria servaretur: sed desidia et laboris tædium in 
servando bono, et aversio ac negligentia meliorum, initium 
dedit recedendi a bono. Recedere autem a bono, non aliud est
quam effici in malo. Certum namque est malum esse bono
carere. Ex quo accidit, ut in quanta mensura quis 
devolveretur a bono, in tantam mensuram malitiæ deveniret. In
quo utique pro motibus suis unaquæque mens, vel amplius
vel parcius bonum negligens, in contrarium boni, quod sine
dubio malum est, trahebatur. Ex quo videtur semina 
quædam et causas varietatis ac diversitatis ille omnium Conditor
accepisse, ut pro diversitate mentium, id est, rationabilium
creaturarum, quam diversitatem ex ea causa quam 
superius diximus putandæ sunt concepisse, varium ac diversum
mundum crearet. Quod autem varium ac diversum 
dicimus, hoc est quod volumus indicare.</p></div3>

<div3 n="III"><head>III.</head>
<p>Mundum nunc dicimus omne quod est super cœlos,
vel in cœlis, vel super terram, vel in his qui inferi 
appellantur, vel quæcumque usquam prorsus loca sunt, et hi qui in
ipsis degere nominantur. Totum ergo hoc, mundus vocatur.
In quo mundo quædam dicuntur esse supercœlestia, id est,
in habitationibus beatioribus posita, et corporibus 
cœlestio<pb n="174"/>ribus ac splendentioribus induta, et in his ipsis multæ 
differentiæ ostenduntur: sicut, verbi causa, etiam Apostolus
dicit, quod «alia sit gloria solis, alia lunæ, alia gloria 
stellarum stella enim a stella differt in gloria.»
Quædam vero terrena dicuntur, et inter ipsa non parva est 
differentia, id est, inter homines: alii namque eorum Barbari, alii
Græci et Barbarorum quidam immanes et feri, alii 
mitiores. Et quidam quidem legibus probatissimis utuntur, alii
vilioribus vel asperioribus; alii quoque inhumanis et ferinis
magis moribus quam legibus utuntur. Et quidam quidem
statim ab initio nativitatis suæ humiliantur, et subjecti
sunt, ac serviliter educantur, vel sub dominis, vel sub 
principibus positi, vel tyrannis; alii vero liberius et 
rationabilius educantur, alii sanis corporibus, nonnulli ægris statim
a prima ætate, alii visu, alii auditu et voce decepti, 
nonnulli ita nati, alii statim post nativitatem hujuscemodi 
sensibus defraudati, vel certe jam adulta ætate tale aliquid
passi. Et quid refert evolvere me omnes atque enumerare
humanarum clades miseriarum, a quibus alii liberi, alii 
involuti sunt, cum possit unusquisque etiam apud semetipsum
considerare de his singulis atque perpendere? Sunt et 
quædam invisibiles virtutes, quibus quæ super terram sunt 
dispensanda commissa sunt; et non parva etiam in ipsis 
differentia credenda est, sicut et in hominibus invenitur. Sane
Apostolus Paulus esse quædam etiam inferna designat, et in
ipsis simili modo sine dubio varietatis causa requirenda est.
De mutis vero animalibus et volucribus, atque de his quæ
in aquis habitant, requirere superfluum videtur; cum hæc
non principalia, sed consequentia accipi debere certum sit.</p></div3>

<div3 n="IV"><head>IV.</head>
<p>Quoniam ergo omnia quæ facta sunt, per Christum
et in Christo facta esse dicuntur, sicut et Apostolus Paulus
manifestissime designat dicens: «Quoniam in ipso et per
<pb n="175"/>
ipsum creata sunt omnia, sive quæ in cœlo sunt, sive quæ»
in terra, visibilia et invisibilia, sive Throni, sive Potestates,»
sive Principatus, sive Dominationes: omnia per ipsum et»
in ipso creata sunt.» Sed et in Evangelio Joannes 
nihilominus eadem ostendit, dicens: «In principio erat Verbum,»
et Verbum erat apud Deum, et Deus erat Verbum: hoc
erat in principio apud Deum; omnia per ipsum facta sunt,»
et sine ipso factum est nihil.» Sed et in Psalmo scriptum
est quia «omnia in Sapientia fecisti.» Quia ergo Christus
sicut Verbum et Sapientia est, ita etiam Justitia est, 
consequens sine dubio erit ut ea quæ in Verbo et Sapientia facta
sunt, etiam in ea Justitia quæ est Christus facta esse 
dicantur: quod scilicet in his quæ facta sunt nihil injustum, 
nihil fortuitum videatur, sed omnia ita esse ut æquitatis ac
justitiæ regula expetit, doceantur. Quomodo ergo tanta ista
rerum varietas tantaque diversitas justissima et æquissima
possit intelligi, certus sum humano ingenio vel sermone
explicari non posse, nisi ipsum Verbum ac Sapientiam et
Justitiam, qui est unigenitus Filius Dei, prostrati ac 
supplices deprecemur, qui per gratiam suam sensibus se nostris.
infundens, obscura illuminare, clausa patefacere, 
pandereque dignetur arcana: si tamen inveniamur tam digne vel 
petere, vel quærere, vel pulsare, ut vel petentes accipere 
mereamur, vel quærentes invenire, vel pulsantibus jubeatur
aperiri. Non ergo freti nostro ingenio, sed ipsius Sapientiæ
auxilio quæ fecit universa, et Justitiæ ejus quam inesse 
creaturis omnibus credimus, interim etiamsi asserere non 
valemus, ipsius tamen confisi misericordia inquirere 
perscrutarique tentabimus quomodo ista tanta varietas mundi atque
diversitas, omni justitia ac ratione constare videatur. 
Rationem autem dico duntaxat generalem; nam specialem 
singulorum, et quærere imperiti est, et reddere velle dementis est.
<pb n="176"/></p></div3>

<div3 n="V"><head>V.</head>
<p>Dicentibus autem nobis mundum istum in hac 
varietate positum, qua supra exposuimus a Deo factum, quem
Deum et bonum et justum atque æquissimum dicimus, 
objicere hoc plurimi solent, et hi maxime qui ex schola 
Marcionis, et Valentini, et Basilidæ venientes audierunt 
diversus esse naturas animarum, quomodo justitiæ Dei conveniat
mundum facientis, ut habitaculum aliis quidem in cœlis
præbeat, et non solum his habitaculum melius præstet, 
verum etiam gradum aliquem celsiorem spectabilioremque
concedat, Principatum aliis indulgeat, aliis Potestates, 
Dominationes quoque aliis tribuat, aliis amplissimas Sedes
cœlestium tribunalium præstet, eluceant alii rutilantius, et
coruscent fulgore sidereo; aliis sit gloria solis, aliis gloria
lunæ, aliis gloria stellarum; stella a stella in gloria 
differat: et, ut simul ac breviter totum dicam, si creatori Deo
nec voluntas summi bonique operis, nec perficiendi 
facultas deest, quid causæ existere potuit, ut naturas 
rationabiles creans, id est, quibus ut essent ipse extitit causa, 
celsiores alios faceret, alios secundo, aut tertio, et multis jam
inferiores gradibus deterioresque procrearet? Tum deinde
objiciunt etiam de his quæ in terris sunt, quod aliis 
nascendi sors felicior evenerit, ut quis, verbi gratia, ex 
Abraham generetur, et ex repromissione nascatur; alius quoque
ex Isaac et Rebecca, quique adhuc in ventre positus 
supplantat fratrem suum, et antequam nascatur diligi dicitur,
a Deo: vel hoc ipsum omnino, quod in Hebræis quis 
nascitur, apud quos eruditionem divinæ Legis inveniat; alius
vero apud Græcos et ipsos sapientes, et non parvæ 
eruditionis homines; jam vero alius apud Æthiopes, quibus vesci
humanis carnibus usus est; aut apud Scythas, apud quos
parricidium quasi ex lege geritur; vel apud Tauros, ubi
hospites immolantur. Aiunt ergo nobis: Si hæc tanta rerum
<pb n="177"/>
diversitas, nascendique conditio tam varia, tamque diversa,
in qua causa utique facultas liberi arbitrii locum non habet
(non enim quis ipse sibi eligit, vel ubi, vel apud quos, vel qua
conditione nascatur); si ergo, inquiunt, hoc non facit 
naturæ diversitas animarum, id est, ut mala natura animæ ad
gentem malam destinetur, bona autem ad bonas, quid aliud
superest, nisi ut fortuito ista agi putentur et casu? Quod
utique si recipiatur, jam nec a Deo factus esse mundus,
nec a providentia ejus regi credetur; et consequenter nec
Dei judicium de uniuscujusque gestis videbitur 
expectandum. In qua re quæ sit quidem ad liquidum veritas rerum,
illius est nosse solius qui scrutatur omnia, etiam alta Dei.</p></div3>

<div3 n="VI"><head>VI.</head>
<p>Nos vero quasi homines (ne hæreticorum insolentiam
reticendo nutriamus) quæ pro viribus nostris occurrere 
nobis possunt, ad ea quæ obtenderunt, hoc modo 
respondebimus. Bonum esse et justum et omnipotentem Deum 
creatorem universorum, quibus valuimus ex divinis Scripturis
assertionibus frequenter ostendimus. Hic cum in principio
crearet ea quæ creare voluit, id est rationabiles naturas,
nullam habuit aliam creandi causam nisi propter seipsum,
id est bonitatem suam. Quia ergo eorum quæ creanda erant
ipse extitit causa, in quo neque varietas aliqua, neque 
permutatio, neque impossibilitas inerat, æquales creavit omnes
ac similes quos creavit, quippe cum nulla ei causa 
varietatis ac diversitatis existeret. Verum quoniam rationabiles
ipsæ creaturæ, sicut frequenter ostendimus, et in loco suo
nihilominus ostendemus, arbitrii facultate donatæ sunt;
libertas unumquemque voluntatis suæ vel ad profectum per
imitationem Dei provocavit, vel ad defectum per 
negligentiam traxit. Et hæc extitit causa, sicut et antea jam diximus,
diversitatis inter rationabiles creaturas, non ex Conditoris
voluntate vel judicio originem trahens, sed propriæ 
liber<pb n="178"/>tatis arbitrio. Deus vero, cui jam creaturam suam pro 
merito dispensare justum videbatur, diversitates mentium in
unius mundi consonantiam traxit, quo velut unam domum
in qua inesse deberent non solum vasa aurea et argentea,
sed et lignea et fictilia, et alia quidem ad honorem, alia 
autem ad contumeliam, ex istis diversis vasis, vel animis, vel
mentibus ornaret. Et has causas, ut ego arbitror, mundus
iste suæ diversitatis accepit, dum unumquemque divina
providentia pro varietate motuum suorum, vel animorum
propositique dispensat. Qua ratione neque Creator injustus
videbitur, cum secundum præcedentes causas pro merito
unumquemque distribuit; neque fortuita uniuscujusque 
nascendi vel felicitas vel infelicitas putabitur, vel 
qualiscumque acciderit illa conditio; neque diversi creatores, vel 
diversæ naturæ credentur animarum.</p></div3>

<div3 n="VII"><head>VII.</head>
<p>Verum ne Scriptura quidem sancta videtur mihi 
penitus arcani hujus tacuisse rationem: sicut cum Apostolus
Paulus de Jacob et Esau disputans ait: «Cum enim nondum
nati fuissent, neque egissent aliquid boni vel mali ut 
pro» positum quod secundum electionem Dei factum est 
per» maneret, non ex operibus, sed ex eo qui vocavit, dictum»
est quia major serviet minori, sicut scriptum est: Jacob»
dilexi, Esaü autem odio habui.» Et post hæc sibi ipse
respondet et dicit: «Quid ergo dicemus? Numquid 
injustitia est apud Deum?» Et ut nobis occasionem præstaret
inquirendi de his, et perscrutandi quomodo hæc non extra
rationem fiant, respondet sibi ipsi, et ait. Eadem namque,
ut mihi videtur, quæ de Jacob et Esau quæstio proponitur,
haberi etiam de cœlestibus omnibus et terrestribus 
creaturis et de infernis potest. Et similiter mihi videtur, sicut
ibi ait: «Cum enim nondum nati fuissent, neque aliquid
egissent boni vel mali,» ita etiam de cæteris omnibus dici
posse:
<pb n="179"/>
«Cum enim nondum creata essent, neque egissent
>aliquid boni vel mali ut secundum electionem propositum»
Dei maneat, sicut putant quidam, facta sunt illa 
quidem cœlestia, hæc autem terrestria, et alia inferna, «non ex
operibus, ut putant illi, sed ex eo qui vocavit. Quid ergo»
dicemus, si hæc ita sunt? Ergo injustitia est apud Deum?»
Absit.» Igitur sicut de Esau et Jacob diligentius 
perscrutatis Scripturis invenitur, quia non est injustitia apud Deum
ut antequam nascerentur, vel agerent aliquid in vita hac,
diceretur «quia major serviet minori;» et ut invenitur non
esse injustitia quod et in ventre fratrem suum supplantavit
Jacob, si ex præcedentis videlicet vitæ meritis digne eum
dilectum esse sentiamus a Deo, ita ut fratri præponi 
mereretur: ita etiam de cœlestibus creaturis, si advertamus quia
ista diversitas non creaturæ principium, sed ex præ
cedentibus causis pro meriti dignitate diversum singulis a 
Conditore ministerii paratur officium, ex eo profecto quod 
unusquisque in eo quod mens creatus a Deo est vel rationabilis
spiritus, pro motibus mentis et sensibus animorum, vel plus
vel minus sibi meriti paraverit, vel amabilis Deo, vel etiam
odibilis extiterit: cum tamen aliqui ex his qui melioribus
meritis sunt ad exornandum mundi statum compati 
reliquis, et officium præbere inferioribus ordinentur, quo per
hoc et ipsi participes existant patientiæ Creatoris; 
secundum quod Apostolus ipse dicit: «Vanitati enim creatura
subjecta est non volens, sed propter eum qui subjecerit in»
spem.» Observantes igitur istam sententiam quam 
Apostolus de nativitate Esau et Jacob exponens dixit: «
Num» quid injustitia est apud Deum? Absit,» etiam in 
omnibus creaturis rectum arbitror hanc eamdem debere 
sententiam custodiri: quoniam, sicut superius diximus, justitia
debet Creatoris in omnibus apparere. Quæ, ut mihi videtur,
<pb n="180"/>
ita demum lucidius ostendetur, si causas diversitatis 
unusquisque vel cœlestium, vel terrestrium, vel infernorum in
semetipso præcedentes nativitatem corpoream habere 
dicatur. Verbo enim Dei et sapientia ejus creata sunt 
universa, et per ipsius ordinata sunt justitiam. Per gratiam vero
misericordiæ suæ omnibus providet, atque omnes 
quibuscumque curari possunt remediis hortatur, et provocat ad
salutem.</p></div3>

<div3 n="VIII"><head>VIII.</head>
<p>Sicut ergo dubium non est in die judicii futurum
quod separentur boni a malis, et justi ab injustis, et singuli
quique pro merito per ea loca quibus digni sunt 
distribuantur judicio Dei, sicut Deo volente in consequentibus
ostendemus; tale aliquid opinor etiam ante jam factum.
Omnia enim Deus et semper judicio agere ac dispensare
credendus est. Illud quoque quod Apostolus docet, dicens:
«In domo magna non sunt tantummodo vasa aurea et 
argentea, sed et lignea et fictilia, et alia quidem ad 
honorem, alia autem ad contumeliam;» et quod addit dicens:
«Quia si quis se expurgaverit, erit vas in honorem 
sancti» ficatum, Domino utile ad omne opus bonum:» sine 
dubio illud ostendit, quia qui se expurgaverit in hac vita 
positus, ad omne bonum opus erit paratus in futuro; qui autem
non se purgaverit, secundum quantitatem immunditiæ suæ,
erit vas ad contumeliam, id est, indignum. Ita ergo 
possibile est intelligi etiam antea fuisse vasa rationabilia vel 
purgata vel minus purgata, id est quæ seipsa vel purgaverint
vel non purgaverint; et ex hoc unumquodque vas, 
secundum mensuram puritatis aut impuritatis suæ, locum vel 
regionem, vel conditionem nascendi vel explendi aliquid in
hoc mundo accepisse: quæ omnia Deus usque ad minimum
virtute sapientiæ suæ providens atque dignoscens, 
moderamine judicii sui æquissima retributione universa disponit,
<pb n="181"/>
quatenus unicuique pro merito vel succurri vel consuli 
deberet. In quo profecto omnis ratio æquitatis ostenditur, dum
inæqualitas rerum retributionis meritorum servat 
æquitatem. Quorum meritorum rationes per singulos quosque 
secundum veritatem et ad liquidum solus ipse cum unigenito
Verbo ac sapientia sua et Spiritu sancto recognoscit.
</p></div3>
</div2>
<div2 n="X"><head>CAPUT X – De resurrectione et judicio, de igne inferni, et pœnis.</head>

<div3 n="I"><head>I.</head>
<p>Sed quoniam nos sermo commonuit de judicio futuro,
et de retributione, ac suppliciis peccatorum, secundum
quod comminantur sanctæ Scripturæ, et ecclesiastica 
prædicatio continet, eo quod judicii tempore ignis æternus et
tenebræ exteriores et carcer et caminus, et alia his similia
peccatoribus præparata sint: videamus quid etiam de his
sentire oporteat. Sed ut ad hæc competenti ordine 
veniatur, prius mihi videtur de resurrectione sermo movendus,
ut sciamus quid est illud quod vel ad supplicium, vel ad
requiem, vel ad beatitudinem veniet: de quo in aliis 
quidem libris quos de Resurrectione scripsimus, plenius 
disputavimus, et quid nobis de hoc videretur ostendimus. Sed
et nunc propter consequentiam tractatus pauca inde 
repetere non videtur absurdum, maxime propter hoc quod 
offenduntur quidam in ecclesiastica fide, quasi velut stulte et
penitus insipienter de resurrectione credamus; præcipue
hæretici, quibus hoc modo arbitror respondendum. Si 
confitentur etiam ipsi quia resurrectio sit mortuorum, 
respondeant nobis quid est quod mortuum est. Nonne corpus?
Corporis ergo resurrectio fiet. Tum deinde dicant si 
utendum nobis putant esse corporibus, an non? Arbitror, 
Apostolo Paulo dicente quia «seminatur corpus animale, 
resur<pb n="182"/>get corpus spirituale,» istos negare non posse quod corpus
resurgat, vel quia in resurrectione corporibus utamur. Quid
ergo? Si certum est quod corporibus nobis utendum sit, et
corpora quæ ceciderunt resurgere prædicantur (non enim
proprie resurgere dicitur, nisi id quod ante ceciderit), nulli
dubium est idcirco ea resurgere, ut his iterum ex 
resurrectione induamur. Alterum ergo hæret ex altero. Nam et si
resurgunt corpora, sine dubio ad indumentum nostri 
resurgunt: et si necesse est nos esse in corporibus, sicut certe
necesse est, non in aliis quam in nostris corporibus esse
debemus. Quæ si verum est quod resurgunt et spiritualia
resurgunt, dubium non est quin abjecta corruptione et 
deposita mortalitate resurgere dicantur a mortuis: alioquin
vanum videbitur et superfluum resurgere quemquam a
mortuis, ut iterum moriatur. Quod ita demum intelligi 
evidentius potest, si quis diligenter advertat quæ sit animalis
corporis qualitas, quæ in terram seminata spiritualis 
corporis reparet qualitatem. Ex animali namque corpore ipsa
virtus resurrectionis et gratia spirituale corpus educit, cum
id ab indignitate transmutat ad gloriam.</p></div3>

<div3 n="II"><head>II.</head>
<p>Quoniam ergo hæretici eruditissimi sibi videntur et
sapientissimi, interrogabimus eos si omne corpus schema
aliquod habet, id est habitu aliquo deformetur. Et si quidem
dixerint esse corpus quod non aliquo habitu deformetur,
imperitissimi omnium atque insipientissimi videbuntur. 
Nullus enim hoc negabit, nisi sit ab omni eruditione penitus
alienus. Si vero secundum id quod consequens est dixerint
quia omne corpus certo aliquo habitu deformatur, 
requiremus ab eis si possunt nobis spiritualis corporis habitum
demonstrare atque describere: quod utique nullo modo 
facere poterunt. Sed et differentias eorum qui resurgunt 
inquiremus ab eis. Quomodo ostendent verum esse illud quod
<pb n="183"/>
dictum est quia «alia caro volucrum, alia piscium, et 
corpora cœlestia et corpora terrestria, sed alia quidem 
cœlestium gloria, alia vero terrestrium, alia gloria solis, alia»
lunæ, alia stellarum: stella a stella differt in gloria, ita et
resurrectio mortuorum?» Secundum istam ergo 
consequentiam cœlestium corporum ostendant nobis differentias
gloriæ eorum qui resurgunt, et si ullo genere conati fuerint
secundum cœlestium corporum differentias aliquam 
excogitare rationem, quæremus ab eis ut etiam secundum 
terrenorum corporum comparationem differentias resurrectionis
assignent. Nos vero ita intelligimus, quod volens Apostolus
describere quanta esset differentia eorum qui resurgent in
gloria, id est sanctorum, comparationem cœlestium 
corporum sumpsit dicens: «Alia gloria solis, alia gloria lunæ, alia»
gloria stellarum;» et iterum volens differentias eorum
docere qui in hac vita non expurgati ad resurrectionem
venient, id est peccatores, de terrenis sumit exemplum,
dicens: «Alia corpora volucrum, alia piscium.» Digne 
etenim sanctis cœlestia, terrena peccatoribus comparantur.
Hæc quidem dicta sint adversus eos qui resurrectionem
mortuorum, id est, resurrectionem corporum negant.</p></div3>

<div3 n="III"><head>III.</head>
<p>Nunc vero sermonem convertimus ad nonnullos 
nostrorum qui, vel pro intellectus exiguitate, vel explanationis
inopia, valde vilem et abjectum sensum de resurrectione cor
poris introducunt. Quos interrogamus, quomodo intelligant
animale corpus gratia resurrectionis immutandum, et 
spirituale futurum; et quomodo quod in infirmitate 
seminatur, resurrecturum sentiant in virtute; quod in ignobilitate,
quomodo resurgat in gloria; et quod in corruptione, 
quomodo ad incorruptionem transferatur. Quod utique si 
credunt Apostolo quia corpus in gloria et virtute et 
incorruptibilitate resurgens, spirituale jam effectum sit, absurdum
<pb n="184"/>
videtur et contra sensum Apostoli dicere id rursum carnis
et sanguinis passionibus implicari, cum manifeste dicat
Apostolus: «Quoniam caro et sanguis regnum Dei non»
possidebunt: neque corruptio incorruptionem 
possidebit.» Sed illud quomodo accipiunt quod dicit Apostolus:
Omnes autem immutabimur?» Quæ utique immutatio
secundum illum ordinem quem superius docuimus, 
expectanda est in qua sine dubio dignum aliquid divina gratia
sperare nos convenit; quod futurum credimus hoc ordine
quo nudum granum frumenti aut alicujus cæterorum»
in terra seminatum describit Apostolus, cui «Deus dat 
cor» pus prout vult,» cum primum granum ipsum frumenti
mortuum fuerit. Ita namque etiam nostra corpora velut
granum cadere in terram putanda sunt: quibus insita ratio
ea quæ substantiam continet corporalem, quamvis emortua
fuerint corpora et corrupta atque dispersa, Verbo tamen
Dei ratio illa ipsa quæ semper in substantia corporis salva
est, erigat ea de terra, et restituat ac reparet, sicut ea 
virtus quæ est in grano frumenti, post corruptionem ejus et
mortem reparat ac restituit granum in culmi corpus et 
spicæ. Et ita his quidem qui regni cœlorum hæreditatem 
consequi merebuntur, ratio illa reparandi corporis quam supra
diximus, Dei jussu ex terreno et animali corpore corpus
reparat spirituale, quod habitare possit in cœlis; his vero
qui inferioris meriti fuerint, vel abjectioris, vel etiam 
ultimi et abstrusi, pro uniuscujusque vitæ atque animæ 
dignitate, etiam gloria corporis et dignitas datur: ita tamen
ut etiam eorum qui ad ignem æternum, vel ad supplicia
destinandi sunt, per ipsam resurrectionis permutationem
ita corpus incorruptum sit quod resurgit, ut ne suppliciis
quidem corrumpi valeat et dissolvi. Si ergo ita se habet
<pb n="185"/>
qualitas ejus corporis quod resurget a mortuis, videamus
nunc quid sibi velit ignis æterni comminatio.</p></div3>

<div3 n="IV"><head>IV.</head>
<p>Invenimus namque in Esaia propheta designari 
uniuscujusque proprium esse ignem quo punitur; ait enim: 
«Ambulate in lumine ignis vestri, et in flamma quam 
accendistis. Per quos sermones hoc videtur indicari, quod
unusquisque peccatorum flammam sibi ipse proprii ignis
accendat, et non in aliquem ignem qui antea jam fuerit 
accensus ab alio, vel ante ipsum substiterit, demergatur. 
Cujus ignis materia atque esca nostra sunt peccata, quæ ab
Apostolo Paulo ligna et fœnum et stipula nominantur. Et
arbitror quod sicut in corpore escæ abundantia et qualitas
et quantitas cibi contraria febres generant, et febres diversi
modi vel temporis secundum eam mensuram qua 
intemperies collecta materiam suggesserit ac fomitem febrium; quæ
materiæ qualitas ex diversa intemperie congregata, causa
vel acerbioris morbi vel prolixioris existit: ita anima cum
multitudinem malorum operum et abundantiam in se 
congregaverit peccatorum, competenti tempore omnis illa 
malorum congregatio effervescit ad supplicium, atque 
inflammatur ad pœnas; cum mens ipsa vel conscientia per divinam
virtutem omnia in memoriam recipiens, quorum in 
semetipsa signa quædam et formas, cum peccaret, expresserat,
et singulorum quæ vel fœde ac turpiter gesserat, vel etiam
impie commiserat, historiam quamdam scelerum suorum
ante oculos suos videbit expositam; tunc et ipsa 
conscientia propriis stimulis agitatur atque compungitur, et sui ipsa
efficitur accusatrix et testis. Quod ita sensisse puto etiam
Paulum Apostolum cum dicit: «Inter se invicem 
cogitationibus accusantibus, aut etiam defendentibus in die qua
judicabit Deus occulta hominum, secundum Evangelium
meum per Jesum Christum.» Ex quo intelligitur quod
<pb n="186"/>
circa ipsam animæ substantiam tormenta quædam ex ipsis
peccatorum noxiis affectibus generantur.</p></div3>

<div3 n="V"><head>V.</head>
<p>Et ne satis tibi hujus rei intellectus difficilis appareat,
considerari possibile est ex his passionum vitiis quæ 
animabus accidere solent, id est, cum vel flammis amoris 
exuritur anima, vel zeli vel livoris ignibus maceratur, aut cum
ira agitatur, vel cum insaniæ vel tristitiæ immensitate 
consumitur, quomodo horum malorum nimietates aliquanti 
intolerabiliter ferentes, mortem subire, quam hujuscemodi
cruciatus perpeti, tolerabilius habuere. Requires sane si his
qui vitiorum malis istis quæ supra diximus irretiti sunt,
nec emendationis aliquid in hac vita adhuc positi 
comparare sibimet potuerunt, et ita ex hoc mundo abcesserunt,
sufficiat illis ad pœnam quod illis ipsis perdurantibus in se
noxiis affectibus cruciantur, id est, vel iræ, vel furoris, vel
insaniæ, vel mœroris, quorum utique mortiferum virus
nullo in hac vita emendationis medicamento mitigatum est;
an his affectibus immutatis generalis pœnæ stimulis 
vexabuntur. Sed et aliam suppliciorum speciem intelligi arbitror
posse; quia sicut quidem sentimus soluta corporis membra
atque a suis invicem divulsa compagibus immensi doloris
generare cruciatum, ita cum anima extra ordinem atque
compagem, vel eam harmoniam qua ad bene agendum et
utiliter sentiendum a Deo creata est, fuerit inventa, nec 
sibimetipsi rationabilium motuum compagine consonare, pœ-
nam cruciatumque putanda sit suimetipsius ferre dissidii,
et inconstantiæ suæ, atque inordinationis sentire 
supplicium. Quæ animæ dissolutio atque divulsio cum adhibiti
ignis ratione fuerit explorata, sine dubio ad firmiorem sui
compaginem instaurationemque solidatur.</p></div3>

<div3 n="VI"><head>VI.</head>
<p>Multa sunt etiam alia quæ nos latent, quæ illi soli 
cognita sunt qui est medicus animarum nostrarum. Si enim ad
corporis sanitatem pro his vitiis quæ per escam potumque
<pb n="187"/>
collegimus, necessariam habemus interdum austerioris ac
mordacioris medicamenti curam; nonnunquam vero, si id
vitii qualitas depoposcerit, rigore ferri et sectionis 
asperitate indigemus; quod si etiam hæc supergressus fuerit
morbi modus, ad ultimum conceptum vitium etiam ignis
exurit: quanto magis intelligendum est et hunc medicum
nostrum Deum volentem diluere vitia animarum 
nostrarum, quæ ex peccatorum et scelerum diversitate 
collegerant, uti hujuscemodi pœnalibus curis, insuper etiam ignis
inferre supplicium his qui sanitatem animæ perdiderunt?
Cujus rei imagines etiam in Scripturis sanctis referuntur.
Denique in Deuteronomio sermo divinus peccatoribus 
comminatur, quod febribus et frigoribus et aurigine punientur,
et oculorum vacillationibus, et mentis alienatione, et 
paraplexia, et cæcitate, ac debilitate renum cruciandi sint. Si
quis igitur ex otio de omni Scriptura congreget omnes 
languorum commemorationes quæ in comminatione 
peccatoribus velut corporearum ægritudinum appellationibus 
memorantur, inveniet quod animarum vel vitia vel supplicia
per hoc figuraliter indicentur. Ut autem intelligamus quia
ea ratione qua medici adjutoria languentibus adhibent, ut
per curas reparent sanitatem, etiam Deus agit circa eos qui
lapsi sunt et deciderunt in peccata, indicio est et illud,
quod per Hieremiam prophetam jubetur calix furoris Dei
propinari omnibus gentibus ut bibant, et insaniant, et 
evomant. In quo comminatur dicens, quia si quis noluerit 
bibere, non mundabitur. Ex quo utique intelligitur quod furor
vindictæ Dei ad purgationem proficit animarum. Quoniam
autem et ea pœna quæ per ignem inferri dicitur, pro 
adjutorio intelligitur adhiberi, Esaias docet, qui de Israël 
quidem sic dicit: «Abluet Dominus sordes filiorum vel 
filiarum Sion, et sanguinem expurgabit e medio ipsorum
<pb n="188"/>
spiritu judicii et spiritu ustionis.» De Chaldeis autem sic
dicit: «Habes carbones ignis, sede super eos, hi erunt tibi
in adjutorio.» Et in aliis dicit: «Sanctificabit Dominus»
in igne ardenti.» Et in Malachia propheta dicit: «Sedens»
Dominus conflabit, et purgabit, et fundet purgatos filios»
Juda.»</p></div3>

<div3 n="VII"><head>VII.</head>
<p>Sed et illud quod de dispensatoribus non bonis in
Evangelio dictum est, qui dividendi dicuntur, et pars 
eorum cum infidelibus poni, tanquam ea pars quæ ipsorum
propria non sit aliorsum sit mittenda, sine dubio genus 
aliquod indicat pœnæ eorum, quorum, ut mihi videtur, 
separandus ab anima spiritus indicatur. Qui spiritus siquidem
divinæ naturæ, id est Spiritus sanctus intelligendus est, 
sentiemus hoc dictum de dono Spiritus sancti: quod, sive per
baptismum, sive per gratiam spiritus cum alicui sermo 
sapientiæ, vel sermo scientiæ, vel alterius cujusque datus est
doni, et non recte administratus, id est aut ad terram 
defossus est, aut in sudario colligatus, auferetur profecto ab
anima donum spiritus, et pars reliqua quæ superest, id est
animæ substantia, cum infidelibus ponetur, divisa ac 
separata ab eo spiritu cum quo adjungens se Domino unus 
spiritus esse debuerat. Si vero hoc non de Dei spiritu, sed de
animæ ipsius natura intelligendum est, pars ejus melior illa
dicetur quæ ad imaginem Dei et similitudinem facta est;
alia autem pars, ea quæ postmodum per liberi arbitrii 
lapsum contra naturam primæ conditionis et puritatis assumpta
est, quæ utique pars, utpote amica et chara materiæ, cum 
infidelium sorte mulctatur. Potest autem et tertio sensu illud
intelligi de divisione ista, ut quoniam unicuique fidelium,
etiamsi minimus sit in Ecclesia, adesse Angelus dicitur "
qui etiam semper videre faciem Dei patris a Salvatore 
per<pb n="189"/>hibetur; et hic utique unum erat cum eo cui præerat, si is
per inobedientiam efficiatur indignus, auferri ab co Dei 
Angelus dicatur, et tunc pars ejus, id est humanæ naturæ pars,
avulsa a Dei parte cum infidelibus deputetur, quoniam 
commonitiones appositi sibi a Deo Angeli non fideliter 
custodivit.</p></div3>

<div3 n="VIII"><head>VIII.</head>
<p>Sed et exteriores tenebras, ut ego opinor, non tam
aërem aliquem obscurum, et sine ullo lumine intelligendum
puto, quam de his qui profundæ ignorantiæ tenebris 
immersi extra omne intelligentiæ lumen effecti sunt. 
Videndum quoque est, ne forte etiam illud iste sermo significet,
quod sicut sancti corpora sua, in quibus sancte et pure in
hujus vitæ habitationibus vixerunt, lucida et gloriosa ex 
resurrectione suscipient, ita et impii quique qui in hac vita
errorum tenebras et noctem ignorantiæ dilexerunt, 
obscuris et atris post resurrectionem corporibus induantur, ut ea
ipsa caligo ignorantiæ quæ in hoc mundo interiores eorum
mentes obsederat, in futuro per exterius corporis appareat
indumentum. Similiter quoque et de carcere sentiendum
est. Sed sufficiant ista in præsenti loco, quæ interim nunc,
ut dicendi ordo servaretur, quam paucissimis dicta sunt.</p></div3>
</div2>
<div2 n="XI"><head>CAPUT XI – De repromissionibus.</head>

<div3 n="I"><head>I.</head>
<p>Videamus nunc breviter quid et de repromissionibus
sentiendum sit. Certum est quia nullum animal omni modo
otiosum atque immobile esse potest, sed omni genere 
moveri et agere semper et velle aliquid gestit: et hanc inesse
naturam omnibus animantibus, manifestum puto. Multo
magis ergo rationabile animal, id est, hominis naturam 
necesse est semper aliquid movere vel agere. Et si quidem
immemor sui sit, et quid se deceat ignoret, circa usus 
cor<pb n="190"/>porales omnis sua movetur intentio, et per omnes motus
suos erga voluptates suas ac libidines corporis occupatur:
si vero talis sit qui in commune aliquid curare vel providere
studeat, aut reipublicæ consulens, aut magistratibus parens,
aut quidquid illud est quod in commune certe prodesse 
videatur, exercet. Jam vero si quis talis sit ut aliquid melius
quam hæc quæ corporea videntur intelligat, et sapientia
et scientiæ operam habeat, sine dubio erga hujuscemodi
studia omnem declinabit industriam, quo possit inquisita
veritate rerum causas rationemque cognoscere. Sicut ergo
in hac vita alius quidem summum bonum corporis judicat
voluptatem, alius vero in commune consulere, alius studiis
et intelligentiæ operam dare: ita requiramus in illa vita quæ
vera est, quæ abscondita esse dicitur cum Christo in Deo,
id est in illa æterna vita, si aliquis talis erit nobis vivendi
ordo vel status.</p></div3>

<div3 n="II"><head>II.</head>
<p>Quidam ergo laborem quodammodo intelligentiæ 
recusantes, et superficiem quamdam legis litteræ consectantes,
et magis delectationi suæ quodammodo ac libidini 
indulgentes, solius litteræ discipuli, arbitrantur repromissiones
futuras in voluptate et luxuria corporis expectandas: et
propterea præcipue carnes iterum desiderant post 
resurrectionem tales quibus manducandi, et bibendi, et omnia quæ
carnis et sanguinis sunt agendi nunquam desit facultas, 
Apostoli Pauli de resurrectione spiritualis corporis sententiam
non sequentes2. Quibus consequenter addunt et nuptiarum
conventiones, et filiorum procreationes etiam post 
resurrectionem futuras, fingentes sibimetipsis Jerusalem 
terrenam urbem reædificandam lapidibus pretiosis in fundamenta
ejus jaciendis, et de lapide jaspide muros ejus erigendos, et
propugnacula ejus ex lapide crystallo; peribolum quoque
habituram ex lapidibus electis et variis, id est jaspide et
<pb n="191"/>
sapphiro et chalcedonio et smaragdo et sardio et onychino
et chrysolitho et chrysopasso et hyacintho et amethysto.
Quinetiam ministros deliciarum suarum dandos sibi 
alienigenas putant, quos vel aratores habeant, vel structores 
parietum, a quibus diruta ipsorum et collapsa civitas 
extruatur: et arbitrantur quod facultates gentium accipiant ad
edendum, et in divitiis eorum dominentur, ut etiam cameli
Madian et Cedar veniant, et afferant eis aurum, et thus, et
lapides pretiosos. Et hæc conantur auctoritate prophetica
confirmare ex his quæ de Jerusalem repromissionibus 
scripta sunt: ubi etiam dicitur quia qui serviunt Domino 
manducabunt et bibent, peccatores autem esurient et sitient;
et quod lætitiam agent justi, impios vero moror possidebit.
Et de novo quoque Testamento vocem proferunt Salvatoris,
qua discipulis promittit de vini lætitia dicens: «Quia non 
bibam ex hoc jam usquequo bibam illud vobiscum novum
in regno Patris mei.» Addunt quoque et illud, quod 
Salvator beatos dicit eos qui nunc esuriunt et sitiunt, pollicens
eis quia saturabuntur; et multa alia ex Scripturis exempla
proferunt, quorum vim figuraliter intelligi debere non 
sentiunt. Tum vero secundum formam quæ in hac vita est, et
secundum mundi hujus dispositiones dignitatum, vel 
ordinum, vel eminentias potestatum, reges se fore et principes
arbitrantur, sicut sunt isti terreni; propter illud videlicet
quod in Evangelio dictum est: «Eris potestatem habens 
su» per quinque civitates.» Et, ut breviter dicam, secundum
vitæ hujus conversationem per omnia similia volunt esse
omnia quæ de repromissionibus expectantur, id est ut 
iterum sit hoc quod est. Hoc ita sentiunt qui Christo quidem
credentes, Judaïco autem quodam sensu Scripturas divinas
intelligentes, nihil ex his dignum divinis pollicitationibus
præsumpserunt.
<pb n="192"/></p></div3>

<div3 n="III"><head>III.</head>
<p>Hi vero qui secundum Apostolorum sensum theoriam
Scripturarum recipiunt, sperant manducaturos quidem esse
sanctos, sed Panem vitæ qui veritatis et sapientiæ cibis 
nutriat animam, et illuminet mentem, et potet eam divinæ 
sapientiæ poculis; sicut dicit Scriptura divina: «Quia 
Sapientia præparavit mensam suam, jugulavit victimas suas,
miscuit in cratere vinum suum, et summa voce clamat:»
Divertite ad me, manducate panes quos paravi vobis, et»
bibite vinum quod miscui vobis.» Quibus Sapientiæ escis
nutrita mens ad integrum et perfectum, sicut ex initio 
factus est homo, ad imaginem et similitudinem Dei reparetur:
ut etiamsi quis ex hac vita minus eruditus abierit, 
probabilia tamen opera detulerit, instrui poterit in illa Jerusalem
sanctorum civitate, id est, edoceri et informari, et effici 
lapis vivus, lapis pretiosus et electus, pro eo quod fortiter et
constanter pertulerit agones vitæ, et certamina pietatis:
ibique hoc quod jam hic prædictum est, verius 
manifestiusque cognoscet, «quod non in pane solo vivit homo, sed in
omni verbo quod procedit de ore Dei.» Sed et principes
et rectores intelligendi sunt hi qui inferiores et regunt et
erudiunt et edocent atque instituunt ad divina.</p></div3>

<div3 n="IV"><head>IV.</head>
<p>Verum si minus videntur hæc sperantibus ea 
dignum mentibus incutere desiderium, paululum repetentes,
quanquam naturalis sit insita animæ rei ipsius cupiditas,
inquiramus, ut ita demum velut species ipsas panis vitæ et
qualitatem vini ejus ac proprietatem principatuum, per
theoriæ consequentiam describamus. Igitur sicut in artibus
his quæ manu adimpleri solent, ratio quidem quid, vel 
qualiter, vel ad quos usus fiat, versatur in sensu, efficacia vero
operis manuum ministerio explicatur: ita in operibus Dei
quæ ab ipso facta sunt, sentiendum est, quod eorum quæ
videmus ab eo facta, ratio et intelligentia manet in occulto,
<pb n="193"/>
Et sicut ea quæ ab artifice facta sunt, cum oculus noster 
viderit, si quid præcipue fabre factum prospexerit, continuo
qualiter, vel quomodo, vel ad quos usus factum sit, ardet
animus sciscitari: multo amplius et super omnem 
comparationem, eorum quæ a Deo facta pervidemus, ineffabili
desiderio ardet animus agnoscere rationem. Quod 
desiderium, quem amorem sine dubio a nobis insitum credimus:
et sicut oculus naturaliter lucem requirit et visum, et 
corpus nostrum escas et potum desiderat per naturam; ita
mens nostra sciendæ veritatis Dei et rerum causas noscendi
proprium ac naturale desiderium gerit. Accepimus autem
a Deo istud desiderium, non ad hoc ut nec debeat unquam
nec possit expleri: alioquin a conditore Deo menti nostræ
frustra videbitur amor veritatis insertus, si nunquam 
desiderii compos efficitur. Unde et in hac vita qui summo 
labore piis studiis ac religiosis operam dederint, quanquam
parva quadam ex multis ct immensis divinæ scientiæ 
capiant thesauris, tamen hoc ipsum quod animos suos 
mentemque erga hæc occupant, atque in hac semetipsos 
cupiditate præveniunt, multum utilitatis accipiunt ex hoc ipso
quod animos suos ad inquirendæ veritatis studium 
amoremque convertunt, et paratiores eos faciunt ad eruditionis 
futuræ capacitatem: sicut cum aliquis velit imaginem pingere,
si ante futuræ formæ lineamenta tenuis styli adumbratio
designet, et superponendis vultibus capaces præparet 
notas, sine dubio per adumbrationem imposita præformatio
ad suscipiendos veros illos colores jam paratior 
invenitur; sic modo adumbratio ipsa ac deformatio stylo Domini
nostri Jesu Christi in cordis nostri tabulis perscribatur.
Et idcirco fortasse dicitur, «quia omni habenti dabitur»
et adjicietur.» Unde constat habentibus 
deformationem quamdam in hac vita veritatis et scientiæ, addendam
<pb n="194"/>
etiam esse pulchritudinem perfectæ imaginis in futuro.</p></div3>

<div3 n="V"><head>V.</head>
<p>Tale, opinor, indicabat desiderium suum ille qui 
dicebat: «Coarctor autem ex duobus, desiderium habens 
dissolvi et cum Christo esse, multo enim melius;» sciens
quod tunc cum regressus esset ad Christum, omnium quæ
geruntur in terris manifestius agnosceret rationes, vel de
homine vel de anima hominis, vel de mente, vel ex 
quibuscumque illis qui sit spiritus qui inoperetur, qui sit quoque
vitalis spiritus, vel quæ sit gratia quæ datur fidelibus 
Spiritus sancti. Tunc quoque intelliget qui sibi videatur Israël,
vel quæ diversitas gentium, quid etiam sibi velint Israël
duodecim tribus, et quid singuli populi per singulas tribus.
Tunc intelliget etiam de sacerdotibus et levitis, et de 
diversis sacerdotalibus ordinibus rationem, et cujus forma
erat in Moyse, et nihilominus quæ sit veritas apud Deum
jubilæorum, et septimanas annorum: sed et festorum 
dierum et feriarum rationes videbit: et omnium sacrificiorum
et purificationum intuebitur causas: quæ sit quoque ratio
lepræ purgationis, et quæ lepræ diversa, et quæ purgatio
sit eorum qui seminis profluvium patiuntur, advertet: et
agnoscet quoque quæ et quantæ qualesque virtutes sint
bonæ, quæque nihilominus contrariæ, et qui vel illis 
affectus sit hominibus, vel istis contentiosa æmulatio. 
Intuebitur quoque quæ sit ratio animarum, quæve diversitas 
animalium, vel eorum quæ in aquis vivunt, vel avium, vel
ferarum, quidve sit quod in tam multas species singula 
genera deducuntur, qui Creatoris prospectus, vel quis per
hæc singula sapientiæ ejus tegitur sensus. Sed et agnoscet
qua ratione radicibus quibusdam vel herbis associantur
quædam virtutes, et aliis e contrario herbis vel radicibus
depelluntur; quæ ratio apostatarum Angelorum, quæve
causa quod iis qui eos non tota fide contempserint, vel 
adu<pb n="195"/>lari in aliquibus possunt, vel erroris causa ac deceptionis
extitere. Sed et de singulis divinæ Providentiæ judicium
discet, de his quæ accidunt hominibus, quod non fortuito
vel casu accidunt, sed ratione quadam tam examinata, tam
ardua, ut eam non solum sanctorum, sed fortassis omnium
hominum, ne numerus quidem prætereat capillorum, 
cujus Providentiæ ratio perducatur usque ad duos passeres
qui denario distrahuntur, sive spiritualiter, sive etiam 
secundum litteram passeribus intellectis. Nunc enim adhuc
interim quæritur, tunc autem ibi jam manifeste videbitur.
Ex quibus omnibus putandum est, quod interim non parum
temporis transeat usquequo eorum tantummodo quæ super
terram sunt ratio post vitæ abscessum dignis et 
benemeritis ostendatur, ut per eorum omnium agnitionem et plenæ
scientiæ gratiam, lætitia inenarrabili perfruantur. Tum 
deinde si aër iste qui inter cœlum et terram est, non est 
vacuus ab animantibus, et animantibus rationabilibus, sicut et
Apostolus dixit: «In quibus aliquando ambulastis 
secundum sæculum mundi hujus, secundum principem 
potestatis aëris hujus spiritus qui nunc operatur in filiis 
diffidentiæ. Et iterum ait: «Rapiemur in nubibus obviam»
Christo in aëra, et ita semper cum Domino erimus.»</p></div3>

<div3 n="VI"><head>VI.</head>
<p>Putandum est igitur quod tamdiu sancti ibi 
permaneant, usquequo utriusque modi rationem dispensationis
eorum quæ in aëre geruntur agnoscant. Quod autem
dixi utriusque modi, hoc est: verbi gratia, cum in terris
essemus, vidimus vel animalia, vel arbores, et differentias
eorum prospeximus, sed et diversitatem quamplurimam
inter homines; verum videntes hæc, rationem eorum non
intelleximus, sed hoc nobis tantum ex ipsa quam vidimus
diversitate suggestum est, ut inquiramus et perscrutemur
<pb n="196"/>
qua ratione ista omnia vel diversa fuerint creata, vel varie
dispensentur; et concepto in terris hujuscemodi agnitionis
vel studio vel amore, dabitur nobis post exitum etiam 
cognitio ejus et intelligentia: si tamen res procedat ex voto.
Cum ergo comprehenderimus integre ejus rationem, tunc
utroque modo comprehendemus ea quæ vidimus super 
terram. Tale ergo aliquid etiam de aërea sede dicendum est.
Puto enim quod sancti quique discedentes de hac vita 
permanebunt in loco aliquo in terra posito, quem paradisum
dicit Scriptura divina, velut in quodam eruditionis loco,
et, ut ita dixerim, auditorio vel schola animarum in quo
de omnibus his quæ in terris viderant doceantur, indicia
quoque quædam accipiant etiam de consequentibus et 
futuris, sicut in hac quoque vita positi indicia quædam 
futurorum, licet per speculum et ænigmata, tamen ex aliqua
parte conceperant, quæ manifestius et lucidius sanctis in
suis et locis et temporibus revelantur. Si quis sane 
mundus corde, et purior mente, et exercitatior sensu fuerit,
velocius proficiens, cito ad aëris locum ascendet, et ad
cœlorum regna perveniet per locorum singulorum, ut ita
dixerim, mansiones; quas Græci quidem sphæras, id est
globos appellaverunt, Scriptura vero divina cœlos 
nominat in quibus singulis primo quidem perspiciet ea quæ
ibi geruntur, secundo vero etiam rationem quare 
gerantur agnoscet: et ita per ordinem digredietur singula, 
sequens eum qui transgressus est cœlos Jesum Filium Dei
dicentem: «Volo ut ubi sum ego, et isti sint mecum.»
Sed et de his locorum diversitatibus indicat cum dicit:
«Multæ mansiones sunt apud Patrem meum2.» Ipse 
tamen ubique est, et universa percurrit. Nec ultra 
intelligamus eum in ea exiguitate in qua nobis propter nos 
effectus est
<pb n="197"/>
id est, non illa circumscriptione quam in nostro
corpore in terris positus inter homines habuit, quo velut
in uno aliquo circumseptus loco putetur.</p></div3>

<div3 n="VII"><head>VII.</head>
<p>Cum ergo, verbi gratia, ad cœlestia loca 
pervenerint sancti, tunc jam rationem astrorum per singula 
pervidebunt, et sive animantia sunt, sive quidquid illud est, 
comprehendent. Sed et alias rationes operum Dei quas eis ipse
revelabit intelligent. Jam enim tanquam filiis rerum 
causas, et virtutem suæ conditionis ostendet; et docebit eos
quare illa stella in illo loco cœli posita est, et quare ab alia
tanto dirimente spatio separatur: verbi gratia, si 
propinquior fuisset, quid ex hoc esset futurum; si vero longius,
quid accideret; aut si major fuisset illa stella quam illa,
quomodo similis non servaretur universitas, sed in aliam
quamdam formam cuncta mutarentur. Sic ergo decursis
omnibus quæ in astrorum ratione et in his conversionibus
quæ in cœlo sunt continentur, venient etiam ad ea quæ non
videntur, vel ad ea quorum sola nomina nunc audivimus,
et ad invisibilia: quæ multa quidem esse Paulus Apostolus
docuit, quæ autem sint, vel quam habeant differentiam,
ne exiguo quidem aliquo intellectu conjicere possumus. Et
ita crescens per singula rationabilis natura, non sicut in
carne vel corpore et anima in hac vita crescebat, sed mente
ac sensu aucta, ad perfectam scientiam mens jam perfecta
perducitur, nequaquam jam ultra istis carnalibus sensibus
impedita, sed intellectualibus incrementis aucta, semper ad
purum, et, ut ita dixerim, facie ad faciem rerum causas 
inspiciens, potitur perfectione primo illa qua in id ascendit,
secundo qua permanet, cibos quibus vescatur habens 
theoremata et intellectus verum rationesque causarum. Sicut
enim in hac vita corpora nostra primo in hoc ipsum quod
sumus corporaliter crescunt, in prima ætate ciborum 
suf<pb n="198"/>ficientia nobis incrementum præstante; postea vero quam
crescendi ad mensuram sui fuerit expleta proceritas, 
utimur cibis jam non ut crescamus, sed ut vivamus et 
conservemur in vita per escas ita arbitror et mentem etiam cum
venerit ad perfectum, vesci tamen et uti propriis et 
competentibus cibis in ea mensura cui neque deesse aliquid
debeat, neque abundare. In omnibus autem cibus hic 
intelligendus est theoria et intellectus Dei, habens mensuras
proprias et competentes huic naturæ quæ facta est et 
creata: quas mensuras singulos quosque incipientium videre
Deum, id est intelligere per puritatem cordis, competit 
observare.</p>
</div3>
</div2>
</div1>
<pb n="199"/>

<div1><head>LIBER
TERTIUS.
(VERSIO BENEDICTINORUM.)</head>

<div2 n="I"><head>CAPUT I – De libero arbitrio: item dictorum Scripturæ quæ id tollere videntur solutio et interpretatio.</head>

<div3 n="I"><head>I.</head>
<p>Quoniam de justo Dei judicio sermonem continet 
ecclesiastica prædicatio, qui quidem si verus creditur, ad 
vitam honestam et ad fugiendum omnibus modis peccatum
auditores provocat, utpote qui in nobis sita esse fateantur
quæ laude et vituperio digna sunt, age et de libero arbitrio,
necessaria inprimis quæstione, pauca seorsum disputemus.
Atque ut intelligamus quid sit libertas arbitrii, ipsius notio
explicanda est, ut, hac accurate declarata, quæstio 
constituatur.</p></div3>

<div3 n="II"><head>II.</head>
<p>Eorum quæ moventur alia in se causam motus habent;
alia extrinsecus tantum moventur. Extrinsecus itaque solum
moventur quæ feruntur, ut ligna et lapides et omnis materia
quæ solo habitu continetur. Jam vero prætermittatur id quod
dici solet, motum esse fluxum corporum: quod ad rem præ-.
sentem minime facit. In seipsis autem causam motus habent
animalia et plantæ, ea demum omnia quæ natura et anima
constant, in quibus etiam metalla a nonnullis numerantur.
Ignis præterea per se ipse movetur, fortassis et fontes. 
Eorum autem quæ in se motus causam habent, alia ex se; alia
a se moveri dicunt: ex se quidem inanima; a se ipsis vero
<pb n="200"/>
animata. Nam a se moventur animata, phantasia ipsis insita
impetum provocante: et rursus quibusdam animalibus 
insunt phantasiæ impetum provocantes; facultas quippe 
imaginum artifex illum certo quodam et definito provocat 
ordine sic araneæ inest texendi phantasia quam texendi
appetitus consequitur, imaginum artifice natura ad id 
ordinate impellente, præter quam nihil aliud esse creditur in
animante, ne in ape quidem ad fingendos favos.</p></div3>

<div3 n="III"><head>III.</head>
<p>At vero animal rationis compos, præter naturam 
imaginantem, rationem habet quæ imagines dijudicat, alias 
quidem rejiciens, alias vero ita suscipiens ut animal eis 
ducatur. Unde cum in rationis natura quædam sint ad honestum
et turpe contemplandum adjumenta quorum ope utroque
perspecto honestum eligimus, turpe devitamus: laude certe
digni sumus dum nos honestati dedimus; vituperio, dum
in contrarium dilabimur. Neque ignorandum est naturæ
quæ in omnia distributa est, majorem quodammodo in 
animalibus vim esse sive ad majora sive ad minora peragenda,
adeo ut ad vim rationis prope, ut ita dicam, accedat canum
in investigandis feris sagacitas, et bellatorum equorum 
dexteritas. Ut igitur quidpiam extrinsecus incidat, quod 
cogitationem nobis hanc vel illam commoveat, non est in 
nostra, ut fatentur omnes, potestate: hoc autem vel illo modo
ea utendum judicare, unius est nostræ rationis opus quæ
cum extrinsecus incitamenta incidunt, vel nos ad impetus
recti et honesti provocat, vel in contrarium avertit.</p></div3>

<div3 n="IV"><head>IV.</head>
<p>Quod si quis ejusmodi esse ait quod extrinsecus 
movet, ut ei impulsioni nemo contra obsistere possit, is in suos
affectus et motus intendat, et videat an non consensio et
præcipuæ animi partis inclinatio in hanc rem his 
probabilibus ducta argumentis propendeat. Non enim, verbi gratia,
ei qui temperate vivere et continere se a coïtu decrevit,
conspecta mulier atque ad aliquid contra propositum 
agen<pb n="201"/>dum invitans, perfecta causa est cur a proposito deflectat:
omnino enim delectatus titillatione et illecebra voluptatis,
cum noluerit ipsi resistere atque institutum firmare, in in
temperantiam incidit. Contra alteri qui pluribus disciplinis
est instructus, in eisque se exercuit, eædem quidem 
titillationes et illecebræ contingunt; at ratio, quippe quæ 
vehementius est roborata, et in meditatione educata atque in
virtutis studio doctrinis confirmata, aut proxime ad eam
perducta firmitatem, illecebras excutit et libidinem 
dissolvit.</p></div3>

<div3 n="V"><head>V.</head>
<p>Quæ cum ita nobis eveniant, extrinsecus eorum 
causam derivare, nosque culpa liberare, ac lignis èt lapidibus
ab externo movente pertractis similes prædicare, nec 
rectum est nec veritati consentaneum, sed ab eo solum dici
potest qui liberi arbitrii notionem adulterare cupiat. Nam
si ipsum interrogemus quid sit libertas arbitrii, respondebit
in eo sitam si, cum quidpiam mihi propono, nihil 
extrinsecus occurrat quod ad contrarium provocet. Rursus 
imbecillam corporis constitutionem accusare, prorsus absurdum
est: nam disciplina quos intemperantes et agrestissimos 
apprehenderit, eos, si monita ejus sequantur, ita convertit et
mutat in melius ut sæpe qui incontinentissimi erant 
meliores fiant iis qui natura prius non videbantur esse hujus
modi, et qui agrestissimi erant ad tantam mansuetudinem
perveniant, ut qui nunquam agrestem vitam egerint, præ
illo qui ad mansuetudinem est immutatus, agrestes esse
videantur. Contra alios cernimus compositissimos et 
honestissimos, a composita et honesta vita ad deteriorem 
consuetudinem ita deflectere, ut in intemperantiam incidant 
media jam ætate, postquam juventutis instabilitas, ut fert na
tura, præteriit. Ex his igitur liquet extrinsecus incidentia
non esse in nostra potestate; hoc autem vel contrario modo
his uti, ratione duce et discernente ac dijudicante 
quo<pb n="202"/>modo externis uti oporteat, in nostra situm esse potestate.
</p></div3>

<div3 n="VI"><head>VI.</head>
<p>Nostrum porro opus esse recte vivere, idque a nobis
non quasi suum, neque ab alio quolibet datum, neque, ut
quidam putant, a fato, sed ut nostrum opus, Deum 
postulare, testabitur Michæas propheta dicens: «Si tibi, homo,
indicatum est quid est bonum, aut quid Dominus a te 
poslulatum non facere judicium et diligere misericordiam?»
Et Moyses: «Posui ante conspectum tuum viam vitæ et viam
mortis, ut eligas bonum et incedas in eo.» Et Isaias: «Si
volueritis et audieritis me, bona terræ comedetis; sin 
autem nolueritis, et non audieritis me, gladius vos devorabit:»
os enim Domini hæc locutum est.» Et in Psalmis: «Si 
populus meus audisset me; Israël si in viis meis ambulasset,»
ad nihilum utique inimicos ejus humiliassem, et in 
affligentes eos misissem manum meam.» Quibus ostendit in
populi fuisse potestate audire et incedere in viis Dei. Sed et
Salvator dicens: «Ego autem dico vobis non resistere malo.»
Et: Quicumque iratus fuerit fratri suo, reus erit judicio.
Et: Quicumque viderit mulierem ad concupiscendum eam,
jam mochatus est eam in corde suo.» Et cum dat cætera
quæque mandata, ita dat, quasi nobis ea servare sit 
integrum, ut jure rei judicio futuri simus si ea perfringamus:
unde et «Omnis, inquit, qui audit hæc verba mea, et facit
ea, similis est viro prudenti qui ædificavit domum suam
super petram, etc. Qui autem audit hæc et non facit, 
similis est viro stulto, qui ædificavit domum suam super 
arenam;» et reliqua. Et cum dicit his qui a dextris ejus sunt:
«Venite, benedicti Patris mei, etc. esurivi enim et dedistis
mihi manducare; sitivi et dedistis mihi bibere,» evidenter
ostendit se hæc illis promittere qui laude digna ex se 
fece<pb n="203"/>rint. Aliis e contrario tanquam ex se vituperio dignis, ait:
«Discedite, maledicti, in ignem æternum.» Sed videamus
quomodo Paulus nos quasi juris nostri et arbitrii, nobisque
ipsi causa vel interitus vel salutis simus, alloquatur: «An
divitias bonitatis ejus, inquit, et patientiæ, et 
longanimi» tatis contemnis, ignorans quoniam benignitas Dei ad 
pœnitentiam te adducit? Secundum autem duritiam tuam et
impœnitens cor, thesaurizas tibi iram in die iræ et 
revelationis justi judicii Dei, qui reddet unicuique secundum
iis quidem qui secundum patientiam boni»
opera ejus operis, gloriam et honorem et incorruptionem quærunt,»
vitam æternam: iis autem qui sunt ex contentione et qui»
non acquiescunt veritati, credunt autem iniquitati, ira et
indignatio, tribulatio et angustia in omnem animam 
hominis operantis malum, Judæi primum et Græci: gloria
autem et honor et pax omni operanti bonum, Judæo 
primum et Græco.» Innumera igitur sunt in Scripturis loca
quæ libertatem arbitrii apertissime ostendunt.</p></div3>

<div3 n="VII"><head>VII.</head>
<p>Sed quoniam in contrarium, hoc est nobis non esse
integrum servare mandata et salvari, vel ea infringere et
perire, quædam veteris et novi Testamenti dicta deflectere
videntur: age et iis singillatim propositis, eorum solutionem
inspiciamus, ut ex eorum quæ proponimus similitudine, 
selectis omnibus quæ libertatem arbitrii tollere videntur, 
eorum solutionem qui voluerit perspiciat. Sane quamplurimos
movent ea quæ de Pharaone dicuntur de quo sæpius 
respondens Deus ait: «Ego indurabo cor Pharaonis.» Si enim a
Deo induratur, et quia induratur, peccat, non ipse sibi causa
peccati est, sic neque sui juris Pharao. Hinc ex simili dicet
aliquis non esse liberos qui pereunt, neque per se ipsos 
perire: et quod in Ezechiele dicitur: «Auferam eorum 
lapidea corda, et immittam eis carnea ut in præceptis meis 
ince<pb n="204"/>dant, et justitias meas custodiant,» movere possit aliquem
quasi Deus det vel incedere in suis mandatis vel suas 
justificationes custodire, dum id quod obstat ad custodienda 
mandata cor lapideum aufert, et melius, nempe carneum inserit.
Videamus etiam illud quod in Evangelio Salvator respondit
ad eos qui ab ipso quærebant quare ad turbas in parabolis
loqueretur: «Ut videntes, inquit, non videant, et audientes
audiant et non intelligant, ne forte convertantur et 
remittatur eis.» Illud insuper a Paulo dictum est: «Non
est  volentis neque currentis, sed miserentis Dei.» Et alibi: «Et
velle et perficere ex Deo est. Ergo cujus vult Deus 
miseretur, et quem vult indurat. Dices itaque mihi: Quid adhuc
queritur; voluntati enim ejus quis resistit? Et: 
Obedientia ex vocante, non ex nobis est. O homo! tu quis es qui
respondeas Deo? Numquid dicit figmentum ei qui se finxit:»
Quid me fecisti sic? An non habet potestatem figulus luti
ex eadem massa facere aliud quidem vas in honorem, aliud
vero in contumeliam?» Hæc enim per se multos 
perturbare possunt, quasi non sui sit arbitrii homo, sed Deus quos
voluerit salvet et perdat.</p></div3>

<div3 n="VIII"><head>VIII.</head>
<p>Incipiamus igitur ab iis quæ de Pharaone dicta sunt
tanquam a Deo indurato ne dimitteret populum: cum quo
et illud Apostoli una tractabitur: «Ergo cujus vult 
miseretur, et quem vult indurat.» His enim abutuntur 
hæreticorum nonnulli qui propemodum liberum arbitrium tollunt,
cum naturas inducunt perditas quæ salvari non possint, et
alias quæ salvantur quæque perire nullo modo possint; et
perditæ naturæ dicunt fuisse Pharaonem, ideoque 
induratum fuisse a Deo qui spirituales miseratur et terrenos 
indurat. Videamus ergo quidnam sibi velint. Quæremus enim
ab eis an terrenæ naturæ esset Pharao. Si fuisse 
respon<pb n="205"/>deant, dicemus, qui terrenæ naturæ sit, eum plane Deo 
resistere. Si autem resistit, quid opus est ejus cor indurari,
neque id semel, sed sæpius? Nisi quod forte quoniam fieri
poterat ut obediret, et omnino tot prodigiis et signis 
perculsus optemperaturus fuisset, utpote minime terrenus; sed
eo amplius resistente egebat Deus ut ad multorum salutem
magnitudinem suam ostenderet, ideo cor ejus indurat. Hæc
primum dicta sint ad evertendum id quod isti opinantur,
naturæ fuisse perditæ Pharaonem: idemque de Apostoli
dicto respondendum est ipsis. Quos enim indurat Deus?
Perditos qui obedirent tamen, nisi indurarentur; aut certe
salvandos, quod non sint naturæ perditæ. Quos vero 
miseratur? an salvandos? Sed quid opus est secunda 
miseratione ipsis qui semel per naturam salvandi sunt, et 
beatitudine potituri? Nisi forte, quia sublata misericordia perire
possunt, ideo misericordiam consequuntur ut in 
perditionem in quam incidere queunt non incurrant, sed sint in
eorum qui salvantur regione. Atque hæc adversus illos
dicta sint.</p></div3>

<div3 n="IX"><head>IX.</head>
<p>Quærendum autem est ab iis qui illud, induravit,
intelligere sibi videntur, quid dicant a Deo effici, quid 
provideri, cum cor indurat. Observent enim Dei notionem, re
quidem vera justi et boni, aut, si noluerint, et ut hoc eis
nunc concedatur, duntaxat justi; et ostendant quomodo
bonus et justus, vel justus tantum, justus videatur, illius
cor indurans qui, quod induratus sit, perit; et quomodo
justus causa sit interitus et contumaciae iis quos, quia 
indurati sunt et ipsi restiterunt, punit. Quid vero illi 
succenset dicens: «Tu autem non vis dimittere populum»
meum: ecce percutiam omnia primogenita in Ægypto,
etiam primogenitum tuum;» et quæcumque alia in
Scripturis Deo tribuuntur Pharaonem per Moysen 
allo<pb n="206"/>quenti? Necesse enim est ut qui veras esse Scripturas, et
Deum justum credit, si bona sit fide, sollicite demonstret
quomodo nihil obstent ejusmodi dicta quominus aperte
justus intelligatur. Si quis enim ex professo enixe ac 
contente palamque malum esse mundi Opificem statueret, alia
cum ipso ratione agendum foret.</p></div3>

<div3 n="X"><head>X.</head>
<p>Sed cum dicant isti eum se justum credere, nos vero
bonum eum simul et justum confiteamur, videamus 
quomodo bonus et justus induret cor Pharaonis. Vide igitur
an exemplo quopiam quo in epistola ad Hebræos usus est
Apostolus, possimus ostendere quomodo una eademque
opera Deus hujus quidem misereatur, illum vero 
induret; non quod quempiam sibi indurandum proponat, sed
quod cum bono ejus proposito abutitur inhærentis ipsis
vitii improbitas, consequatur induratio, sicque induratum
dicatur indurare: «Terra enim, inquit, sæpe venientem
super se bibens imbrem, et generans herbam opportunam»
illis, a quibus colitur, accipit benedictionem a Deo; 
pro» ferens autem spinas ac tribulos, reproba est et maledicto
proxima, cujus consummatio in combustionem.» Unum
igitur est in imbre demittendo opus: ex eo tamen uno, 
tellus culta fruges, neglecta et inculta spinas profert. Durum
sane videatur si qui imbrem largitur dicat: Ego fruges et
spinas in terra feci: sed etsi durum, nihilominus verum est.
Si enim imber defuisset, neque fruges neque spinæ 
provenissent; hoc vero tempestive et moderate defluente, et 
fruges et spinæ exortæ sunt. Terra igitur quæ, sæpe venientem
super se bibens imbrem, spinas ac tribulos profert, reproba
est et maledicto proxima: ergo imbris quoque beneficium
etiam in deteriorem terram decidit, sed ejus solum 
neglectum et incultum spinas et tribulos peperit. Ad eum igitur
modum quæ fecit Deus prodigia, ceu imber quidam sunt;
<pb n="207"/>
diversæ vero voluntates, ceu terra culta vel inculta quæ,
utpote terra, unius naturæ est.</p></div3>

<div3 n="XI"><head>XI.</head>
<p>Quemadmodum autem si sol vocem emittens 
diceret: Ego liquefacio et exsicco, licet hæc contraria sint, 
nihil tamen pro re subjecta falsi diceret, cum uno eodemque
calore cera liquefiat, lutum exsiccetur: ita unum idemque
opus Dei per Moysen arguebat duritiem Pharaonis propter
malitiam ipsius; Ægyptiorum vero qui Hebræis 
admiscebantur, obedientiam declarabat. Quodque statim scriptum
est, paulum emollitum esse cor Pharaonis dicentis: «Ne
longe excedatis, tridui enim viam ibitis; sed conjuges 
vestras relinquite,» itemque cætera quæ paululum cedens
prodigiis dicebat, satis declarant signa illa in eum aliquid 
virium habuisse, sed non plenam efficaciam. Neque hæc sic
evenissent si, quod multi cogitant, istud, indurabo cor
Pharaonis, Deus ipse effecisset. Sed et hæc non absurde
ex communi loquendi usu emolliri possunt. Frequenter
boni et benigni domini servis iis qui propter benignitatem
et patientiam dominorum suorum perditis fiunt moribus,
ingerere solent: Ego te improbum feci, ego tot scelerum
tibi causa fui: sermonis enim indoles et vis advertenda est,
et citra calumniam quod dicitur genuino sensu 
accipiendum. Quare Paulus, qui hæc accurate perscrutatus fuerat,
peccantem sic alloquitur: «An divitias bonitatis ejus et
patientiæ et longanimitatis contemnis, ignorans quoniam
benignitas Dei ad pœnitentiam te adducit? Secundum 
autem duritiam tuam et impœnitens cor, thesaurizas tibi
ipsi iram in die iræ et revelationis justi judicii Dei.»
Nam quæ dicit ad peccantem Apostolus, dicantur ad 
Pharaonem, et plane congruenter intelligentur ipsi competere
propter duritiam et impœnitens cor thesaurizanti sibi ipsi
<pb n="208"/>
iram. Nec enim ejus durities ita coargui et declarari 
potuisset, nisi signa tot ac tanta extitissent.</p></div3>

<div3 n="XII"><head>XII.</head>
<p>Sed quoniam expositiones ejusmodi creditu 
difficiles et contortæ videntur, videamus ex prophetico sermone
quid dicant ii qui Dei benignitatem experti sunt nec 
honeste vixerunt, sed postea peccarunt: «Cur errare nos 
fecisti, Domine, a via tua? cur indurasti cor nostrum, ut»
non timeremus nomen tuum? Convertere propter servos»
tuos, propter tribus hæreditatis tuæ, ut particulam 
capiamus hæreditatis montis tui sancti.» Et in Jeremia:»
Decepisti me, Domine, et deceptus sum; obtinuisti et
prævaluisti.» Illud enim: «Cur indurasti cor nostrum,
ut non timeremus nomen tuum? quod ab iis dicitur
qui misericordiam implorant, perinde est ac si dicant: Cur
in tantum pepercisti nobis nec visitasti nos in peccatis,
sed reliquisti, donec ad summum delicta nostra 
pervenissent? Relinquit autem impune plerosque, ut singulorum
mores ex libera voluntate exquirantur, et meliores ex illo
examine manifesti fiant; reliqui vero qui Deo non latent
(omnia quippe novit antequam fiant), sed rationabili 
creaturæ sibique ipsis, postea viam salutis inveniant: qui bene
ficium non agnovissent, nisi seipsos condemnassent; quod
quidem unicuique confert, ut conditionem suam et Dei 
gratiam sentiat. Qui vero propriam imbecillitatem et Dei 
gratiam non sentit, etsi adjuvetur, nisi suarum virium 
experimentum ceperit, et seipsum condemnarit, suum esse facinus
existimabit quod ei divino munere concessum est. Quæ 
opinio animi elationem generat et causa fit ruinæ: quod et 
diabolo accidisse putamus, qui excellentiam illam quam 
habebat tunc cum erat immaculatus, sibi arrogabat. «Omnis»
enim qui se exaltat, humiliabitur; et qui se humiliat, 
exal<pb n="209"/>tabitur.» Ob eamque causam intellige sapientibus et 
prudentibus abscondita esse divina mysteria, «ut 
quemadmodum ait Apostolus, non glorietur omnis caro in conspectu
Dei;» et revelata esse parvulis qui post infantiam ad 
meliora pervenere, et se non ex se tantum quantum ex 
ineffabili Dei beneficio, eo felicitatis pervenisse meminerunt.</p></div3>

<div3 n="XIII"><head>XIII.</head>
<p>Divino igitur judicio reservatur is qui 
derelinquitur, et nonnullos peccatores patienter fert Deus, nec sine
causa, sed quod cum immortalis sit anima et per infinitum
tempus duratura, ipsis expediat ut non cito ad salutem 
adjuventur, sed ad eam tardius, postquam plurima mala 
fuerint experti, adducantur. Quemadmodum enim medici cum
celerius curare possint, si abditum in corpore venenum
suspicentur, contrarium curationi faciunt, idque, quia 
certius curare volunt; putant enim præstare ut diutius in 
tumore vulnerum et labore æger hæreat quo firmiorem 
sanitatem recipiat, quam ut celerius convalescere videatur,
postea vero in morbum recidat et temporaria sit celerior
illa curatio: hoc modo et Deus, qui novit occulta cordis et
futura prævidet, per patientiam forte permittit fieri quæ-
dam, et per ea quæ extrinsecus incidunt occultum malum
extrahit, ut expurget eum qui per negligentiam semina in
se peccati receperit, utque is, cum hæc ad superficiem 
venerint, et ea evomuerit, licet gravissimis in malis fuerit,
postea adhibitis consuetis post peccati morbum remediis in
meliorem statum restitui possit. Deus enim animas nostras
non ad quinquaginta puta hujus vitæ annos, sed ad 
sempiternum ævum dispensat; incorruptibilem quippe fecit
naturam intelligentem sibique cognatam, nec a curatione,
quemadmodum in hac vita, rationis compos anima 
excluditur.</p></div3>

<div3 n="XIV"><head>XIV.</head>
<p>Age vero utamur etiam hac Evangelica 
similitu1 Luc. XVIII, 14.21 Cor. 1, 29.
VII.14

<pb n="210"/>
dine: est quædam petra cujus superficies exigua admodum
terra tegitur, in quam si ceciderint semina, cito 
exoriuntur, sed ubi exorta sunt, quia radicem non habent, exorto
sole aduruntur et exarescunt. Hæc porro petra humána
est anima, negligentia indurata et propter malitiam in 
lapidem conversa nulli enim creavit Deus cor lapideum, sed
tale improbitas facit. Quemadmodum igitur si quis videns
projecta in terram petrosam semina concipi et florere, 
agricolam reprehenderet quod non citius in terram petrosam
semina jecerit, et responderet agricola serius se in terra
hac sementem facturum, ubi quæ sementem continere 
possint in eam contulerit, cum melior tutiorque ex hujusmodi
terra serius sata proveniat seges quam ex ea quæ celerius
et in summa tantum superficie concipit, credet agricolæ
ut qui et vere dixerit et perite scienterque fecerit: ita 
magnus totius naturæ Agricola beneficentiam suam quæ citius
impertita videretur, in aliud tempus differt, ne tantum in
superficie sit. Sed objiciet fortasse quispiam: Cur ergo pars
seminum cadit in eam quæ in superficie tantum habet 
terram, et quæ ceu petra est, animam? Ad id respondendum
est, huic quæ præcipitantius in bonum ferebatur nec 
ratione ad illud pergebat, præstabilius fuisse id quod 
cupiebat consequi, ut se ex eo ipso cognoscens et damnans, 
culturam quæ a natura est patienter ferret sibi deinceps post
longum tempus adhiberi: innumerabiles enim nobis, ut ita
dicam, sunt animæ, innumeri earum mores, motus 
quamplurimi, consilia item, impetus et appetitus, quorum unus
est dispensator optimus Deus, qui et tempora novit et 
congrua auxilia, et ductus et vias; universorum Deus et pater
qui novit qua via ducat Pharaonem per tot prodigia et 
submersionem, in qua utique non finita est ipsius erga 
Pharaonem providentia. Non enim quia submersus est, ideo 
in<pb n="211"/>teriit: «In manu enim Dei et nos et sermones nostri et»
omnis prudentia atque operum scientia.» Atque hæc
pro viribus nostris diximus ut id Scripturæ defendatur:
Induravit Dominus cor Pharaonis,» atque illud: «Cujus
vult miseretur, et quem vult indurat.»</p></div3>

<div3 n="XV"><head>XV.</head>
<p>Id etiam videamus quod Ezechiel dicit: «Auferam
lapidea corda ipsorum, et immittam carnea, et ut in 
præceptis meis ambulent et mandata mea custodiant.» Si
enim cum vult Deus lapidea corda tollit, et carnea immittit
ut præcepta sua custodiantur et mandata serventur, non
est in nobis ut malitiam deponamus: tolli enim lapidea 
corda, nihil aliud est quam malitiam per quam quis induratur,
a quo vult Deus, amoveri: immitti vero cor carneum, ut
quis in mandatis Dei ambulet et præcepta ejus custodiat,
quid aliud est quam cedere, nec resistere veritati, sed 
virtutes persequi? Quod si hæc se facturum Deus pollicetur,
nec priusquam tollat ipse corda lapidea ea deponimus, 
liquet non esse in nobis situm ut malitiam deponamus: si
vero nihil efficimus ut insit nobis cor carneum, sed Dei id
opus est, neque nostrum opus erit vitam ad virtutis 
normam exigere, sed plane divinum beneficium. Hæc dicet
qui ex nudis Scripturæ verbis libertatem arbitrii tollit;
sed respondebimus hæc sic esse intelligenda: 
quemadmodum imperitus et indoctus quispiam suorum sibi malorum
conscius, vel ex magistri adhortatione vel aliunde 
perpulsus, ei se sua sponte tradit a quo se putat ad disciplinam et
virtutem manu ductum iri; cui cum se tradiderit, 
pollicetur magister imperitiam ab eo se ablaturum, et peritiam
ei inditurum; non quod ad doctrinam assequendam et 
imperitiam fugiendam nihil conferat is qui se illi curandum
commisit, sed quod volenti promittat curationem: ita 
divinus sermo promittit ab his qui ad se accesserint 
mali<pb n="212"/>tiam, quam lapideum cor nominat, se ablaturum, non 
utique ab his qui noluerint, sed ab iis qui se ægrotorum medico
tradiderint; quemadmodum in Evangeliis legimus ægrotos
accedentes ad Salvatorem, orare ut sanitatem percipiant,
et curari. Et cum cæci, verbi gratia, visum recuperant, est
quidem, quatenus precati sunt, eorum opus qui curari se
posse crediderunt; quatenus vero eis redditur visus, 
Salvatoris nostri. Sic itaque pollicetur Dei sermo se scientiam
accedentibus ad se inditurum, durum et lapideum cor, hoc
est malitiam, auferendo, ut in divinis mandatis ambulent,
et divina præcepta custodiant.</p></div3>

<div3 n="XVI"><head>XVI.</head>
<p>Sequebatur illud ex Evangelio ubi Salvator dicit
ideo se externis in parabolis loqui, «ut videntes non 
videant, et audientes non intelligant; ne forte 
convertantur et remittatur eis.» Quo arrepto subjiciet 
adversarius: Si plane auditis manifestioribus sermonibus nonnulli
ita convertuntur ut peccatorum venia digni fiant, nec 
tamen ut apertiores sermones audiant in ipsis positum est,
sed in docente qui idcirco non ipsos apertius docet, ne
forte videant et intelligant; non est in ipsis ut salventur.
Quod si ita est, non est nobis liberum ut salvemur aut
pereamus. Ac profecto si non esset additum: «Ne forte»
convertantur et remittatur eis,» probabiliter 
responderemus noluisse Salvatorem eos qui futuri non erant boni
et honesti, reconditiora mysteria intelligere, ob eamque
causam ipsis in parabolis locutum fuisse; sed cum 
adjiciatur «Ne forte convertantur et remittatur eis,» 
difficilior est hujus loci defensio. Primum itaque notandus
est hic locus adversus hæreticos, qui e veteri Testamento
dicta quædam aucupari solent ex quibus argui videatur,
ut ipsi dicere audent, crudele quoddam in Creatore 
vindicandi puniendique consilium, sive quo alio nomine id
<pb n="213"/>
designare malunt ut in Creatore nullam esse bonitatem
ostendant: sed non eadem ratione neque candide in 
lectione novi Testamenti versantur, sed iis quæ in veteri 
reprehendenda putant, similia prætermittunt. Nam aperte
Salvator in Evangelio, sicut ipsi dicunt, prioribus verbis
ostenditur propterea non manifeste loqui, ne convertantur
homines et conversi peccatorum remissione digni fiant:
quod ipsum per se nihilo inferius est iis quæ in veteri 
Testamento reprehenduntur. Sin autem Evangelii 
defensionem quærunt, interrogandi sunt an non reprehensione digni
sint qui in similibus quæstionibus dissimiliter versantur, et
cum in novo Testamento nihil sibi offendiculi inveniant,
sed ejus defensionem quærant, in veteri tamen similia 
reprehendunt, quorum itidem quærenda erat explicatio. 
Unde illos locorum comparatione eo deducemus ut unius 
ejusdemque esse Dei utrumque Testamentum credant. Age
vero, ad propositam quæstionem pro virili respondeamus.</p></div3>

<div3 n="XVII"><head>XVII.</head>
<p>Dicebamus supra de Pharaone disputantes 
celeriorem curationem interdum non iis esse utilem qui 
curantur, si statim atque in morbum inciderint, eo facile 
releventur; malum enim ut curatu facile contemnentes, rursus
in illud quod non cavent incident. Quamobrem æternus
Deus, qui occultorum cognitor est, et omnia novit 
priusquam fiant, celeriorem horumce curationem differt, atque,
ut ita dicam, curat eos dum non curat, quoniam ita ipsis
expedit. Cum ergo videret Salvator eos qui foris sunt, et
de quibus nunc sermo est, in conversione non fore stabiles
si verba ejus manifestius audirent, verisimile est ita cum
illis egisse Dominum ut altiora non aperte intelligerent, ne
forte celerius conversi, et venia peccatorum accepta sanati,
vitiorum vulnera quasi curatu facillima contemnerent, et
citius in eadem reciderent. Fortassis etiam præstitutum eis
ad eluenda quæ derelicta virtute prius admiserant peccata,
<pb n="214"/>
tempus nondum expleverant. Divina quippe illos 
dereliquerat cura ut, propriis quæ perpetraverant malis satiati,
tandem ad firmiorem pœnitentiam vocarentur, nec facile
postea in priora reciderent peccata quibus honestatis 
dignitatem corruperant, et improbitati sese dederant. Qui ergo
cum iis qui intus sunt comparati, foris esse dicuntur nec
longe ab iis qui intus sunt distant, ii, dum hi qui intus sunt
aperte audiunt, obscure audiunt verbum, utpote parabolis
involutum: audiunt tamen; alii vero ex iis qui foris sunt,
Tyrii appellati, prænoscente licet Salvatore eos olim in
sacco et cinere jacentes pœnitentiam acturos fuisse si ad
eorum fines accessisset, neque ea audiunt quæ ii qui foris
sunt, propterea quod, ut verisimile est, etiam longe infra
horumce dignitatem erant, ut alio tempore postquam 
tolerabilius illis fuerit quam iis qui verbum non receperint, 
inter quos et Tyriorum meminit, et opportunius audiant et
firmius resipiscant. Sed vide an non magis etiam, præter
disquirendi studium, pietatem erga Deum et Christum ejus
in omnibus servare conemur, cum pro virili parte, ut in
tantis et talibus quæstionibus probare contendimus Deum
immortali animæ variis modis providere. Si quis igitur de
iis qui vituperantur quærat cur videntes prodigia et divinum
sermonem audientes, nihilo meliores fiant, cum Tyrii 
pœnitentiam acturi fuissent si talia apud ipsos dicta et facia
fuissent; si quis, inquam, quærat his verbis: Cur eis in
perniciem ipsorum prædicavit Salvator ut gravius ipsis 
peccatum imputetur? Respondebimus Deum, qui novit 
quomodo affecti sint ii omnes qui providentiam suam 
criminantur, quasi per eam steterit quominus crederent, quippe quæ
non dederit ipsis videre quæ aliis spectanda præbuit, neque
sic eos disposuerit ut audirent quæ aliis audiisse profuit,
justa eos non uti excusatione ostendere volentem, ea dare
quæ providentiæ suæ accusatores petierant, ut iis acceptis
<pb n="215"/>
nihilominus summæ impietatis convicti quod nihil inde 
utilitatis perceperint, deponant ejusmodi audaciam, sicque
liberati discant Deum in conferendis beneficiis cunctari
nonnunquam et morari, nec ea videnda et audienda 
præbere quibus et visis et auditis gravior eorum culpa 
arguatur quos tot ac tanta ad fidem non adduxerint.</p></div3>

<div3 n="XVIII"><head>XVIII.</head>
<p>Illud etiam inspiciamus: «Non volentis, neque»
currentis, sed miserentis est Dei.» Sic enim assumunt:
Si «neque volentis neque currentis, sed miserentis est Dei,»
non ex libero nostro arbitrio pendet nostra salus, sed e 
natura nobis ab eo qui tales nos condidit præstita, vel ex ejus
arbitrio qui, cum vult, miseratur. A quibus hoc quæ
rendum: Velle bona, bonum est an malum? Tum cursus 
volentis ad honesta properando consequi finem, laude an 
vituperio dignus est? Si postremum dixerint, absurde prorsus
respondebunt, cum sancti velint et currant, nec quidquam
idcirco vituperio dignum faciant. Si dixerint bonum esse
velle bona et currere ad bona, quæremus quomodo natura
perdita velit bona. Perinde enim est ac si arbor mala fructus
bonos ferret, si quidem bonum est velle. Si tertium 
responderint velle bona et currere ad bona, medium quiddam
esse quod neque bonum neque sit malum, reponemus: Si
medium quid est velle bona et currere ad bona, ergo et id
quod his contrarium est medium erit, id est, velle mala et
currere ad mala. At velle mala et currere ad mala medium
non est: ergo neque velle bona et currere ad bona medium
erit. Hoc modo igitur arbitror defendi posse hunc locum:
«Non volentis neque currentis, sed miserentis est Dei.» 
Salomon in libro Psalmorum (ejus enim est canticum 
graduum cujus verba proferemus) ait: «Nisi Dominus 
ædificaverit domum, in vanum laboraverunt qui ædificant. Nisi
Dominus custodierit civitatem, frustra vigilat qui 
custo<pb n="216"/>dit eam:» non quod nos ab ædificando dehortetur, aut
doceat ne vigilemus ad ejus quæ in anima nostra est, 
civitatis custodiam; sed ostendens quæcumque sine Deo 
ædificantur, et quæ ejus custodia non sepiuntur, frustra 
ædificari et incassum custodiri: cum jure ædificationis dominus
et custodia civitatis princeps ascribendus sit universorum
Deus. Quemadmodum igitur si diceremus: Non ædificantis,
sed Dei opus est hocce ædificium; et: Non custos, sed 
universorum Deus hanc civitatem ab hostium injuriis 
immunem reddidit, nihil erraremus, cum humanis quoque 
viribus aliquid peractum intelligatur, totum vero opus grati
animi significatione perfectori Deo referatur acceptum: ita
quoniam non sufficit hominis voluntas ut finem 
assequatur, nec athletarum cursus ut cœlestis in Christo Jesu 
vocationis Dei præmium reportent; Deo enim adjuvante hæc
perficiuntur; vere dicitur: «Non volentis neque 
currentis, sed miserentis est Dei.» Perinde ac si de agricultura
quod scriptum est, diceretur: «Ego plantavi, Apollo 
riga» vit. Deus autem incrementum dedit. Ita neque qui 
plantat est aliquid, neque qui rigat, sed qui incrementum dat
Deus.» Neque pie diceremus uberes ac maturos fructus
aut agricolæ aut ejus qui rigavit, sed Dei esse opus: ita
nostra perfectio non fit nobis nihil agentibus, neque a nobis
consummatur; sed Deus præcipuam ipsius partem efficit.
Quod ut manifestius fiat, ab arte gubernandi sumemus
exemplum. Nam inter ventorum flatum, aëris temperiem,
siderum claritatem, quæ singula aliquid ad navigantium
salutem conferunt, quemnam etiam locum habere dicatur
ars gubernandi ad optatum portum contingendum, cum
sæpe ne ipsi quidem nautæ navim a se servatam audeant
prædicare, sed Deo quidquid est auctori tribuant, non quod
nihil ipsi effecerint, sed quod longe majus sit arte id quod
<pb n="217"/>
Providentia factum est? Sic in nostra salute longe majus
est quod a Deo, quam quod a nostro est libero arbitrio.
Quam ob causam dictum puto: «Non volentis neque 
currentis, sed miserentis est Dei.» Si enim eo quo isti 
existimant modo hic Pauli locus: «Non volentis neque currentis,»
sed miserentis est Dei,» est intelligendus, supervacanea
sunt mandata; frustra Paulus ipse quosdam vituperat quod
collapsi fuerint, alios, quod bene se gesserint, approbat:
frustra Ecclesiis leges dat; frustra nos meliora amplectimur,
frustra currimus: sed neque frustra Paulus hæc præcipit,
neque frustra illos vituperat, hos approbat, neque frustra
nos bona amplectimur et ad meliora contendimus: isti
ergo perperam locum hunc interpretantur.</p></div3>

<div3 n="XIX"><head>XIX.</head>
<p>Postea sequebatur illud: «Velle et perficere ex»
Deo est.» Et dicunt quidam: Si velle et perficere ex Deo
est, seu male velimus seu male quid agamus, a Deo hæc
nobis contigerunt. Quod si ita est, non sumus liberi. Et 
rursus, cum bona volumus et præstantiora perficimus, 
quoniam «et velle et perficere ex Deo est,» non nos 
præstantiora perfecimus, sed perficere visi sumus: hæc autem Deus
dedit: quare nec in eo sumus liberi. Respondendum est non
dixisse Apostolum velle mala aut velle bona, et item 
meliora aut pejora facere ex Deo esse, sed universe velle et
universe currere. Quemadmodum enim a Deo habemus
quod animalia, quod homines sumus, ita quod generatim,
ut ita dicam, volumus, quod generatim movemur, id 
acceptum Deo referri oportet. Sicut autem, etsi accepimus
quod animalia simus, quod moveamur, quod membra hæc
vel illa, manus exempli causa aut pedes moveamus, non
recte quis dixerit specialem hunc nobis motum a Deo 
datum esse ut verberemus, ut occidamus, ut aliena rapiamus;
cum motus in universum nobis Deus auctor fuerit, nos vero
<pb n="218"/>
ad pejora aut meliora illo motu utamur: sic illam agendi
vim qua sumus animalia nobis quidem Deus impertiit, et
velle a Deo quidem accepimus; sed illam volendi necnon
agendi vim nos ipsi ad honesta vel contraria flectimus.</p></div3>

<div3 n="XX"><head>XX.</head>
<p>Refragari insuper libertati nostri arbitrii videtur id
quod Apostolus sibi objiciens ait: «Ergo cujus vult 
miseretur, et quem vult indurat. Dices itaque mihi: Quid 
ad» huc queritur? Voluntati enim ejus quis resistit? O homo !
tu quis es qui respondeas Deo? Numquid dicit figmentum
ei qui se finxit: Quid me fecisti sic? An non habet 
potestatem figulus luti ex eadem massa facere aliud quidem»
vas in honorem, aliud vero in contumeliam?» Dicet enim
quispiam: Si quemadmodum ex eodem luto alia quidem
in honorem, alia vero in contumeliam vasa figulus facit, sic
et Deus alia in salutem, alia in perditionem, non est in 
nobis vel salvos fieri vel perire, neque sumus liberi. Sed ab eo
qui hæc ita accipit, quæremus audeatne cogitare 
Apostolum pugnantia loqui. Neminem puto tanta fore audacia ut
hoc dicat. Si ergo pugnantia non dicit Apostolus, quomodo,
secundum istius interpretationem, juste accusat eum qui
Corinthi fornicatus erat, vel eos qui deliquerant quosque
libidinis ac intemperantiæ suæ non poenituerat? Quo pacto
etiam iis quos laudat quasi recte egerint, Onesiphori verbi
gratia domui benedicit his verbis: «Det misericordiam 
Dominus Onesiphori domui: quia sæpe me refrigeravit, et»
catenam meam non erubuit: sed cum Romam venisset,»
sollicite me quæsivit et invenit. Det illi Dominus invenire
misericordiam a Domino in illa die.» Non igitur ejusdem
est Apostoli eum qui peccavit, ut reprehensione dignum,
vituperare, et eum qui recte fecit, ut laude dignum, 
approbare; ac rursum, quasi nihil sit in nostra potestate, dicere
in causa esse mundi Opificem cur aliud vas sit in honorem,
<pb n="219"/>
aliud in ignominiam. Quo pacto illud: «Nos omnes assistere»
oportet ante tribunal Christi ut referat unusquisque 
propria corporis prout gessit sive bonum sive malum,» 
consistet, cum ii qui mala egerunt eo devenerint, quod 
conditi essent in vasa ignominiæ, et ii qui ad virtutis normam
vixerunt bene se gesserint, quod ad id ab initio essent 
comparati et vasa honoris facti? Præterea quomodo huic quam.
ex iis quæ adduximus verbis conceperunt, opinioni, in
causa esse Opificem cur aliud vas sit in honorem, aliud in
contumeliam, non repugnat id quod alibi dicitur: «In 
magna domo non solum sunt vasa aurea et argentea, sed et
lignea et fictilia: et quædam quidem in honorem, quædam
autem in contumeliam. Si quis ergo emundaverit se ab
istis, erit vas in honorem, sanctificatum et utile Domino,»
ad omne opus bonum paratum?» Nam si qui se 
expurgavit fit vas in honorem, qui vero vitiorum suorum sordes
abstergere neglexerit fit vas in contumeliam, quantum ex
his verbis colligere licet, non est ejus rei causa mundi 
Opifex. Facit enim vasa honoris et vasa ignominiæ, non a 
principio secundum prænotionem, quia per ipsam nec præ
condemnat nec præjustificat, sed vasa honoris facit eos qui se
expurgarint, vasa vero ignominiæ, qui vitiorum suorum 
sordes abstergere neglexerint; ita ut priusquam fingantur vasa
in honorem et vasa in contumeliam, antiquiores causæ 
extiterint cur alius fiat in honorem, alius in contumeliam.
Quod si semel admittimus ex præcedentibus quibusdam
causis aliud esse vas honoris, aliud vas contumeliæ, quid
absurdi fuerit, ad locum de anima recurrentes, dicere ex
præcedentibus causis dilectum fuisse Jacob priusquam 
corpus assumeret, et odio habitum fuisse Esau antequam in
utero esset Rebeccæ?</p></div3>

<div3 n="XXI"><head>XXI.</head>
<p>Illud etiam simul ostenditur, quemadmodum unum
<pb n="220"/>
subjacet figulo lutum ex cujus concretione vasa in honorem
et ignominiam fiunt, ita cum una omnium animarum 
natura subjaceat Deo, et una, ut ita dicam, sit rationabilium
substantiarum massa, ex præcedentibus causis fieri ut alii
quidem sint in honorem, alii vero in contumeliam. Quod si
objurgatorius est Apostoli sermo dicentis: «O homo! tu
quis es qui contra respondeas Deo?» non eum respicit qui
libere agit cum Deo, qui fidelis est et recte vivit, qualis erat
Moyses. «Moyses enim loquebatur, Deus vero respondebat»
illi cum voce; atque ut Moysi Deus respondet, sic Deo
vir sanctus. Qui vero ea fiducia non est præditus, videlicet
vel quod eam amiserit, vel quod de his non discendi, sed
contentionis studio quærit, atque ideo dicit: «Quid adhuc
queritur? voluntati enim ejus quis resistit?» is sane 
dignus fuerit hac increpatione: «O homo! tu quis es qui 
contra respondeas Deo?» Qui autem diversas inducunt 
naturas et Apostoli dicto utuntur, iis hæc dicenda sunt: Si 
tuentur ex una eademque massa esse qui pereunt et qui salvi
fiunt, atque unum eumdemque esse utrorumque opificem;
si bonus est qui non solum spirituales sed et terrenos facit
(hinc enim id consequitur), fieri sane potest ut qui nunc ex
anteactis quibusdam bonis operibus factus est vas honoris, si
vase honoris indigna fecerit, altero sæculo fiat vas 
ignominiæ: sicut rursum fieri potest ut qui ex antiquioribus hae
vita causis factus est hic vas contumeliæ, si se emendaverit,
in nova creatione fiat vas sanctificatum, utile Domino, et
ad omne opus bonum paratum. Ita etiam fortasse qui nunc
sunt Israëlitæ, si nobilitate sua indignam vitam egerint, ab
illa decident, veluti ex vasis honoris in vas ignominiæ 
mutati; et multi ex iis qui nunc Ægyptii et Idumæi sunt, 
Israëlitarum fide suscepta, ubi fructus uberes dederint, in 
Ecclesiam Domini ingredientur, neque inter Ægyptios et Idumæos,
<pb n="221"/>
sed inter Israëlitas annumerabuntur: ita ut pro variis 
voluntatis motibus quidam a deterioribus in meliora procedant,
alii a melioribus in deteriora delabantur; alii maneant in
bonis, vel a bonis ad meliora proficiant; alii contra in 
malis hæreant, vel ex malis effusa improbitate pejores fiant.
</p></div3>

<div3 n="XXI"><head>(D. HIERONYMO INTERPRETE.)</head>
<p>Ego arbitror posse quosdam homines a parvis vitiis 
incipientes ad tantam nequitiam pervenire (si tamen 
noluerint ad meliora converti, et poenitentia emendare peccata)
ut et contrariæ fortitudines fiant; et rursum ex inimicis
contrariisque virtutibus in tantum quosdam per multa 
tempora vulneribus suis adhibere medicinam, et fluentia prius
delicta constringere, ut ad locum transeant optimorum.
Sæpius diximus in infinitis perpetuisque sæculis in quibus
anima subsistit et vivit, sic nonnullas earum ad pejora 
corruere, ut ultimum malitiæ locum teneant; et sic quasdam
proficere, ut de ultimo malitiæ gradu ad perfectam veniant
consummatamque virtutem.</p></div3>

<div3 n="XXII"><head>(VERSIO BENEDICTINORUM.) XXII.</head>
<p>Sed quoniam Apostolus interdum non ascribit
Deo quod vas sit in honorem vel in contumeliam, sed 
tototum ad nos refert cum ait: «Si quis igitur expurgaverit»
se, erit vas in honorem sanctificatum, utile Domino, et
ad omne opus bonum paratum;» interdum id nobis non
tribuit, sed totum Deo ascribere videtur cum dicit: 
«Potestatem habet figulus luti ex eadem massa facere aliud 
quidem vas in honorem, aliud vero in contumeliam;» nec illa
secum pugnant: concilianda utraque sunt, et ex iis 
perfectus unus sensus conficiendus. Neque libertas nostra sine
<pb n="222"/>
scientia Dei, neque scientia Dei nos proficere cogit, nisi ad
bonum ipsi aliquid conferamus: cum neque libertas nostra
sine scientia Dei et usu dignitatis arbitrii nostri faciat ut in
honorem aliquis vel in ignominiam fiat; neque sola Dei 
voluntas in honorem aut ignominiam quemquam faciat, nisi
materiem quamdam differentiæ habeat nostram voluntatem
quæ in deteriora vel meliora propendeat. Sed hæc sufficiant
nobis de libertate arbitrii.</p></div3>
</div2>
<div2 n="II"><head>CAPUT II – De contrariis potestatibus. (RUFINO INTERPRETE)</head>

<div3 n="I"><head>I.</head>
<p>Videndum nunc est secundum Scripturas, quomodo
contrariæ virtutes vel ipse diabolus reluctantur humano
generi provocantes et instigantes ad peccatum. Et primo
quidem in Genesi serpens Evam seduxisse describitur: de
quo in ascensione Moysi, cujus libelli meminit in Epistola
sua Apostolus Judas, Michaël archangelus cum diabolo 
disputans de corpore Moysi, ait a diabolo inspiratum 
serpentem causam extitisse prævaricationis Adæ et Evæ. Sed et
illud requiritur a quibusdam, quis est Angelus qui de cœlo
loquitur ad Abraham dicens: «Nunc cognovi quoniam tu
times Deum, et non pepercisti filio tuo dilecto quem 
dilexisti pro me?» Manifeste enim Angelus fuisse 
describitur, qui dicit cognovisse se tunc quia timeret Deum 
Abraham, et non pepercisset filio suo dilecto, sicut Scriptura
dicit: sed non declaravit quia pro Deo, sed pro se, hoc est
pro eo qui hoc dicebat. Requirendum est etiam illud de quo
in Exodo dicitur, quia voluerit interficere Moysen pro eo
quod abibat in Ægyptum. Sed et postea quis est qui 
ex<pb n="223"/>terminator Angelus dicitur; necnon et ille qui sit qui in 
Levitico scriptus est Apopompæus, id est transmissor, de quo
ait ita Scriptura: «Sors una domino, et sors una 
Apopompæo, id est, transmissori?» Sed et in primo libro 
Regnorum, spiritus pessimus Saülem dicitur effocare. In tertio
vero libro Michæas propheta dicit: «Vidi Dominum Israël
sedentem super thronum suum, et omnis militia cœli 
stabat circa eum a dextris ejus, et a sinistris ejus. Et dixit
Dominus: Quis seducet Achab regem Israël, ut ascendat
et cadat in Ramoth Galaad? Et dixit iste sic, et ille dixit»
sic. Exiit spiritus, et stetit in conspectu Domini, et dixit:»
Ego seducam eum. Et dixit Dominus ad eum: In quo? Et
dixit: Exeam, et ero spiritus mendax in ore omnium 
pro» phetarum ipsius. Et dixit: Seduces, et quidem poteris.»
Exi ergo, et fac cito sic. Et nunc dedit Dominus spiritum
mendacem in ore omnium prophetarum tuorum: Dominus
locutus est super te mala.» Manifeste enim per hoc 
ostenditur voluntate et proposito suo elegisse spiritus quidam ut
seduceret, et mendacium operaretur quo abuteretur 
Dominus ad necem Achab qui hoc pati dignus erat. In primo
quoque libro Paralipomenon: «Suscitavit, inquit, diabolus
Satan in Israël, et concitavit David ut numeraret 
populum.» In Psalmis vero Angelus malus atterere dicitur
quosdam. In Ecclesiaste quoque Salomon ait: «Si spiritus
potestatem habentis ascenderit super te, locum tuum ne
dimittas, quoniam sanitas compescet peccata multa.» In
Zacharia vero legimus diabolum stantem a dextris Jesu, et
resistentem ei. Esaias vero ait gladium Domini exsurgere
super draconem serpentem perversum. Quid autem dicam
de Ezechiel in secunda visione ad principem Tyri 
manifestissime de virtute contraria prophetante, qui etiam in 
flu<pb n="224"/>minibus Ægypti draconem dicit habitare? Totus autem 
liber qui scriptus est de Job, quid aliud quam de diabolo
continet, petente potestatem sibi dari omnium quæ habet
Job, et filiorum ejus, insuper corporis ejus? Qui tamen per
ejus patientiam vincitur. In quo libro multa responsis suis
edocuit Dominus de adversante nobis virtute draconis 
istius. Hæc interim ex veteri Testamento, quantum ad 
præsens memoriæ succurrere potuerunt, dicta sint de eo quod
contrariæ virtutes vel nominantur in Scripturis, vel humano
generi dicuntur adversari, postmodum puniendæ. Videamus
autem et in novo Testamento, ubi Satanas ad Salvatorem
accedit, tentans eum; spiritus vero maligni, et dæmonia
immunda quæ aliquantos obsederant, fugata sunt a 
Salvatore de corporibus patientium, qui et liberati ab eo 
dicuntur. Sed et Judas cum jam diabolus misisset in cor ejus ut
traderet Christum, postea etiam totum Satanam suscepit in
sese: scriptum est enim quia post buccellam introivit in 
illum Satanas. Paulus vero Apostolus docet nos non debere
dare locum diabolo: «Sed induite, inquit, arma Dei, ut 
possitis resistere adversus astutias diaboli: designans 
luctamen esse sanctis non adversus carnem et sanguinem, sed
adversus principatus, adversus potestates, adversus mundi
hujus rectores tenebrarum harum, adversus spiritualia 
nequitiæ in cœlestibus.» Sed et Salvatorem crucifixum esse
dicit a principibus hujus mundi qui destruentur, quorum
etiam sapientiam dicit se non loqui. Per hæc igitur omnia
docet nos Scriptura divina esse quosdam invisibiles hostes
dimicantes adversus nos, et præcipit armari nos debere
contra eos. Unde et simpliciores quique Domino Christo
credentium existimant, quod omnia peccata quæcumque
commiserint homines, ex istis contrariis virtutibus mentem 
<pb n="225"/>delinquentium perurgentibus fiant, pro eo quod in 
certamine isto invisibili superiores inveniantur potestates. Quod
si, verbi causa, diabolus non esset, nemo hominum omnino
delinqueret.</p></div3>

<div3 n="II"><head>II.</head>
<p>Nos vero rationem dilucidius intuentes, hæc ita esse
non arbitramur, considerantes ea quæ manifeste ex 
corporali necessitate descendunt. An vero putandum est quod 
diabolus esuriendi vel sitiendi causa nobis existat? Neminem
esse puto qui hoc audeat affirmare. Si ergo esuriendi et 
sitiendi non nobis ipse sit causa, quid aliud cum 
uniuscujusque ætas ad virilitatis tempus advenerit, et naturalis caloris
incentiva suggesserit? Consequens est sine dubie, ut sicut
esuriendi et sitiendi diabolus causa non est, ita nec ejus
quidem motus qui adultæ ætati naturaliter suggeritur, id
est appetendi coïtus desiderium. Quam causam non utique
semper a diabolo moveri certum est, ita ut putandum sit quia
si diabolus non esset, hujuscemodi admixtionis desiderium
corpora non haberent. Tum deinde consideremus si, ut
superius ostendimus, cibus hominibus non ex diabolo, sed
naturali quodam appetitur instinctu, utrum posset fieri ut
si diabolus non esset, humana experientia tanta in 
percipiendo cibo disciplina uteretur, ut nunquam penitus 
excederet modum, id est, ut vel aliter quam res posceret, vel
amplius quam ratio indulgeret, acciperet, et nunquam 
eveniret hominibus in servando cibi modo mensuraque 
delinquere. Ego quidem non arbitror hoc ab hominibus ita 
potuisse servari, etiamsi nulla diaboli provocasset instinctio,
ut in percipiendo cibo modum disciplinamque nullus 
excederet, priusquam id longo usu experientiaque didicissent.
Quid igitur est? In escis quidem et potu possibile erat 
delinquere nos etiam sine diaboli incitamentis, si forte minus
continentes vel minus industrii fuissemus inventi: in 
appetendo vero coïtu, vel naturalibus desideriis temperandis,
<pb n="226"/>
putandum est quod non simile aliquid pateremur? 
Arbitror autem quod eadem rationis consequentia etiam in cœ-
teris naturalibus motibus possit intelligi cupiditatis, vel iræ,
vel tristitiæ, vel in omnibus omnino quæ per intemperantiæ
vitium modum mensuræ naturalis excedunt. Evidens igitur
ratio est, quia sicut in bonis rebus humanum propositum
solum per se ipsum imperfectum est ad consummationem
boni, adjutorio namque divino ad perfecta quæque 
perducitur: ita etiam in contrariis initia quædam, et velut quæ-
dam semina peccatorum ab his rebus quæ in usu 
naturaliter habentur, accipimus. Cum vero indulserimus ultra
quam satis est, et non restiterimus adversus primos 
intemperantiæ motus, tunc primi hujus delicti accipiens locum
virtus inimica instigat, et perurget omnibus modis, studens
profusius dilatare peccata, et quidem nobis hominibus 
occasiones et initia præbentibus peccatorum, inimicis autem
potestatibus latius ea et longius, et si fieri potest absque
ullo fine propagantibus. Ita denique in avaritiam lapsus 
efficitur, cum primo hominés parum quid pecuniæ 
desiderant, deinde augescente vitio cupiditas increscit. Post hoc
jam cum etiam cæcitas mentis ex passione successerit, 
inimicis virtutibus suggerentibus ac perurgentibus, pecunia
jam non desideratur, sed rapitur, et vi, aut etiam 
sanguinis humani profusione conquiritur. Ad certiorem denique
rei fidem, quod immensitates istæ vitiorum a dæmonibus
veniant, contemplari etiam ex eo facile potest, quod nihil
minus his qui corporaliter vexantur a dæmonibus, etiam illi
patiuntur, qui vel immoderatis amoribus, vel iræ 
intemperantia, vel nimietate tristitia perurgentur. Nam et in 
nonnullis historiis refertur, quod in insaniam quidam ex amore
deciderunt, alii ex iracundia, nonnulli ex tristitia, vel 
nimio gaudio: quod arbitror ex eo accidere, quia contrariæ
istæ virtutes, id est dæmones loco sibi in eorum mentibus
<pb n="227"/>
dato quem intemperantia prius patefecerit, sensum eorum
penitus possederint: maxime cum nulla eos ad resistendum
virtutis gloria concitarit.</p></div3>

<div3 n="III"><head>III.</head>
<p>Quod autem sint quædam peccata quæ non a 
contrariis virtutibus veniant, sed ex naturalibus corporis 
motibus initium sumant, manifestissime declarat Apostolus
Paulus in eo dum dicit: «Caro concupiscit adversus 
spiritum, spiritus autem adversus carnem: hæc sunt quæ sibi
invicem resistunt, ut non quæ vultis illa faciatis.» Si ergo
caro concupiscit adversus spiritum, et spiritus adversus 
carnem, est nobis aliquando colluctatio adversus carnem et 
sanguinem, id est cum homines sumus, et secundum carnem
ambulamus, et cum non possumus tentari in majoribus 
tentationibus quam humanis, cum dicitur de nobis: Tentatio
vos non comprehendat nisi humana. Fidelis autem Deus
qui non permittet vos tentari supra id quod potestis.»
Sicut enim hi qui agonibus præsunt, eos qui ad certamen
veniunt, non utcumque, neque fortuito inter se sinunt inire
certamina, sed diligenti examinatione prout vel corpora 
viderint, vel ætates, æquissima comparatione jungentes illum
cum illo, verbi gratia, pueros cum pueris, viros cum viris,
qui sibi vel ævi vel roboris propinquitate conveniant: ita
intelligendum est etiam de divina Providentia, quod omnes
qui in hos humanæ vitæ descenderint agones, justissima
moderatione dispenset secundum rationem uniuscujusque
virtutis, quam ipse solus, qui solus corda hominum 
intuetur, agnoscit: ut alius quidem pugnet adversus carnem 
talem, alius vero adversus talem; et alius quidem in tantum
tempus, alius vero in tantum; et ut alter instigetur carne
in hoc vel illud, alius vero in aliud: tum vero ut alius 
resistat adversus inimicam potestatem illam vel illam, alius
vero adversus duas vel tres simul; aut nunc quidem 
adver<pb n="228"/>sus aliam, nunc iterum adversus aliam; et certo tempore
quodam adversus illam, et certo quodam adversus aliam;
vel post quæ gesta adversus quas pugnet, post quæ vero
adversus alias. Intuere enim, ne forte tale aliquid indicetur
per hoc quod dicit Apostolus: «Fidelis autem Deus qui non
patietur vos tentari supra id quod potestis,» id est, pro
eo quod singuli pro virtutis suæ quantitate vel possibilitate
tentantur. Nec tamen quoniam diximus justo Dei judicio
unumquemque pro virtutis suæ quantitate tentari, idcirco
putandum est quia omni genere debeat vincere qui 
tentatur: sicut ille quidem qui in agone contendit, quamvis æqua
moderatione comparatus sit adversario, non tamen omni
genere vincere poterit. Verum nisi æqualis fuerit 
concertantium virtus, non erit justa palma vincentis, nec juste 
culpabitur victus, propterea quod permittit quidem nos 
tentari, non tamen supra id quod possumus: pro viribus enim
nostris tentamur: nec tamen scriptum est, quia faciet in
tentatione etiam exitum sustinendi, sed exitum ut sustinere
possimus. Ut vero hoc quo posse nobis ipse dedit vel 
strenue vel segniter impleamus, in nobis est. Dubium enim
non est quod in omni tentatione adest nobis tolerandi 
virtus, si tamen nos competenter utamur virtute concessa.
Non enim idem est habere vincendi virtutem, et vincere,
sicut ipse Apostolus cautissimo sermone signavit, dicens,
quia «dabit Deus exitum ut sustinere possitis,» non ut 
sustineatis. Multi enim non sustinent, sed in tentatione 
vincuntur. A Deo autem datur, non ut sustineamus; alioquin 
nullum jam videretur esse certamen: sed ut sustinere possimus.
Ea autem virtute quæ nobis data est ut vincere possimus,
secundum liberi arbitrii facultatem aut industrie utimur,
et vincimus; aut segniter, et superamur. Si enim totum
nobis hoc detur ut omni genere superemus, et nullo modo
<pb n="229"/>
vincamur, quæ jam superest causa certandi ei qui vinci non
potest? Aut quod palmæ meritum, ubi repugnandi 
adimitur vincendique facultas? Si vero æque quidem omnibus
nobis vincendi possibilitas præbeatur, in nostra autem 
positum sit potestate quomodo hac possibilitate uti 
debeamus, id est vel industrie, vel segniter, justa erit vel victi
culpa, vel palma victoris. Igitur ex his quæ pro viribus 
nostris disputata sunt, arbitror quod evidenter apparuit esse
quædam delicta quæ nequaquam malignis virtutibus 
perurgentibus committamus, alia vero esse quibus instinctu 
earum ad nimietatem quamdam immoderationemque 
provocemur. Unde consequens est nunc inquirere quomodo ipsæ
contrariæ virtutes hæc ipsa incitamenta operentur in nobis.</p></div3>

<div3 n="IV"><head>IV.</head>
<p>Cogitationes quæ de corde nostro procedunt, vel 
memoria quorumcumque gestorum, vel quarumlibet rerum
causarumque contemplatio, invenimus quod aliquoties ex
nobis ipsis procedant, aliquoties a contrariis virtutibus 
concitentur; interdum etiam a Deo, vel a sanctis Angelis 
immittantur. Verum hæc ita esse fabulosum fortasse 
videbitur, nisi Scripturæ divinæ testimoniis fuerit comprobatum.
Quod ergo cogitatio oriatur ex nobis, David testatur in 
Psalmis dicens: «Quia cogitatio hominis confitebitur tibi, et 
reliquiæ cogitationis diem festum agent tibi.» Quod autem
et a contrariis virtutibus fieri soleat, Salomon in Ecclesiaste
testatur hoc modo: «Si spiritus potestatem habentis 
ascenderit super te, locum tuum ne dimittas: quoniam sanitas
compescit peccata multa.» Et Paulus Apostolus de 
iisdem testimonium dabit, dicens: «Cogitationes destruentes,
et omnem elationem quæ se extollit adversus scientiam»
Christi.» Ex Deo autem quod fiat, David nihilominus
testatur in Psalmis dicens: «Beatus vir cujus est susceptio
apud te, Domine, ascensus in corde ejus. D» Et Apostolus
<pb n="230"/>
dicit quoniam «Deus dedit in corde Titi.» Quod vero etiam
per Angelos, vel bonos vel malos, aliqua humanis cordibus
suggerantur, designat vel Tobiam Angelus comitatus, vel
Prophetæ sermo dicentis: «Et respondit Angelus qui 
loquebatur in me.» Sed et Pastoris liber hæc eadem declarat
dicens quod bini Angeli singulos quosque hominum 
comitentur: et si quando bonæ cogitationes cor nostrum 
ascenderint, a bono Angelo suggeri dicit; si vero contrariæ, mali
Angeli dicit esse instinctum. Eadem quoque Barnabas in
Epistola sua declarat, cum duas vias esse dicit, unam lucis,
alteram tenebrarum, quibus et præesse certos quosque 
Angelos dicit: viæ quidem lucis Angelos Dei; tenebrarum 
autem viæ, Angelos Satanæ. Nihil tamen aliud putandum est
accidere nobis ex ipsis quæ cordi nostro suggeruntur bonis
vel malis, nisi commotionem solam et incitamentum 
provocans nos vel ad bona vel ad mala. Possibile autem nobis est
cum maligna virtus nos cœperit ad malum incitare, 
abjicere a nobis pravas suggestiones, et resistere suasionibus
pessimis, et nihil prorsus culpabiliter gerere. Et rursum
possibile est ut cum nos divina virtus ad meliora 
provocaverit, non sequamur, liberi arbitrii potestate in utraque
nobis servata. Dicebamus sane in superioribus, quod etiam
memoriæ nobis quædam vel bonorum vel malorum 
suggerantur, sive per divinam providentiam, sive per virtutes
contrarias: sicut ostenditur in libro Esther, cum beneficia
justissimi Mardochæi Artaxerxes non meminisset, et 
nocturnis vigiliis fatigatus a Deo in memoriam recepisset rerum
gestarum monimenta chartis mandata requirere; in quibus
de beneficiis Mardochæi admonitus inimicum quidem ejus
Aman suspendi juberet, ipsi vero honores magnificos, 
universæ autem Sanctorum genti salutem periculo jam 
imminente conferret. Per contrariam vero diaboli virtutem 
me<pb n="231"/>moriæ pontificum et Scribarum putandum est suggestum
illud quod venientes ad Pilatum dixerunt: «Domine, re
cordati sumus quomodo seductor ille dixit, dum adhuc»
viveret, Quia post tertiam diem resurgam.» Sed et Judas
quod de proditione Domini Salvatoris cogitavit, non fuit a
sola mentis ejus malitia veniens. Testata est enim Scriptura,
quia diabolus jam misisset in cor ejus ut traderet eum.»
Propter quod et Salomon recte præcepit, dicens: «Cum»
diligentia serva tuum cor.» Et Paulus Apostolus ait:
«Amplius debemus intendere his quæ audivimus, ne forte
effluamus.» Et cum dicit: «Nolite locum dare diabolo.»
ostendens per hoc quia certo opere vel certa quadam 
desidia animi locus diabolo datur, ut si semel ingressus fuerit
cor nostrum, aut obtineat nos, aut certe vel polluat 
animam si non penitus obtinere potuerit, cum ignita sua 
jacula jactat in nos: quibus aliquando quidem in altum 
descendente vulnere sauciamur, aliquando vero tantummodo
inflammamur. Raro certe et paucis quibusdam hæc ejus
ignita jacula restinguuntur, ita ut locum vulneris non 
inveniant, id est, cum quis munitissimo et validissimo scuto
fidei fuerit obtectus. Quod vero dictum est in Epistola ad
Ephesios: «Quia non est nobis colluctatio adversus carnem
et sanguinem, sed adversus principatus et potestates, 
ad» versus mundi hujus rectores tenebrarum harum, adversus»
spiritualia nequitiæ in cœlestibus:» ita oportebit intelligi
quod dixit, nobis; id est mihi Paulo, et vobis Ephesiis, et
quibuscumque non est colluctatio cum carne et sanguine.
His etenim certamen est adversus principatus et potestates,
adversus mundi hujus rectores tenebrarum, non sicut erat
Corinthiis, quibus certamen adhuc adversus carnem et 
sanguinem erat, quos tentatio non apprehenderat nisi humana.
<pb n="232"/></p></div3>

<div3 n="V"><head>V.</head>
<p>Nec tamen putandum est quod singuli quique 
adversus omnia hæc decertent. Impossibile enim id esse arbitror
ulli hominum, quamvis ille sit sanctus, ut adversus omnia
hæc simul possit habere certamen. Quod si ullo modo id 
accidat, quod certe fieri non potest, impossibile est ut id 
prorsus ferre possit humana natura sine maxima subversione
sui: sed sicut, verbi gratia, quinquaginta aliqui milites si
dicant sibi imminere certamen adversus alios quinquaginta,
non ita intelligendum est, quod unus ex illis adversus 
quinquaginta dimicaturus sit, sed recte dicit unusquisque 
illorum, Quia certamen nobis est adversum quinquaginta, 
omnibus tamen adversum omnes: ita etiam hoc audiendum
est quod Apostolus dicit, quod universis athletis et militibus
Christi colluctatio et certamen est adversus omnia ista quæ
enumerata sunt; omnibus, singulis tamen, vel cum singulis
futuro certamine, vel certe prout probatum fuerit ab agonis
ipsius justo præside Deo. Arbitror namque quia certa 
mensura sit humanæ naturæ; etsi Paulus ille sit de quo dicitur
«Vas electionis est mihi iste;» aut Petrus, adversus quem
portæ Inferi non prævalent; aut si Moyses ille sit amicus
Dei: quorum nullus prorsus omnem simul adversariarum
virtutum catervam posset sine sui aliqua pernicie tolerare,
nisi forte illius solius virtus operetur in eo qui dixit: 
«Confidite, ego vici mundum.» Propter quem confidenter
etiam Paulus dicebat: «Omnia possum in eo qui me 
confortat Christus.» Et iterum: «Amplius autem quam 
omnes illi laboravi; non autem ego, sed gratia Dei mecum
Propter hanc ergo virtutem quæ utique humana non est,
operantem et loquentem in se, Paulus dicebat: «Certus sum
autem quia neque mors neque vita, neque Angeli, neque
principatus neque potestates, neque præsentia neque 
futura, neque altitudo neque profundum, neque virtus, 
ne<pb n="233"/>que alia ulla creatura poterit nos separare a charitate Dei,
quæ est in Christo Jesu Domino nostro.» Sola enim per
se humana natura non arbitror quia possit adversus 
Angelos, et excelsa et profunda, et aliam creaturam habere 
certamen: sed cum senserit præsentem in se Dominum et 
inhabitantem, confidentia divini adjutorii dicet: «Dominus
illuminatio mea et Salvator meus, quem timebo? 
Domi» nus protector vitæ meæ, a quo trepidabo? Dum appropiant»
super me nocentes ut edant carnes meas, qui tribulant me»
inimici mei ipsi infirmati sunt et ceciderunt. Si consistant
adversum me castra, non timebit cor meum: si exurgat»
adversum me prælium, in hoc ego sperabo.» Unde ego
arbitror quod nunquam homo fortassis per seipsum 
virtutem contrariam vincere potest, nisi usus fuerit adjutorio
divino. Unde et Angelus luctatus esse dicitur cum Jacob.
Quod nos quidem ita intelligimus, quia non idem sit 
luctatum esse cum Jacob Angelum, quod est adversum Jacob:
sed is quidem qui ei salutis ipsius causa aderat, qui et 
cognitis profectibus ejus, etiam nomen ei Israël dedit, iste cum
ipso luctatur; id est, cum ipso est in agone, et juvat eum in
certamine: cum sine dubio alius esset adversus quem 
dimicaret, et adversus quem ei certamen ageretur. Denique 
Paulus non dixit nobis esse luctamen cum principibus, vel cum
potestatibus, sed adversus principatus et potestates. Unde
etsi Jacob luctatus est, sine dubio adversus aliquam harum
virtutum luctatus est quas humano generi, et sanctis 
præcipue, adversari et movere certamina Paulus enuntiat. Ideo
denique dicit de eo Scriptura, quia «luctatus est cum 
Angelo, et invaluit ad Deum:» ut sit agonis quidem 
certamen Angeli adjutorio sustentatum, perfectionis vero palma
vincentem perducat ad Deum.</p></div3>
<pb n="234"/>

<div3 n="VI"><head>VI.</head>
<p>Nec sane arbitrandum est quia hujusmodi certamina
corporum robore et palæstricæ artis exercitiis peragantur;
sed spiritui adversus spiritum pugna est, similiter ut Paulus
designat adversus principatus et potestates, et mundi 
hujus rectores tenebrarum nobis imminere certamen. Ipsa
vero certaminum species ita intelligenda est, cum damna,
cum pericula, cum opprobria, cum criminationes 
excitantur adversum nos, non id agentibus adversis potestatibus
ut hæc tantummodo patiamur, sed ut per hæc vel ad iram
multam, vel ad tristitiam nimiam, vel ad desperationem 
ultimam provocemur; vel certe, quod est gravius, conqueri
adversus Deum fatigati et victi tædiis compellamur, 
tanquam humanam vitam non æque justeque moderantem:
ut per hoc infirmemur in fide, vel decidamus ab spe, vel
transferri cogamur a veritate dogmatum, et impium aliquid
de Deo sentire persuadeamur. Talia namque quædam scripta
sunt de Job, cum diabolus dari sibi facultatem bonorum
ejus poposcisset a Deo. Per quod etiam illud edocemur,
quod non fortuitis aliquibus incursionibus impugnemur, si
quando nos talia aliqua facultatum damna percusserint; 
neque quod fortuito nostrorum aliquis captivus abducitur, vel
domorum ruinæ in quibus chari quique opprimantur 
eveniunt: in quibus omnibus unusquisque fidelium dicere 
debet, quia Non haberes adversum me potestatem, nisi esset»
data tibi desuper.» Vide enim quia non cecidisset domus
Job supra filios ejus, nisi prius adversus eos diabolus 
accepisset potestatem; neque equites ternis ordinibus irruissent
ut raperent camelos ejus, vel boves, cæteraque animalia,
nisi instincti ab eo spiritu cui se ministros ex propositi sui
obedientia mancipaverant. Sed nec ille quidem qui 
videbatur ignis, vel quod putatum est fulmen, cecidisset super oves
Job, antequam diabolus diceret ad Deum: «Nonne tu 
com<pb n="235"/>munisti omnia quæ foris sunt, et quæ intus sunt, et ejus
reliqua? Sed nunc immitte manum tuam, et continge 
omnia quæ habet, nisi in faciem benedixerit tibi.»</p></div3>

<div3 n="VII"><head>VII.</head>
<p>Ex quibus omnibus illud ostenditur, quod omnia
hæc quæ fiunt in hoc mundo, quæ media existimantur, sive
illa tristia sint, sive quoquomodo sint, non quidem a Deo
fiunt, nec tamen sine Deo; dum malignas et contrarias 
virtutes talia volentes operari non solum non prohibet Deus,
sed et permittit facere hæc, sed certis quibusque temporibus
et personis: sicut et in ipso Job dicitur quia ad certum 
tempus paratus est cadere sub aliis, et domus ipsius deprædari
ab iniquis. Propterea docet nos Scriptura divina omnia quæ
accidunt nobis tanquam a Deo illata suscipere, scientes
quod sine Deo nihil fit. Quod autem hæc ita sint, id est,
quod sine Deo nihil fiat, quomodo possumus dubitare, 
Domino et Salvatore pronuntiante, et dicente: «Nonne duo»
passeres asse væneunt, et unus ex ipsis non cadet super»
terram sine Patre vestro qui in cœlis est?» Sed 
necessitas nos traxit paulo amplius evagari de colluctatione 
adversarum virtutum, quam adversus homines gerunt, 
disputantes et de his quæ humano generi accidunt tristioribus, id est
tentationibus vitæ hujus, sicut ait Job: «Nonne tentatio est
omnis vita hominis super terram?» ut manifestius 
quomodo hæc accidant, et quam pie de his sentiri debeat, 
panderetur. Nunc videamus quomodo homines etiam in 
peccatum falsæ scientiæ dilabuntur, vel quo prospectu virtutes
contrariæ etiam de his pugnas adversum nos soleant 
commovere.</p></div3>
<pb n="236"/>
</div2>

<div2 n="III"><head>CAPUT III – De triplici Sapientia.</head>

<div3 n="I"><head>I.</head>
<p>Docere nos volens sanctus Apostolus magnum aliquid
et reconditum de scientia et sapientia, in prima ad 
Corinthios epistola ait: «Sapientiam autem loquimur inter 
perfectos sapientiam vero non hujus mundi, neque 
principum hujus mundi qui destruuntur; sed loquimur Dei»
sapientiam in mysterio absconditam, quam prædestinavit»
Deus ante sæcula in gloriam nostram, quam nemo 
principum hujus mundi cognovit; si enim cognovissent, 
nunquam Dominum majestatis crucifixissent.» In quo 
ostendere volens sapientiarum differentias, describit esse 
quamdam hujus mundi sapientiam, et esse quamdam sapientiam
principum hujus mundi, aliam vero esse Dei sapientiam. Sed
et hoc cum dicit: «sapientiam principum hujus mundi,»
non arbitror eum communem aliquam omnium principum
hujus mundi sapientiam dicere, sed singulorum principum
propriam quamdam mihi videtur indicare sapientiam. Et
rursum cum dicit: «Sed loquimur Dei sapientiam in 
mysterio absconditam, quam prædestinavit Deus ante sæcula
in gloriam nostram 2,» requirendum est si eamdem dicit
Dei sapientiam hanc quæ abscondita est a temporibus aliis
et generationibus, et non innotuit filiis hominum, sicut nunc
revelata est sanctis Apostolis ejus et Prophetis, quæ erat et
illa ante adventum Salvatoris sapientia Dei, ex qua sapiens
erat Salomon, quo Salomone plus esse quod docet Salvator,
ipsius Salvatoris sermo pronuntiat, cum dicit: «Et ecce»
plus Salomone hic.» In quo ostenditur quia hi qui 
docebantur a Salvatore, plus aliquid docebantur quam sciverat
Salomon. Si enim quis dicat quia sciebat quidem Salvator
<pb n="237"/>
amplius, non tamen etiam aliis plura tradebat quam 
Salomon, quomodo conveniet et consequenter dictum putabitur
etiam illud quod in subsequentibus ait: «Regina austri 
surget in judicio, et condemnabit homines generationis 
hujus, propterea quod venit a finibus terræ audire sapientiam
Salomonis, et ecce plus Salomone hic?» Est igitur 
sapientia mundi hujus, est et sapientia per singulos fortasse 
principes mundi hujus. De ipsa vero unius Dei sapientia illud
sentimus indicari, quod minus quidem in antiquioribus et
veteribus operata sit, amplius vero et manifestius revelata
per Christum est. Verum de sapientia Dei in locis propriis
requiremus.</p></div3>

<div3 n="II"><head>II.</head>
<p>Nunc vero quoniam quidem in manibus est tractatus
de virtutibus contrariis, qualiter moveant etiam ea 
certamina quibus falsa scientia etiam humanis mentibus 
inseritur, et seducuntur animæ dum se putant invenisse 
sapientiam; necessarium puto dicere, atque distinguere quæ sit
sapientia mundi hujus, et quæ principum mundi hujus, ut
per hoc qui sint etiam patres hujus sapientiæ, imo vero
sapientiarum harum, possimus advertere. Arbitror igitur,
sicut supra diximus, sapientiam esse hujus mundi aliam
quamdam præter illas sapientias quæ sunt principum hujus
mundi, per quam sapientiam intelligi videntur ea et 
comprehendi quæ hujus mundi sunt. Quæ tamen in se nihil 
habet ut possit aliquid vel de divinitate, vel de mundi ratione,
vel de quibuscumque excelsioribus rebus, vel de bonæ ac
beatæ vitæ institutione sentire; sed est talis, verbi causa,
ut est omnis ars poëtica, vel grammatica, vel rhetorica, vel
geometria, vel musica, cum quibus annumeranda est 
fortassis etiam medicina. In his omnibus sapientiam mundi
hujus inesse sentiendum est. Sapientiam vero principum
hujus mundi intelligimus, ut est Ægyptiorum secreta quam
<pb n="238"/>
dicunt et occulta philosophia, et Chaldæorum astrologia, et
Indorum de scientia excelsi pollicentium, sed et Græcorum
multiplex variaque de divinitate sententia. Igitur in 
Scripturis sanctis invenimus principes esse per singulas gentes,
sicut in Daniele legimus principem esse quemdam regni
Persarum, et alium principem regni Græcorum; quos non
homines esse, sed virtutes quasdam, evidenter ex 
consequentia ipsius lectionis ostenditur. Sed et in Ezechiele 
propheta princeps Tyri virtus esse quædam spiritualis 
manifestissime designatur. Hi ergo et alii hujusmodi, habentes
singuli sapientias suas, et astruentes dogmata sua 
variasque sententias, ut viderunt Dominum et Salvatorem 
nostrum pollicentem et prædicantem se ob hoc venisse in hunc
mundum, ut destrueret omnia illa quæcumque essent falsi
nominis scientiæ dogmata, continuo quis obtegeretur 
intrinsecus ignorantes, insidiati sunt ei; «Astiterunt enim»
reges terræ, et principes convenerunt in unum adversus»
Dominum et adversus Christum ejus.» Quibus ecrum
insidiis cognitis, et his quæ adversus Filium Dei moliti sunt
intellectis, cum gloriæ Dominum crucifixerunt, ait 
Apostolus quia «Sapientiam loquimur inter perfectos, sapientiam»
autem non hujus sæculi, neque principum hujus sæculi»
qui destruuntur, quam nemo principum hujus mundi 
cognovit. Si enim cognovissent, nunquam Dominum gloriæ
crucifixissent.»</p></div3>

<div3 n="III"><head>III.</head>
<p>Quærendum sane est utrum istæ sapientiæ 
principum hujus mundi quibus homines imbuere nituntur, 
insidiandi et lædendi studio ingerantur hominibus ab 
adversariis virtutibus, aut tantummodo erroris causa adhibeantur;
id est, non lædendi hominis prospectu, sed quia hæc vera
esse ipsi illi mundi hujus principes arbitrantur, ideo etiam
cæteros docere cupiant ea quæ ipsi vera esse opinantur:
<pb n="239"/>
quod et magis arbitror. Sicut enim, verbi causa, 
Græcorum auctores, vel uniuscujusque hæresis principes cum
prius ipsi errorem false doctrinæ pro veritate susceperint,
et hanc esse veritatem apud semetipsos judicaverint, tunc
demum etiam cæteris eadem persuadere conantur, quæ
apud semetipsos vera esse censuerint: ita putandum est
facere et principes hujus mundi, in quo mundo certæ 
quæque spirituales virtutes certarum gentium sortitæ sunt 
principatum, et propter hoc principes hujus mundi appellatæ
sunt. Sunt præterea etiam aliæ præter hos principes 
speciales quædam mundi hujus energia, id est, virtutes 
spirituales aliquæ, certa quædam operantes quæ ipsæ sibi pro
arbitrii sui libertate ut agerent elegerunt, ex quibus sunt
isti principes qui operantur sapientiam hujus mundi: verbi
causa, ut sit propria quædam energia ac virtus quæ 
inspiret poëticam, alia quæ geometriam, et ita quæque 
singulas quasque hujuscemodi artes disciplinasque 
commoneant. Denique quamplurimi Græcorum opinati sunt artem
poëticam sine insania non posse constare: unde et in 
historiis eorum refertur aliquoties eos quos vates appellant,
subito insaniæ cujusdam spiritu esse repletos. Quid autem
dicendum est de his etiam quos divinos appellant, a quibus
per inoperationem dæmonum eorum qui eis præsunt, 
versibus arte modulatis responsa proferuntur? Sed et hi quos
magos vel maleficos dicunt, aliquoties dæmonibus invocatis
supra pueros adhuc parvæ ætatis, versu eos dicere poëmata
admiranda omnibus et stupenda fecerunt. Quæ hoc modo
geri arbitranda sunt, quod sicut sanctæ et immaculatæ 
animæ si cum omni affectu omnique puritate se voverint Deo,
et alienas se ab omni dæmonum contagione servaverint, et
per multam abstinentiam purificaverint se, et piis ac 
religiosis imbutæ fuerint disciplinis, participium per hoc 
divinitatis assumunt et prophetiæ ac cæterorum divinorum 
dono<pb n="240"/>rum gratiam merentur: ita putandum est etiam eos qui se
opportunos contrariis virtutibus exhibent, id est, industria
vita, vel studio amico illis et accepto, recipere eorum inspi
rationem, et sapientiæ eorum ac doctrinæ participes effici.
Ex quo fit ut eorum inoperationibus repleantur quorum se
prius famulatui subjugarunt.</p></div3>

<div3 n="IV"><head>IV.</head>
<p>De his sane qui de Christo aliter docent quam 
Scripturarum regula patitur, non otiosum est intueri, utrum 
insidioso proposito adversum Christi fidem nitentes contrariæ
virtutes fabulosa quædam simul et impia dogmata 
commentæ sint; an vero etiam ipsæ audito verbo Christi, et neque
evomere id valentes ex arcanis conscientiæ suæ, neque pure
sancteque retinere, per vasa opportuna sibi, et, ut ita 
dicam, prophetas suos, diversos errores contra regulam 
christianæ veritatis induxerint. Et magis putandum est quod
apostatæ et refugæ virtutes quæ a Deo recesserint, et ipsa
mentis suæ propositique nequitia, vel invidia eorum quibus
veritate cognita ad illum gradum unde ipsæ delapsæ sunt
præparatur ascensus, ad impediendos hujuscemodi 
profectus, errores hos falsæ doctrinæ deceptionesque componunt.
Manifeste ergo et ex multis indiciis demonstratur, quod 
humana anima dum in hoc est corpore, recipere potest 
diversas energias, id est, inoperationes spirituum diversorum
malorum ac bonorum; et malorum quidem duplici specie,
id est, vel tunc cum penitus ex integro eorum possederint
mentem, ita ut nihil omnino eos quos obsederint 
intelligere vel sentire permittant, sicut exemplo sunt hi quos
vulgo Energumenos vocant, quos amentes et insanos 
videmus, quales illi erant qui in Evangelio a Salvatore curati
esse referuntur; vel cum sentientem quidem et 
intelligentem animum cogitationibus variis et sinistris 
persuasionibus inimica suggestione depravant, ut exemplo est Judas
ad proditionis facinus diaboli immissione provocatus, sicut
<pb n="241"/>
Scriptura declarat, dicens: «Cum autem jam diabolus 
misisset in cor Judæ Scariotis ut traderet eum.» Boni vero
spiritus recipit quis energiam, id est, inoperationem, cum
movetur et provocatur ad bona, et inspiratur ad cœlestia
vel divina; sicut sancti Angeli et ipse Deus inoperatus est
in Prophetis, suggestionibus sanctis ad meliora provocans
et cohortans: ita sane ut maneret in arbitrio hominis ac
judicio, si sequi velit aut nolit ad cœlesti et divina 
provocantem. Unde et ex hac manifesta discretione dignoscitur
quomodo anima melioris spiritus præsentia moveatur, id
est, si nullam prorsus ex imminenti aspiratione 
obturbationem vel alienationem mentis incurrat, nec perdat 
arbitrii sui judicium liberum: sicut exemplo sunt omnes vel
Prophetæ, vel Apostoli, qui divinis responsis sine ulla 
mentis obturbatione ministrabant. Boni ergo spiritus 
suggestionibus humanam memoriam ad recordationem meliorum
provocari exemplis jam in superioribus edocuimus, cum
Mardochæi et Artaxerxis fecimus mentionem.</p></div3>

<div3 n="V"><head>V.</head>
<p>Illud quoque consequenter requirendum puto, ex 
quibus causis humana anima nunc quidem a bonis, nunc 
autem moveatur a malis (10). Cujus rei causas suspicor esse
quasdam antiquiores etiam hac nativitate corporea, sicut 
designat Joannes in matris ventre tripudians et exultans, cum
vox salutationis Mariæ ad aures Elisabeth matris ejus allata
est; et ut declarat Hieremias propheta, qui antequam 
plasmaretur in utero matris cognitus erat Deo, et antequam e
vulva procederet sanctificatus ab eo est, et puer adhuc 
prophetiæ gratiam accepit. Et rursum e contrario manifeste
ostenditur ab adversariis spiritibus quosdam a prima statim
ætate possessos, id est nonnullos cum ipso dæmone esse 
natos; alios vero a puero divinasse historiarum fides declarat.
Alii a prima ætate dæmonem quem Pythonem nominant, id
<pb n="242"/>
est ventriloquum, passi sunt. Pro quibus omnibus ab his
qui Dei providentia regi omnia quæ in mundo sunt 
asserunt, sicut nostra quoque continet fides, ut mihi videtur,
non aliter poterit responderi, ita ut absque omni injustitiæ
culpa Providentia demonstretur, nisi priores quædam fuisse
eis causæ dicantur, quibus antequam in corpore nascerentur
animæ, aliquid contraxerint culpæ in sensibus vel motibus
suis, pro quibus hoc merito pati a divina providentia 
judicatæ sunt. Liberi namque arbitrii semper est anima, etiam
cum in corpore hoc, etiam cum extra corpus est: et libertas
arbitrii vel ad bona semper, vel ad mala movetur: nec 
unquam rationabilis sensus, id est mens vel anima, sine motu
aliquo vel bono vel malo esse potest. Quos motus causas
præstare meritorum verisimile est etiam prius quam in hoc
mundo aliquid agant: ut pro his meritis vel causis per 
divinam providentiam statim a prima nativitate, imo et ante
nativitatem, ut ita dicam, vel boni aliquid vel mali perpeti
dispensentur. Et hæc quidem dicta sint de his quæ videntur
hominibus, vel a prima nativitate statim, vel etiam antequam
in hanc lucem prorumpant, evenire. De his vero quæ a 
diversis spiritibus animæ, id est humanæ cogitationi 
suggeruntur, quæ vel ad bona vel ad contraria provocent, interdum
etiam in hoc existere quædam anteriores corporeæ 
nativitatis causæ putandæ sunt. Interdum vero vigilans mens,
et abjiciens a se quæ mala sunt, bonorum ad se adjutorium
provocat vel e contrario negligens et ignava, dum minus
cauta est, locum dat his spiritibus qui velut latrones ex 
occulto insidiantes, irruere humanas mentes, cum locum sibi
datum per segnitiem viderint, moliuntur, sicut ait Petrus
Apostolus quia «adversarius noster diabolus tanquam leo»
rugiens circuit, quærens quem devoret.» Propter quod
die noctuque cor nostrum omni custodia servandum est, et
<pb n="243"/>
locus non est dandus diabolo; sed omnia agenda sunt quibus
ministri Dei, hi videlicet spiritus qui ad ministerium missi
sunt eorum qui ad hæreditatem salutis vocati sunt, 
inveniant in nobis locum, et delectentur ingredi hospitium 
animæ nostræ, et habitantes apud nos consiliis nos regant: si
tamen habitaculum cordis nostri virtutis et sanctitatis cultu
invenerint exornatum. Verum sufficiant ista pro viribus 
nostris disserta a nobis de his virtutibus quæ humano generi
adversantur.</p></div3>
</div2>
<div2 n="IV"><head>CAPUT IV – De humanis tentationibus.</head>

<div3 n="I"><head>I.</head>
<p>Nunc ne de humanis quidem tentationibus silendum
puto, quæ nascuntur interdum ex carne et sanguine, vel ex
prudentia carnis et sanguinis quæ Deo dicitur esse inimica.
Et utrum verum sit quod quidam dicunt quasi binas animas
esse per singulos, posteaquam de his tentationibus 
exposuimus quæ plus quam humanæ dicuntur, id est quas 
adversum principatus et potestates, et adversum mundi hujus 
rectores tenebrarum harum, et adversus spiritualia nequitiæ
in cœlestibus gerimus, vel quæ nobis adversus spiritus 
malignos et immundos dæmones peraguntur, dicemus. In qua
re consequenter arbitror requirendum, si in nobis 
hominibus qui ex anima constamus et corpore ac spiritu vitali, est
etiam aliud aliquid quod incitamentum habeat proprium, et
commotionem ad malum provocantem: sicut haberi a 
quibusdam quæstio solet hujusmodi, utrumnam velut duæ
animæ in nobis dicendæ sint, una quædam divinior et cœ-
lestis, et alia inferior; an vero ex hoc ipso quod corporibus
inhæremus (quæ corpora secundum propriam quidem 
naturam mortua sunt et penitus exanima, quia ex nobis, id est,
<pb n="244"/>
ex animabus, corpus materiale vivificatur, quod utique 
contrarium est et inimicum spiritui) trahimur et provocamur
ad hæc mala quæ corpori grata sunt; an vero tertium, quod
quidam Græcorum arbitrati sunt, quia anima nostra cum
una sit per substantiam, ex pluribus tamen constet, et una
pars ejus rationabilis, pars vero alia irrationabilis dicatur,
et ea quidem pars quam irrationabilem dicunt in duos 
rursum dividatur affectus cupiditatis et iracundiæ. Has ergo tres
quas supra diximus de anima opiniones a nonnullis haberi
invenimus. Ex quibus illud interim quod quibusdam 
Græcorum philosophis visum diximus, quia tripartita sit anima,
non valde confirmari ex divinæ Scripturæ auctoritate 
pervideo ad alia vero duo quæ reliqua sunt, inveniri possunt
aliquanta quæ ex divinis litteris aptari posse videantur.</p></div3>

<div3 n="II"><head>II.</head>
<p>Ex quibus primo illud discutiamus quod astruere 
solent quidam, quia una sit bona in nobis anima et cœlestis,
alia vero inferior et terrestris; et quod ea quidem quæ 
melior est, cœlitus inseratur, qualis est illa quæ et Jacob 
adversus Esau adhuc in utero posito palmam victoriæ 
supplantati præstitit fratris, et quæ in Hieremia sanctificatur ex
vulva, et Spiritu sancto repletur ex utero in Joanne. Illam
vero inferiorem quam dicunt, ex corporali eam semine 
simul asserunt cum corpore seminari, unde et præter corpus
vivere eam vel subsistere negant posse, propter quod et
carnem eam frequenter appellari dicunt. Quod enim 
scriptum est: Caro concupiscit adversus spiritum,» non hoc
de carne dictum accipiunt, sed de hac anima quæ proprie
carnis est anima. Sed et ex his student nihilominus 
confirmare hæc quæ in Levitico ita scripta sunt: «Anima omnis
carnis, sanguis ipsius.» Ex eo enim quod per totam 
carnem sanguis diffusus vitam præstat carni, in sanguine inesse
aiunt hanc animam quæ dicitur totius carnis esse anima. Hoc
<pb n="245"/>
autem ipsum quod dictum est, carnem repugnare adversus
spiritum, spiritum autem adversus carnem; et quod dictum
est: «Anima omnis carnis, sanguis ipsius,» alio nomine
iidem vocari dicunt sapientiam carnis, quod est spiritus 
quidam materialis qui legi Dei subjectus non est, sed nec potest
esse subjectus, quia voluntates habet terrenas et desideria
corporalia. De hoc putant etiam Apostolum dixisse illud
quod ait: «Video autem aliam legem in membris meis 
re» pugnantem legi mentis meæ, et captivum me ducentem in
lege peccati quæ est in membris meis.» Si vero quis 
objiciat eis hoc dici de natura corporis, quod vere secundum
proprietatem quidem naturæ suæ mortuum est, habere 
autem dicitur sensum vel sapientiam quæ inimica est Deo, vel
quæ repugnat adversus spiritum, pro eo veluti si quis dicat
quodammodo carnis ipsius esse vocem quæ clamet non 
esuriendum, non sitiendum, non algendum, neque velle 
prorsus in aliquo molestiam pati sive ex abundantia, sive ex
penuria: hæc illi resolvere atque impugnare conabuntur,
ostendentes quamplurimas alias esse passiones animæ quæ
in nullo prorsus e carne originem trahant, et tamen his 
spiritus adversetur, sicut est ambitio, avaritia, æmulatio, 
invidia, superbia, et his similia; cum quibus pugnam 
quamdam esse humanæ menti, vel spiritui videntes, ideo causam
omnium horum malorum non ponunt aliud quid nisi hanc
de qua superius diximus, velut corporalem animam et ex
seminis traduce generatam. Adhibere quoque ad 
assertionem horum etiam illud testimonium Apostoli solent, quod
ait: «Manifesta autem sunt opera carnis, quæ sunt 
fornicatio, immunditia, impudicitiæ, idololatria, veneficia, 
inimicitiæ, contentiones, æmulationes, iræ, rixæ, dissensiones,
hæreses, sectæ, invidiæ, ebrietates, comessationes, et his
dicentes non hæc omnia de usu vel 
delecta» similia<pb n="246"/>tione carnis originem trahere, ita ut putentur ejus 
substantiæ quæ animam non habet, id est carnis, hi omnes motus
existere. Sed et illud quod ait: «Videte, fratres, vocationem»
vestram, quoniam non multi inter vos sapientes 
secundum carnem,» ad hoc videbitur inclinandum, ut propria
quædam videatur esse carnalis ac materialis sapientia, alia
vero sit sapientia secundum spiritum, quæ utique non 
potest dici sapientia, nisi sit anima carnis quæ sapiat hoc quod
carnis sapientia nominatur. Ad hæc aiunt etiam illud: «Si»
caro repugnat adversus spiritum, et spiritus adversus 
carnem,» uti non quæ volumus illa faciamus, quæ sunt de
quibus dicit ut non quæ volumus faciamus? Certum est,
aiunt, de spiritu non dici; non enim voluntas spiritus 
prohibetur. Sed neque de carne: quia si non habet animam 
propriam, sine dubio nec voluntatem habebit. Superest ergo ut
de hujus animæ voluntate dicatur quæ habere potest 
propriam voluntatem, quæ utique adversatur voluntati spiritus.
Et si ita est, constat quod hujus animæ voluntas quædam
media est inter carnem et spiritum, uni sine dubio e duobus
serviens et obtemperans: cuicumque obtemperare 
delegerit. Quæ cum se delectationibus carnis subdiderit, carnales
homines facit: cum vero se spiritui junxerit, in spiritu esse
homines facit, et propter hoc spirituales nominari. Quod 
designare Apostolus videtur, cum dicit: «Vos autem in carne»
non estis, sed in spiritu.» Requirendum ergo est quæ sit
omnino hæc ipsa voluntas inter carnem et spiritum, præter
eam voluntatem quæ carnis esse vel spiritus dicitur. Pro
certo namque habetur quod omnia quæcumque spiritus esse
dicuntur, voluntas sit spiritus; et quæcumque opera carnis
esse dicuntur, voluntas sit carnis. Quæ ergo ista est præter
hæc voluntas animæ quæ extrinsecus nominatur, quam 
voluntatem nolens nos facere Apostolus dicit; «Ut non 
quæ<pb n="247"/>cumque vultis illa faciatis?» In quo hoc videtur 
designari, quod neutro ex his duobus, id est neque carni neque
spiritui, debeat adhærere. Sed dicet quis quia sicut melius
quidem est animæ si propriam faciat voluntatem, quam ut
voluntatem faciat carnis: sic iterum melius est facere 
voluntatem spiritus magis quam propriam voluntatem. 
Quomodo ergo Apostolus ait: «Ut non quæ vultis illa faciatis?»
Quoniam in ea pugna quæ inter carnem et spiritum geritur,
non omnino spiritus certa victoria est; manifestum est enim
obtinere in quamplurimis carnem,</p></div3>

<div3 n="III"><head>III.</head>
<p>Verum quoniam in disputationem incidimus 
profundam in qua necesse est ex singulis quibusque partibus quæ
possunt moveri discutere, videamus ne forte in hoc loco
tale aliquid tractari potest; quia sicut melius est animæ 
sequi spiritum, tunc cum spiritus carnem vicerit, ita etiam
si videtur ei esse deterius sequi carnem repugnantem 
adversus spiritum, et ad se revocare animam volentem, tamen
forte utilius videatur obtineri animam a carne, quam 
residere in suis propriis voluntatibus. Namque quoniam nec
calida dicitur esse, nec frigida, sed in medio quodam tepore
perdurans, si tardam et satis difficilem conversionem poterit
invenire. Si vero carni adhæreat, ex his ipsis interdum
malis quæ ex carnis vitiis patitur, satiata aliquando et 
repleta, velut gravissimis oneribus luxuriæ ac libidinis 
fatigata, facilius et velocius converti a materialibus sordibus
ad cœlestium desiderium et spiritualem gratiam potest,
Et hoc arbitrandum est dixisse Apostolum, idcirco pugnare
spiritum adversus carnem, et carnem adversus spiritum,
ut non quæcumque volumus, illa faciamus, sine dubio ea
quæ extra voluntatem spiritus et extra voluntatem carnis
designata sunt: ut si aliis nominibus diceremus, quia 
melius est hominem aut in virtute esse aut in malitia, quam in
<pb n="248"/>
nullo horum: anima vero priusquam se convertat ad 
spiritum et unum efficiatur cum eo, dum adhæret corpori, et
de carnalibus cogitat, neque in bono statu videtur esse, 
neque manifeste in malo, sed esse animali, ut ita dixerim, 
similis. Melius autem est ut, si fieri potest, adhærens spiritui
efficiatur spiritualis. Si vero fieri non potest, magis expedit
eam vel carnis malitiam sequi, quam in suis positam 
voluntatibus, animalis irrationabilis statum tenere. Hæc autem
tractavimus volentes singularum assertionum disserere 
opiniones, ampliori quam voluimus usi excursu, uti ne latere
nos putarentur ea quæ moveri solent ab his qui quærunt
utrum sit alia anima in nobis præter hanc cœlestem et 
rationabilem, quæ huic naturaliter adversetur, et vocetur vel
caro, vel sapientia carnis, vel anima carnis.</p></div3>

<div3 n="IV"><head>IV.</head>
<p>Nunc videamus quid etiam adversum hæc responderi
soleat ab his qui defendunt unum esse in nobis molum, et
unam vitam unius ejusdemque animæ, cujus sive salus sive
perditio secundum actus suos ipsi proprie ascribatur. Et
primo videamus cujusmodi sint passiones animi quas 
patimur cum sentimus intra nosmetipsos velut in partes nos
rapi per singula; cum pugna quædam fit cogitationum in
cordibus nostris, et quædam nobis verisimilitudines 
suggeruntur, quibus nune in hoc, nunc in aliud inclinamur, 
quibusque nunc quidem arguimur, nunc vero nosmetipsos
amplectimur. Nihil autem magnum est si mala ingenia 
dicamus quia varium ac sibi ipsi repugnans judicium habeant,
et a semetipso discordans; cum etiam in omnibus 
hominibus ita inveniatur, si quando deliberatio incertæ rei ad
consilium venerit, et prospicitur, vel consulitur quid rectius
vel utilius eligatur. Nihil ergo mirum si duæ 
verisimilitudines sibi invicem occurrentes, et contraria 
suggerentes, in diversas partes animum rapiunt. Verbi causa, si 
cogitatio invitet aliquem ad fidem et timorem Dei, tunc non
<pb n="249"/>
potest dici quia caro adversum spiritum pugnet: sed dum
incertum est quod verum et utile est, animus in diversa
rapitur. Ita et cum putatur caro ad libidinem provocare,
consilium vero melius hujuscemodi incitamentis resistit,
non putandum est vitam esse aliquam aliam quæ adversus
aliam resistat, sed naturam corporis quæ repleta sativi 
humoris loca evacuare gestit atque defluere: sicut nec 
contraria aliqua virtus, nec vita alterius animæ putanda est quæ
nobis excitat sitim et provocat ad bibendum, vel quæ esurire
facit, et irritat ad cibum. Sed sicut hæc naturalibus motibus
corporis vel appetuntur, vel evacuantur; ita et naturalis 
seminis congregatus per tempus in suis locis humor expelli
gestit et abjici: quod in tantum nequaquam impulsu 
alterius cujusquam provocationis efficitur, ut etiam sponte 
interdum soleat egeri. Cum ergo dicitur, quia «caro pugnat
adversus spiritum,» ita intelligunt isti, quia usus, vel 
necessitas, vel delectamentum carnis provocans hominem 
abstrahit et abducit a divinis, et spiritualibus rebus. Pro 
necessitate etenim corporis abstracti, divinis et in æternum
profuturis rebus vacare non sinimur. Sic rursus divinis et
spiritualibus anima vacans, et spiritui conjuncta, impugnare
dicitur carnem, dum resolvi eam deliciis non sinit, et 
voluptatibus fluitare, quibus naturaliter delectatur. Hoc modo
etiam illud asserunt quod dictum est: «Sapientia carnis
inimica est Deo,» non quod vere animam habeat caro,
vel sapientiam propriam; sed sicut abusive dicere solemus
et sitire terram et velle eam bibere aquam, hoc utique quod
dicimus velle, non proprie, sed abusive proferimus, velut
si dicamus iterum quia domus recomponi vult, et alia multa
his similia: ita et sapientia carnis accipienda est, vel quod
dictum est quia «caro concupiscit adversus spiritum.» 
Adjicere solent etiam illud quod dictum est: «Vox sanguinis
<pb n="250"/>
fratris tui clamat ad me de terra.» Quod enim clamat ad
Dominum, non est proprie sanguis ille qui effusus est; sed
abusive sanguis clamare dicitur, dum ejus qui sanguinem
effudit vindicta deposcitur. Sed et illud quod Apostolus
ait: «Video autem aliam legem in membris meis 
repugnantem legi mentis meæ,» ita intelligunt tanquam si
dixisset, quod is qui verbo Dei vacare vult, pro 
necessitatibus et usibus corporalibus quæ velut lex quædam corpori
inest, distrahitur atque divellitur atque impeditur ne 
sapientiæ vacans intentius possit divina contueri mysteria.</p></div3>

<div3 n="V"><head>V.</head>
<p>Quod vero inter carnis opera descriptæ sunt esse etiam
hæreses, et invidiæ, et contentiones, vel cætera, ita 
accipiunt, quod anima cum crassioris sensus fuerit effecta, ex
eo quod corporis sese passionibus subdit, oppressa vitiorum
molibus, et nihil subtile ac spirituale sentiens, caro dicitur
effecta, et inde nomen trahit in quo plus studii vel 
propositi gerit. Addunt etiam hæc requirentes: Quis invenietur,
vel quis dicetur conditor mali hujus sensus qui dicitur 
sensus carnis? Quia alium nullum creatorem animæ et carnis
quam Deum credendum esse defendunt. Et si dicamus quia
bonus Deus in ipsa conditione sua aliquid sibi creavit 
inimicum, utique absurdum videbitur. Si ergo scriptum est,
quia «sapientia carnis inimica est Deo,» et hoc factum
ex conditione dicetur, videbitur ipse Deus naturam sibi
aliquam fecisse inimicam, quæ ei non potest esse subjecta
nec legi ejus: quippe si animale esse putabitur, de quo hæc
dicuntur. Quod si ita recipiatur, quid jam differre videbitur
ab his qui diversas naturas animarum dicunt esse creatas,
quæ naturaliter vel perituræ sint vel salvanda? Quod 
utique solis hæreticis placet, qui dum justitiam Dei pia ratione
asseverare non possunt, hujuscemodi impietatis figmenta
componunt. Et nos quidem prout potuimus ex singulorum
<pb n="251"/>
personis quæ dici possunt disputationis modo de singulis
dogmatibus in medium protulimus: qui autem legit, eligat
ex his quæ magis amplectenda sit ratio.</p></div3>
</div2>
<div2 n="V"><head>CAPUT V – Quod mundus ex tempore cœperit.</head>

<div3 n="I"><head>I.</head>
<p>Post hæc jam quoniam quidem de ecclesiasticis 
definitionibus unum habetur præcipue secundum historiæ 
nostræ fidem, quod mundus hic factus sit, et ex certo tempore
cœperit, et secundum promulgatam omnibus 
consummationem sæculi, pro sui corruptione solvendus sit, etiam de
hoc pauca repetere non videtur absurdum. Et quantum
quidem ad Scripturarum fidem pertinet, perfacilis videtur
de hoc assertio. Denique hæretici cum in alia multa distracti
sint, in hoc tamen Scripturæ auctoritati cedentes, visi sunt
consonare. De conditione ergo mundi quæ alia nos 
Scriptura magis poterit edocere quam ea quæ a Moyse de origine
ejusdem scripta est? Quæ, licet majora intra se contineat
quam historiæ narratio videtur ostendere, et spiritualem in
quammaximis contineat intellectum, atque in rebus mysticis
et profundis velamine quodam litteræ utatur; tamen 
nihilominus indicat hoc sermo narrantis, quod ex certo tempore
creata sunt omnia quæ videntur. De consummatione vero
mundi, primo Jacob indicat cum ad filios suos testatur 
dicens: «Convenite ad me, filii Jacob, ut annuntiem vobis»
quid erit in novissimis diebus, vel, post novissimos dies. >>
Si ergo sunt novissimi dies, vel post novissimos dies, cessare
dies necesse est qui cœperunt. David quoque ita ait: «Cœli
peribunt, tu autem permanebis, et omnes sicut 
vestimentum veterascent; et sicut opertorium mutabis eos, et 
mutabuntur: tu autem idem ipse es, et anni tui non 
defi<pb n="252"/>cient.» Dominus vero et Salvator noster, cum dicit:
«Qui creavit ab initio masculum et fœminam fecit eos,»
factùm etiam esse mundum ipse testatur: et rursum 
dicens quia «Cœlum et terra transient, verba autem mea
non transient,» corruptibilem eum finiendumque 
designat. Sed et Apostolus dicens: «Vanitati enim creatura
subjecta est non volens, sed propter eum qui subjecit in»
spe, quia et ipsa creatura liberabitur a servitute 
corruptionis in libertatem gloriæ filiorum Dei,» manifeste finem
mundi declarat; et cum rursum dicit: «Transiet habitus
hujus mundi.» Verum in eo ipso quod dixit quia 
vanitati creatura subjecta est, etiam initium ejus ostendit; si
enim vanitati creatura subjecta est propter spem aliquam,
ex causa utique subjecta est: et quod ex causa est, necesse
est ut cœperit: non enim poterat sine ullo initio vanitati
creatura esse subjecta, et sperare liberari a servitute 
corruptionis, quæ servire non cœperat. Sed et quamplurima
alia in Scripturis divinis hujuscemodi dicta reperiet si quis
requirat ex otio, quibus et initium habere mundus et finem
sperare dicitur.</p></div3>

<div3 n="II"><head>II.</head>
<p>Si quis ergo est qui adversetur in hac parte vel 
auctoritati Scripturæ nostræ, vel fidei, inquiremus ab eo utrum
dicat Deum comprehendere posse omnia, an non posse? Et
dicere quidem non posse, manifeste impium est. Si vero,
quod necesse est, dixerit quia omnia comprehendit, 
superest ut eo ipso quo comprehendi possunt, et initium 
habere intelligantur et finem. Nam quod penitus sine initio
ullo est, comprehendi omnino non potest. In 
quantumcumque enim se intellectus extenderit, in tantum 
comprehendendi facultas sine fine subducitur et differtur, ubi initium
non habetur.
<pb n="253"/></p></div3>

<div3 n="III"><head>III.</head>
<p>Sed solent nobis objicere dicentes: Si cœpit 
mundus ex tempore, quid ante faciebat Deus quam mundus 
inciperet? Otiosam enim et immobilem dicere naturam Dei,
impium est simul et absurdum, vel putare quod bonitas 
aliquando bene non fecerit, et omnipotentia aliquando non
egerit potentatum. Hoc nobis objicere solent dicentibus
mundum hunc ex certo tempore cœpisse, et secundum
Scripturæ fidem annos quoque ætatis ipsius numerantibus.
Ad quas propositiones non arbitror aliquem hæreticorum
secundum rationem dogmatis sui posse facile respondere.
Nos vero consequenter respondebimus observantes 
regulam pietatis, et dicentes, quoniam non tunc primum cum
visibilem istum mundum fecit Deus, cœpit operari, sed 
sicut post corruptionem hujus erit alius mundus, ita et 
antequam hic esset fuisse alios credimus. Quod utrumque 
divinæ Scripturæ auctoritate firmabitur. Nam quod erit post
hunc alius mundus, Esaias docet, dicens: «Erit cœlum»
novum et terra nova, quæ ego faciam permanere in 
conspectu meo, dicit Dominus.» Quod autem ante hunc
mundum fuerint etiam alii, Ecclesiastes ostendit dicens:
«Quid est quod factum est? Id ipsum quod futurum est.»
Et quid est quod creatum est? Hoc ipsum quod 
creandum: et nihil est omnino recens sub sole. Sed quis 
loquetur, et dicet, Ecce hoc novum est? Jam fuit id in sæculis
quæ fuerunt ante nos. Quibus testimoniis utrumque
simul probatur, quod et ante fuerint sæcula, et futura sint
postmodum. Non tamen putandum est plures mundos 
simul esse, sed post hunc initium aliorum futurum: de 
quibus nunc non est necessarium per singula repetere, cum
jam id in superioribus fecerimus.</p></div3>

<div3 n="IV"><head>IV.</head>
<p>Illud sane otiose prætereundum non arbitror, quod
Scripturæ sanctæ conditionem mundi novo quodam et 
pro<pb n="254"/>prio nomine nuncupaverunt, dicentes καταβολὴν mundi, quod
latine satis improprie translatum constitutionem mundi 
dixerunt: καταβολὴ vero in græco magis dejicere significat,
id est deorsum jacere, quod latine improprie, ut diximus,
constitutionem mundi interpretati sunt, sicut in Evangelio
secundum Joannem cum dicit Salvator: «Et erit tribulatio»
in illis diebus qualis non fuit a constitutione mundi,» hic
constitutio καταβολὴ dicta est: quod ita intelligendum est
sicut superius exposuimus. Sed et Apostolus in Epistola ad
Ephesios eodem sermone usus est cum ait: «Qui elegit»
nos ante mundi constitutionem,» et hic constitutionem
mundi καταβολὴ dixit, eodem sensu quo superius 
interpretati sumus intelligendam. Dignum igitur videtur inquirere
quid est quod hoc novo nomine indicetur: et arbitror, 
quoniam quidem finis et consummatio sanctorum erit in his
quæ non videntur et æterna sunt, ex ipsius finis 
contemplatione, sicut in superioribus frequenter ostendimus; 
simile etiam initium rationabiles creaturas habuisse 
censendum est. Et si tale initium habuerint qualem finem sperant,
fuerunt sine dubio jam ab initio in his quæ non videntur et
æterna sunt. Quod si est, de superioribus ad inferiora 
descensum est non solum ab his animabus quæ id motuum
suorum varietate meruerunt, verum et ab his quæ ad totius
mundi ministerium ex illis superioribus et invisibilibus ad
hæc inferiora et visibilia deductæ sunt, licet non volentes;
«Vanitati quippe creatura subjecta est non volens, sed»
propter eum qui subjecit in spe,» qua vel sol, vel luna,
vel stellæ, vel Angeli explerent obsequium mundo, et his
animabus quæ ob nimios defectus mentis, crassioribus istis
et solidioribus indiguere corporibus, et propter eos quibus
hoc erat necessarium, mundus iste etiam visibilis institutus
est. Ex hoc ergo communiter omnium per hanc 
significan<pb n="255"/>tiam, id est per καταβολὴν, a superioribus ad inferiora 
videtur indicari deductio. Spem sane libertatis universa 
creatura gerit ut a servitutis corruptione liberetur cum filii Dei
qui vel prolapsi, vel dispersi sunt, in unum fuerint 
congregati, vel cum cætera officia expleverint in hoc mundo quæ
solus cognoscit omnium artifex Deus. Talem vero ac 
tantum putandum est factum esse mundum, qui vel omnes eas
animas quæ in hoc mundo statutæ sunt exerceri caperet,
vel omnes eas virtutes quæ adesse eis, et dispensare eas, ac
juvare paratæ sunt. Unius namque naturæ esse omnes 
rationabiles creaturas, ex multis assertionibus comprobatur:
per quod solum Dei justitia in omnibus earum 
dispensationibus defendi potest, dum unaquæque in semetipsa habet
causas quod in illo vel in illo vitæ ordine posita sit.</p></div3>

<div3 n="V"><head>V.</head>
<p>Hanc ergo dispositionem Dei quam postea ordinavit,
jam tunc ab origine mundi rationibus causisque perspectis
eorum qui vel pro defectu mentis venire in corpora 
merebantur, vel eorum qui visibilium cupiditate raptabantur,
sed et illorum qui vel volentes vel inviti præstare officia
quædam his qui in hunc statum deciderant 
compellebantur, ab eo qui in spe subjiciebat, non intelligentes quidam,
nec advertentes quod ex præcedentibus liberi arbitrii causis
instituta fuisset a Deo dispositionis ista varietas, arbitrati
sunt vel fortuitis motibus vel fatali necessitate agi omnia
quæ in hoc modo fiunt, nec esse aliquid in nostro 
arbitrio. Unde nec Dei providentiam inculpabilem assignare
potuerunt.</p></div3>

<div3 n="VI"><head>VI.</head>
<p>Sicut autem diximus, quia multis, vel ministris, vel
rectoribus, vel auxiliatoribus eguerunt animæ omnes quæ
in hoc mundo versatæ sunt: ita in novissimis temporibus
cum jam finis mundo proximus immineret, et in ultimam
perditionem omne humanum vergeret genus, infirmatis non
solum his qui regebantur, verum etiam illis quibus regendi
<pb n="256"/>
fuerat sollicitudo commissa, non jam tali auxilio, nec 
similibus suis indiguit defensoribus, sed auctoris ipsius et
creatoris sui opem depoposcit, qui et his obediendi et illis
regendi corruptam profanamque restitueret disciplinam.
Unde unigenitus Filius Dei, qui erat verbum et sapientia
Patris, cum esset in ea gloria apud Patrem quam habuit
ante quam mundus esset, exinanivit semetipsum, et 
formam servi accipiens efficitur obediens usque ad mortem,
ut obedientiam doceret eos qui non aliter nisi per 
obedientiam salutem consequi poterant: regendi quoque 
regnandique corruptas restituit Leges, dum omnes inimicos 
subjecit pedibus suis, ut per hoc quod necesse est eum 
regnare donec ponat inimicos suos sub pedibus et novissimum
inimicum destruat mortem, rectores ipsos regendi doceat
moderamina. Quia ergo non solum regendi vel regnandi,
verum etiam obediendi, ut diximus, venerat reparare 
disciplinam, in semetipso prius complens quod ab aliis 
volebat impleri, idcirco non solum usque ad mortem crucis
Patri obediens factus est, verum etiam in consummatione
sæculi in semetipso complectens omnes quos subjicit Patri,
et qui per eum veniunt ad salutem, cum ipsis et in ipsis ipse
quoque subjectus dicitur Patri: dum omnia in ipso 
constant, et ipse est caput omnium, et in ipso est salus et 
salutem consequentium plenitudo. Hoc ergo est quod de eo
dicit Apostolus: «Cum autem ci subjecta fuerint omnia,»
tunc et ipse Filius subjectus erit ei qui sibi subdidit 
omnia, ut sit Deus omnia in omnibus.»</p></div3>

<div3 n="VII"><head>VII.</head>
<p>Verum nescio quo pacto hæretici non intelligentes
Apostoli sensum qui his verbis continetur, subjectionis in
Filio nomen infamant: cujus appellationis si proprietas 
requiritur, ex contrariis facile poterit inveniri. Nam si 
subjectum esse non est bonum, restat ut illud quod contrarium
<pb n="257"/>
est, bonum sit, id est, non esse subjectum. Sermo namque,
Apostoli secundum quod isti volunt, hoc videtur ostendere,
Cum autem ei subjecta fuerint omnia, tunc
dum dicit:» et ipse Filius subjectus erit ei qui sibi subdidit omnia:»
ut quasi is qui nunc Patri subjectus non sit, subjectus 
futurus sit tunc cum prius Pater ei universa subjecerit. Sed
miror quomodo hoc intelligi possit, ut is qui nondum sibi
subjectis omnibus non est ipse subjectus, tunc cum subjecta
fuerint sibi omnia, cum rex omnium fuerit, et potestatem
tenuerit universorum, tunc eum subjiciendum putent, cum
subjectus ante non fuerit: non intelligentes quod subjectio
Christi ad Patrem beatitudinem nostræ perfectionis 
ostendit, et suscepti ab eo operis palmam declarat, cum non
solum regendi ac regnandi summam quam in universam
emendaverit creaturam, verum etiam obedientiæ et 
subjectionis correcta reparataque humani generis Patri offerat
instituta. Si ergo bona et salutaris accipitur ista subjectio
qua subjectus esse dicitur Filius Patri, valde consequens et
cohærens est ut et inimicorum quæ dicitur Filio Dei esse
subjectio, salutaris quædam intelligatur et utilis: ut sicut
cum dicitur Filius Patri subjectus, perfecta universæ 
creaturæ restitutio declaratur, ita cum Filio Dei inimici 
dicuntur esse subjecti, subjectorum salus in eo intelligatur, et
reparatio perditorum.</p></div3>

<div3 n="VIII"><head>VIII.</head>
<p>Verum certis quibusque et modis, et disciplinis, et
temporibus subjectio ista complebitur: non necessitate 
aliqua ad subjectionem cogente, ne per vim subditus fiat 
omnis mundus Deo; sed verbo, ratione, doctrina, provocatione
meliorum, institutionibus optimis, comminationibus quoque
dignis et competentibus, quæ juste immineant his qui 
salutis et utilitatis suæ curam sanitatemque contemnunt. 
Denique et nos homines, cum vel servos vel filios erudimus,
<pb n="258"/>
dum adhuc per ætatem rationis incapaces sunt, minis eos
et metu coercemus; cum vero boni, utilis, et honesti 
intelligentiam ceperint, tum jam cessante verberum metu,
verbo ac ratione suasi, ad omnia quæ bona sunt acquiescunt.
Quomodo autem servata in omnibus rationabilibus 
creaturis arbitrii libertate unusquisque debeat dispensari, id est,
quos velut jam paratos et capaces sermo Dei et inveniat et
instituat, quos autem interim differat, a quibus vero penitus
occultetur, et longe eorum a se fieri dispenset auditum,
quosque rursum contemnentes indicatum sibi et præ
dicatum verbum Dei correptionibus quibusdam et 
castigationibus illatis perurgeat ad salutem, conversionemque eorum
quodammodo exigat et extorqueat; quibusnam vero etiam
occasiones quasdam præstet salutis, ita ut interdum etiam
ex responsione sola fide probata indubitatam quis ceperit
salutem; quibus hæc ex causis vel quibus occasionibus
fiant, quidve in his intro inspiciens divina sapientia, vel
quos motus propositi eorum videns hæc universa dispenset:
soli Deo cognitum est, et Unigenito ejus per quem creata
ac reparata sunt universa, et Spiritui sancto per quem
cuncta sanctificantur, qui ab ipso Patre procedit, cui est
gloria in æterna sæcula. Amen.</p></div3>
</div2>
<div2 n="VI"><head>CAPUT VI – De consummatione mundi.</head>

<div3 n="I"><head>I.</head>
<p>De fine vero mundi et consummatione omnium jam
quidem et in superioribus pro viribus nostris disseruimus,
secundum quod divinæ Scripturæ indulsit auctoritas, quæ
sufficere ad instructionem putamus, paucis etiam nunc 
admonitis, quoniam ad hunc nos locum quæstionis ordo 
perduxit. Igitur summum bonum ad quod natura rationabilis
universa festinat, quod etiam finis omnium dicitur, a 
quam<pb n="259"/>plurimis etiam philosophorum hoc modo terminatur, quia
summum bonum sit, prout possibile est, similem fieri Deo.
Sed hoc non tam ipsorum inventum, quam ex divinis libris
ab eis assumptum puto. Hoc namque indicat Moyses ante
omnes, cum primam conditionem hominis enarrat dicens:
«Et dixit Deus: Faciamus hominem ad imaginem et 
similitudinem nostram.» Tunc deinde addit: «Et fecit Deus»
hominem, ad Dei imaginem fecit illum, masculum et 
fœminam fecit eos, et benedixit eos.» Hoc ergo quod dixit:
ad imaginem Dei fecit cum,» et de similitudine siluit, non
aliud indicat nisi quod imaginis quidem dignitatem in prima
conditione percepit, similitudinis vero perfectio in 
consummatione servata est scilicet ut ipse sibi eam propriæ 
industriæ studiis ex Dei imitatione conscisceret, cum 
possibilitate sibi perfectionis in initiis data per imaginis dignitatem,
in fine demum per operum expletionem perfectam sibi ipse
similitudinem consummaret. Sed apertius hæc et 
evidentius ita se habere Joannes Apostolus definit, hoc modo 
pronuntians: «Filioli, nondum scimus quid futuri sumus: si»
vero revelatum nobis fuerit de Salvatore, sine dubio 
dicetis: Similes ei erimus.» Per quod certissime indicat et
finem omnium, quem adhuc sibi dicit ignotum, et 
similitudinem Dei sperandam, quæ pro meritorum perfectione
præstabitur. Ipse quoque Dominus in Evangelio hæc eadem
non solum futura, verum etiam sui intercessione futura 
designat, dum ipse hoc a Patre discipulis suis impetrare 
dignatur, dicens: «Pater, volo ut ubi ego sum et isti sint 
me» cum; et sicut ego et tu unum sumus, ita et isti in nobis»
unum sint.» In quo jam videtur ipsa similitudo, si dici
potest, proficere, et ex simili unum jam fieri, pro eo sine
dubio quod in consummatione vel fine omnia et in omnibus
Deus est. In quo requiritur a nonnullis, si ratio naturæ 
cor<pb n="260"/>poreæ quamvis expurgatæ ad liquidum et penitus spiritualis
effectæ, non videatur obsistere vel ad similitudinis 
dignitatem, vel ad unitatis proprietatem: quod naturæ divinæ quæ
utique incorporea est, nec similis videatur dici corporea
natura posse, nec unum cum ea vere ac merito designari;
maxime cum id quod unum est Filius cum Patre, ad naturæ
proprietatem referendum fidei veritas doceat.</p></div3>

<div3 n="II"><head>II.</head>
<p>Cum ergo in fine Deus esse omnia et in omnibus 
promittatur, sicut consequens est, non est putandum venire ad
illum finem animalia, vel pecora, vel bestias, ne etiam in
animalibus, aut pecoribus, vel bestiis Deus inesse 
designetur; sed nec ligna, vel lapides, ne in his quoque esse 
dicatur Deus. Ita ne ullam quidem malitiam ad illum finem 
putandum est pervenire; ne dum in omnibus Deus esse dicitur,
etiam in aliquo malitiæ vasculo inesse dicatur. Nam et si
nunc quoque ubique et in omnibus dicimus esse Deum, pro
eo quod nihil potest esse vacuum Deo, non tamen ita esse
dicimus, ut omnia sit nunc in quibus est. Unde diligentius
intuendum est quale est hoc quod perfectionem beatitudinis
rerumque finem significat: quod non solum in omnibus esse
dicitur Deus, sed etiam omnia in omnibus. Quæ sint ergo
ista omnia quæ Deus futurus sit in omnibus, requiramus.</p></div3>

<div3 n="III"><head>III.</head>
<p>Et ego quidem arbitror quia hoc, quod in omnibus
omnia dicitur esse Deus, significet etiam in singulis eum
omnia esse. Per singulos autem omnia erit hoc modo, ut
quidquid rationabilis mens, expurgata omnium vitiorum
fæce, atque omni penitus abstersa nube malitiæ, vel sentire,
vel intelligere, vel cogitare potest, omnia Deus sit, nec 
ultra jam aliud aliquid nisi Deum videat, Deum teneat, 
omnis motus sui Deus modus et mensura sit; et ita erit omnia
Deus: non enim jam ultra boni malique discretio, quia 
nusquam malum: omnia enim Deus est, cui jam non adjacet
4 Rom. vIII, 21,
<pb n="261"/>
malum: nec ultra ex arbore sciendi bonum et malum 
manducare concupiscet, qui semper in bono est, et cui omnia
Deus est. Sic ergo finis ad principium reparatus, et rerum
exitus collatus initiis, restituet illum statum quem tunc
habuit natura rationabilis cum de ligno sciendi bonum et
malum comedere non egebat, ut amoto omni malitiæ sensu,
et ad sincerum purumque deterso, solus qui est unus bonus
Deus hic ei fiat omnia, et non in paucis aliquibus vel 
pluribus, sed in omnibus ipse sit omnia. Cum jam nusquam
mors, nusquam aculeus mortis, nusquam omnino malum,
tunc vere Deus omnia in omnibus erit. Verum istam 
perfectionem ac beatitudinem rationabilium creaturarum, vel
naturarum, ita demum quidam permanere in eodem statu
quo supra diximus putant, id est ut Deum omnia habeant,
et Deus eis sit omnia, si nullatenus eas societas naturæ 
corporalis amoveat. Alioquin existimant gloriam summæ 
beatitudinis impediri, si materialis substantiæ interseratur ad
mixtio. De qua re plenius a nobis quæ in superioribus
occurrere potuerunt, pertractata atque digesta sunt.</p></div3>

<div3 n="IV"><head>IV.</head>
<p>Nunc vero quoniam apud Apostolorum mentionem
spiritualis corporis invenimus, qualiter etiam inde sentiri
debeat de hoc, tantummodo prout possumus requiramus.
Quantum ergo sensus noster capere potest, qualitatem 
spiritualis corporis talem quamdam esse sentimus, in quo 
inhabitare deceat non solum sanctas quasque perfectasque 
animas, verum etiam omnem illam creaturam quæ liberabitur
a servitute corruptionis. De corpore etiam illud Apostolus
dixit: «Domum habemus non manu factam, æternam in
cœlis, id est in mansionibus beatorum. Ex hoc ergo 
conjecturam capere possumus, quantæ puritatis, quantæ 
subtilitatis, quantæque gloriæ sit qualitas corporis illius, si 
comparationem faciamus ejus ad ea quæ nunc, licet cœlestia
<pb n="262"/>
sint et splendidissima corpora, manu facta tamen sunt et
visibilia. De illo autem dicitur domus esse non manu facta,
sed æterna in cœlís. Quia ergo «quæ videntur temporalia»
sunt, quæ autem non videntur, æterna sunt,» omnibus
his corporibus quæ sive in terris sive in cœlis videmus, et
quæ videri possunt, et manu facta sunt, et æterna non sunt,
multa longe prælatione præcellit illud quod et visibile non
est, nec manu factum est, sed æternum est. Ex qua 
comparatione conjici potest quantus decor, quantus splendor,
quantus fulgor sit corporis spiritualis; et verum esse illud
quod dictum est, quia «oculus non vidit, nec auris audivit,»
nec in cor hominis ascendit, quæ præparavit Deus 
diligentibus illum.» Non autem dubitandum est naturam 
corporis hujus nostri voluntate Dei qui talem fecit eam, usque
ad illam qualitatem subtilissimi et purissimi ac 
splendidissimi corporis posse a Creatore perduci, prout rerum status
vocaverit, et meritum rationabilis naturæ poposcerit. 
Denique cum varietate et diversitate mundus indiguit, per 
diversas rerum facies speciesque omni famulatu præbuit se
materia Conditori, utpote domino et creatori suo, quo 
diversas cœlestium terrenorumque ex ea duceret formas. Cum
vero res ad illud coeperint festinare ut sint omnes unum,
sicut est Pater cum Filio unum, consequenter intelligi 
datur, quod ubi omnes unum sunt, jam diversitas non erit.</p></div3>

<div3 n="V"><head>V.</head>
<p>Propterea namque etiam novissimus inimicus, qui
mors appellatur, destrui dicitur, ut neque ultra triste sit
aliquid, ubi mors non est, neque adversum sit, ubi non est
inimicus. Destrui sane novissimus inimicus ita intelligendus
est, non ut substantia ejus quæ a Deo facta est pereat, sed
ut propositum et voluntas inimica, quæ non a Deo, sed ab
ipso processit, intereat. Destruetur ergo non ut non sit, sed
ut inimicus non sit et mors. Nihil enim omnipotenti 
impos<pb n="263"/>sibile est, nec insanabile est aliquid factori suo: propterea
enim fecit omnia ut essent; et quæ facta sunt ut essent, non
esse non possunt. Propter quod immutationem quidem 
varietatemque recipient, ita ut pro meritis vel in meliori vel
in deteriori habeantur statu; substantialem vero interitum
ea quæ a Deo ad hoc facta sunt ut essent et permanerent,
recipere non possunt. Non enim quæ opinione vulgi interire
creduntur, continuo etiam vel fidei vel veritatis ratio ea 
interire consenserit. Denique caro nostra ab imperitis et 
infidelibus ita post mortem deperire existimatur, ut nihil 
prorsus reliquum substantiæ suæ habere credatur. Nos vero qui
resurrectionem ejus credimus, immutationem ejus 
tantummodo per mortem factam intelligimus; substantiam vero
ejus certum est permanere, et voluntate Creatoris sui 
certoque tempore rursus reparari ad vitam, atque iterum 
permutationem ejus fieri, ut quæ primo fuit caro ex terra terrena,
tum deinde dissoluta per mortem, et iterum facta cinis
ac terra, «quoniam terra es, inquit, et in terram ibis,» 
rursum resuscitetur e terra, et post hoc jam prout meritum 
inhabitantis animæ poposcerit, in gloriam corporis proficiat
spiritualis.</p></div3>

<div3 n="VI"><head>VI.</head>
<p>In hunc ergo statum omnem hanc nostram 
substantiam corporalem putandum est perducendam, tum cum
omnia restituentur ut unum sint, et. cum Deus fuerit 
omnia in omnibus. Quod tamen non ad subitum fieri, sed 
paulatim et per partes intelligendum est, infinitis et immensis
labentibus sæculis, cum sensim et per singulos emendatio
fuerit et correctio prosecuta, præcurrentibus aliis et 
velociori cursu ad summa tendentibus, aliis vero proximo 
quoque spatio insequentibus, tum deinde aliis longe posterius:
et sic per multos et innumeros ordines proficientium ac
Deo se ex inimicis reconciliantium pervenitur usque ad 
no<pb n="264"/>vissimum inimicum qui dicitur mors, ut etiam ipse 
destruatur ne ultra sit inimicus. Cum ergo restitutæ fuerint omnes
rationabiles animæ in hujuscemodi statum, tunc natura
etiam hujus corporis nostri in spiritualis corporis gloriam
perducetur. Sicut enim de rationabilibus naturis videmus,
non alias esse quæ pro peccatis in indignitate vixerint, et
alias quæ pro meritis ad beatitudinem invitatæ sint, sed
has easdem quæ ante fuerant peccatrices, conversas 
postmodum et Deo reconciliatas videmus ad beatitudinem 
revocari: ita etiam de natura corporis sentiendum est, quod
non aliud corpus est quo nunc in ignobilitate et in 
corruptione et infirmitate utimur, et aliud erit illud quo in 
incorruptione, et in virtute, et in gloria utemur; sed hoc idem,
abjectis his infirmitatibus in quibus nunc est, in gloriam
transmutabitur spirituale effectum, ut quod fuit indignitatis
vas, hoc ipsum expurgatum fiat vas honoris, et beatitudinis
habitaculum. In quo statu etiam permanere semper et 
immutabiliter Creatoris voluntate est credendum, fidem rei
faciente sententia Apostoli dicentis: «Domum habemus non
manu factam, æternam in cœlis.» Non enim, secundum
quosdam Græcorum philosophos, præter hoc corpus quod
ex quatuor elementis est, aliud quintum corpus quod per
omnia aliud sit et diversum ab hoc nostro corpore, fides
Ecclesiæ recipit: quoniam neque ex Scripturis sanctis vel
suspicionem aliquam proferre de his quis potest, neque ipsa
rerum consequentia hæc recipi patitur, maxime cum 
manifeste definiat sanctus Apostolus, quia non nova aliqua 
corpora resurgentibus a mortuis dentur, sed hæc ipsa quæ 
viventes habuerant, ex deterioribus in melius transformata
recipiant. Ait enim: «Seminatur corpus animale, resurget
corpus spirituale: seminatur in corruptione, resurget in 
incorruptione: seminatur in infirmitate, resurget in virtute:
<pb n="265"/>
seminatur in ignobilitate, resurget in gloria.» Sicut ergo
profectus est homini quidam, ut cum sit prius animalis 
homo, nec intelligat quæ sunt spiritus Dei, veniat in hoc per
eruditionem ut efficiatur spiritualis, et dijudicet omnia, ipse
vero a nemine dijudicetur: ita etiam de corporis statu 
sentiendum est, quod ipsum idem corpus quod nunc pro 
ministerio animæ nuncupatum est animale, per profectum
quemdam, cum anima adjuncta Deo unus cum eo spiritus
fuerit effecta, jam tunc corpus quasi spiritui ministrans in
statum qualitatemque proficiat spiritualem, maxime cum,
sicut sæpe ostendimus, talis a Conditore facta sit natura
corporea, ut in quamcumque voluerit, vel res poposcerit
qualitatem, facile subsequatur."</p></div3>

<div3 n="VII"><head>VII.</head>
<p>Omnis igitur hæc ratio hoc continet, quod duas
generales naturas condiderit Deus: naturam visibilem, id
est corpoream; et naturam invisibilem, quæ est incorporea.
Istæ vero duæ naturæ diversas sui recipiunt permutationes.
Illa quidem invisibilis, quæ rationabilis est, animo 
propositoque mutatur pro eo quod arbitrii sui libertate donata est;
et per hoc aliquando in bonis, aliquando in contrariis 
invenitur. Hæc vero natura corporea substantialem recipit
permutationem: unde et ad omne quod moliri, vel 
fabricare, vel retractare voluerit artifex omnium Deus, materiæ
hujus habet in omnibus famulatum, ut in quascumque vult
formas vel species, prout rerum merita deposcunt, naturam
corpoream transmutet et transferat. Quod evidenter 
Propheta designans ait: «Deus qui facit omnia, et transmutat.»</p></div3>

<div3 n="VIII"><head>VIII.</head>
<p>Jam sane illud quærendum est, si tunc cum erit
Deus omnia in omnibus, in consummatione omnium 
universa corporis natura una specie constabit, et omnis 
qualitas corporis illa sola erit quæ in illa inenarrabili gloria 
fulgebit, quæ spiritualis corporis futura esse sentienda est. Si
<pb n="266"/>
enim recte accipimus, id in initio libri sui Moyses scribit
dicens: «In principio fecit Deus cœlum et terram.. Hoc
enim principium totius creaturæ; ad hoc principium finem
omnium consummationemque convenit revocare: id est, ut
illud cœlum et illa terra, habitatio et requies sit piorum;
ita ut prius terræ illius sancti quique et mansueti 
hæreditatem capiant, quandoquidem hoc etiam Lex et Prophetæ
et Evangelium docent. In qua terra puto esse veras illas et
vivas formas illius observantiæ quam Moyses per Legis 
umbram tradebat. De quibus dictum est, quia «exemplari et
umbræ deserviunt cœlestium,» hi scilicet qui 
serviebant in Lege. Sed et ad ipsum Moysen dictum est: «Vide
ut facias omnia secundum formam et similitudinem quæ
tibi ostensa est in monte.» Unde mihi videtur quod sicut
in hac terra Lex pædagogus quidam fuit eorum qui ad 
Christum ab ipsa perduci deberent, eruditi ab ea et instituti ut
facilius possent post institutionem Legis perfectiora quæque
instituta Christi suscipere: ita etiam alia terra sanctos
quosque suscipiens, veræ et æternæ Legis institutionibus
eos prius imbuat et informet, quo facilius etiam illis cœli
perfectis, et quibus addi jam nihil potest, institutis 
potiantur; in quo vere erit illud quod æternum dicitur 
Evangelium, et Testamentum semper novum quod nunquam 
veterascet.</p></div3>

<div3 n="IX"><head>IX.</head>
<p>Hoc itaque modo in consummatione ac restitutione
omnium fieri putandum est, ut paulatim proficientes, et
ascendentes modo et ordine perveniant primo ad terram
illam, et eruditionem quæ in ea est, in qua ad meliora, et
illa quibus jam addi nihil potest, instituta præparentur.
Post actores enim et procuratores Christus dominus, qui
est rex omnium, regnum ipse suscipiet: id est, post 
eruditionem sanctarum virtutum eos qui eum capere possunt
<pb n="267"/>
secundum quod sapientia est, ipse instruet, regnans in eis
tamdiu usquequo eos etiam Patri subjiciat qui sibi subdidit
omnia, id est ut cum capaces Dei effecti fuerint, sit eis Deus
omnia in omnibus. Tunc ergo consequenter etiam natura
corporea illum summum, et cui addi jam nihil possit, 
recipiet statum. Hactenus nobis etiam corporeæ naturæ vel 
spiritualis corporis ratione discussa, arbitrio legentis 
relinquimus, ex utroque quod melius judicaverit eligendum. Nos
vero in his finem libri tertii faciamus.</p>
</div3>
</div2>
</div1>

<pb n="268"/>


<div1><head>LIBER QUARTUS.
(VERSIO BENEDICTINORUM.)</head>
<p>Scriptura divinitus inspirata: quomodo hæc legenda et intelligenda.
Quæ obscuritatis in ea ratio. Cur aliqua in ea secundum litteram
impossibilia vel a ratione aliena.</p>

<div3 n="I"><head>I.</head>
<p>Quoniam in tantarum rerum disquisitione, vulgaribus
sententiis et eorum quæ sub oculos cadunt evidentia non
contenti, assumimus tam ex illo quod vetus, quam ex illo
quod novum dicitur, Testamento testimonia Scripturarum
quas divinas esse credimus, ad ea quæ dicimus 
comprobanda, tum fidem nostram ratione confirmare conamur;
necdum vero de Scripturis ut divinis disseruimus: age de
his quoque pauca summatim et breviter disputemus, 
proponentes ea quæ nos movent ut pro divinis litteris illas
habeamus. Verum antequam ab ipsis Scripturis et iis quæ
in ipsis declarantur testimonia proferamus, de Moyse et de
Jesu Christo, quorum alter Hebræorum legislator, alter 
salutarium Christianæ religionis documentorum auctor est,.
hæc nobis dicenda sunt. Cum enim inter Græcos et 
Barbaros quamplurimi extiterint legumlatores, doctores item qui
veritatis notitiam suis præceptis pollicerentur, nullum 
tamen fuisse accepimus legislatorem qui reliquis gentibus
suarum legum suscipiendi studium ingenerare potuerit. Et
quamvis philosophi cum multo prodirent demonstrationum
apparatu quæ e ratione petitæ viderentur, quæque multum
<pb n="269"/>
probabilitatis haberent, nemo ex illis fuit qui probatam sibi
veritatem diversis populis, vel unius gentis præcipuæ 
multitudini persuadere potuerit: atqui peroptassent legislatores
et doctores, illi iis quas bonas putabant legibus universum,
si fieri potuisset, hominum genus subjici, hi quam animo
conceperant veritatem ubique terrarum disseminari; sed,
utpote non idonei qui alterius linguæ multarumque gentium
homines ad legum suarum observationem et ad suam 
disciplinam suscipiendam adducerent, ne aggressi quidem sunt
id efficere; prudenter enim præviderant id se consequi nullo
modo posse. At universa tum Græcia, tum quæ per 
universum nostrum terrarum orbem patet Barbaria, innumeros
habet qui, derelictis patriis legibus et diis receptis, summo
studio Mosaïcas leges et disciplinam verborum Jesu Christi
custodiunt; quamvis simulacrorum cultoribus odio sint qui
Mosaïcæ legi adhærent, et præter odium, in vitæ periculo
versentur qui Jesu Christi doctrinam susceperunt.</p></div3>

<div3 n="II"><head>II.</head>
<p>Quod si ad id quoque animum attenderimus quo pacto
annis tam paucis, tot insidiis structis adversus Christianos,
quorum nonnulli necati, alii bonis mulctati sunt, potuerit
hæc doctrina, licet alioqui non magna sit doctorum copia,
ubique terrarum prædicari, ita ut Græci et Barbari, 
sapientes et insipientes ad verum per Jesum Christum Dei cultum
sese adjunxerint, rem humanis viribus majorem dicere non
dubitabimus, cum præsertim summa cum potestate et 
fiducia docuerit Christus nunquam suam victum iri doctrinam.
Itaque jure pro oraculis habendæ sunt ejus voces, quales hæ
sunt: «Ad reges et præsides ducemini propter me in 
testimonium illis et gentibus. Et: Multi dicent mihi in illa»
die, Domine: Domine, nonne in nomine tuo 
manducavi>>mus, et in nomine tuo bibimus, et in nomine tuo dæmonia
ejecimus? et dicam eis: Discedite a me qui operamini 
ini<pb n="270"/>quitatem. Nunquam novi vos.» Hæc enim temere prolata,
nec proinde vera esse, forte olim verisimile erat: at cum
deinde evenerint quæ tanta cum auctoritate dicta fuerant,
perspicuum est Deum vere hominem factum salutarem 
hominibus doctrinam tradidisse.</p></div3>

<div3 n="III"><head>III.</head>
<p>Quid vero attinet dicere prænuntiatum fuisse 
Christum, tunc nempe defuturos principes ex Juda et duces de
femore ejus, cum venisset cui repositum est, regnum 
videlicet, et prodiisset expectatio gentium? Ex historia enim et
iis quæ hodie cernuntur, manifestum est a Christi 
temporibus nullos deinde Judæorum reges extitisse, fractis et 
dissipatis rebus omnibus Judaïcis quibus gloriabantur, templo
nempe, altari, rei divinæ consueto ritu, et indumentis 
pontificis. Impleta est quippe Prophetia quæ dicit: «Per dies
multos sedebunt filii Israël sine rege, sine principe, sine
sacrificio, sine altari, sine sacerdotio, sine responsis. >>
Quibus verbis utimur adversus eos qui, dum urgentur iis
quæ in Genesi ab Jacob ad Judam dicta sunt, permanere
etiamnum ex genere Judæ asserunt principem qui populo
dominetur, neque defuturos ex semine ejus duces usque ad
eum quem sibi animo fingunt Christi adventum. Si enim
«per dies multos sedebunt filii Israël sine rege, sine 
principe, sine sacrificio, sine altari, sine sacerdotio;» ex
quo autem eversum est templum, non est sacrificium, non 
altare, non sacerdotium: perspicuum est defecisse principem
ex Juda et ducem de femore ejus. Quoniam igitur 
Prophetia dicit: «Non deficiet princeps ex Juda, nec dux de 
femore ejus, donec veniant reposita ei,» venit certe cui 
reposita sunt, expectatio gentium. Quod et manifestum est ex
multitudine gentium quæ per Christum in Deum 
crediderunt.</p></div3>

<div3 n="IV"><head>IV.</head>
<p>In Deuteronomii quoque cantico stultarum gentium
<pb n="271"/>
propter prioris populi peccata futura electio prophetice 
declaratur, quæ non per alium quam per Jesum facta est.
Ipsi enim, inquit, me provocaverunt in eo qui non erat»
Deus, et irritaverunt in idolis suis: et ego provocabo eos
in eo qui non est populus, et in gente stulta irritabo illos.»
Atque aperte omnino perspicere licet quo pacto Hebræi qui
Deum dicuntur, in eo qui non erat Deus, ad æmulationem
provocasse, et ipsum irritasse in idolis suis, incitati sint ad
æmulationem in non gente et in gente stulta quam elegit
Deus per adventum Jesu Christi, et discipulos ejus. 
Videmus igitur «vocationem nostram quia non multi sapientes
secundum carnem, non multi potentes, non multi nobiles,
sed stulta mundi elegit Deus ut confundat sapientes; et 
ignobilia et contemptibilia elegit Deus, et ea quæ non sunt,»
ut ea quæ erant prius destrueret:» et ne glorietur 
coram Deo qui secundum carnem est Israël, ab Apostolo caro
appellatus.</p></div3>

<div3 n="V"><head>V.</head>
<p>Quid autem opus est de iis dicere quæ de Christo 
præcinuntur in Psalmis, ubi canticum inscribitur pro dilecto,
cujus lingua esse dicitur «α calamus scribæ velociter 
scribentis: ipse speciosus forma præ filiis hominum, quoniam 
diffusa est gratia in labiis» ejus. Indicium enim diffusæ 
gratiæ in labiis ejus, hoc est quod licet pauco tempore docuerit
(annum enim et menses aliquot docuit), universus tamen
orbis doctrina ejus et vero per ipsum Dei cultu impletus est.
Orta est enim «in diebus ejus justitia et abundantia pacis,»
permanens usque ad consummationem, quæ ablatio lunæ
vocata est: «et dominatur a mari usque ad mare, et a 
fluminibus usque ad terminos orbis terrarum.» Datum est 
præterea signum domui David. Virgo enim peperit et concepit,
et peperit filium; et nomen ejus Emmanuel, quod est 
Nobis<pb n="272"/>cum Deus. Id impletum est quod ait idem Propheta: 
«Nobiscum Deus: cognoscite gentes et vincimini, potentes 
cedite.» Superati enim et victi sumus quos ex gentibus
gratia doctrinæ ejus cepit. Sed et locus natalium ejus 
prædictus est apud Michæam: «Tu enim, inquit, Bethleem,
terra Juda, nequaquam minima es in principibus Juda.
Ex te enim exibit dux qui regat populum meum Israël. Et
septuaginta hebdomades impletæ sunt usque ad Christum
ducem juxta Danielem; venitque is qui in libro Job dicitur
ingentem cetum subegisse, et qui veris suis discipulis 
proculcandi serpentes et scorpios potestatem dedit et omnem
inimici vim ita proterendi ut nihil ab illis lædantur. 
Apostolorum etiam quos ad promulgandum Evangelium misit
Jesus, peregrinationem per universum orbem consideranti,
res humanis viribus major suscepta Dei jussu videbitur. Et
si perpendamus quo pacto homines novam doctrinam 
peregrinosque sermones audientes ad Apostolos sese 
applicuerint, et quomodo voluntatem illis insidiandi posuerint 
divina quadam victi potestate quæ istorum saluti consulebat,
nulli dubitabimus eos miracula quoque edidisse, 
sermonibus ipsorum testimonium reddente Deo per signa et 
prodigia et varias virtutes.</p></div3>

<div3 n="VI"><head>VI.</head>
<p>His autem breviter de Jesu divinitate demonstratis,
et Prophetarum de eo prolatis vaticiniis, una quoque 
divinitus inspiratas esse quæ de eo prænuntiant Scripturas 
demonstramus; et quæ ejus adventum doctrinamque 
annuntiant, litteras omni et potestate et auctoritate ita constare,
ut propterea gentium electio subsecuta sit. Huc adde 
Propheticorum sermonum divinitatem et legis Mosaïcæ spiritum
adventu Jesu resplenduisse: nec enim ante Christi adventum
manifestis argumentis ostendi poterat veteres Scripturas
divinitus fuisse inspiratas; Christi autem adventus iis qui
<pb n="273"/>
suspicari poterant Legem et Prophetas non esse divinos,
perspicue declaravit cœlesti gratia esse conscriptos. Sed et
qui diligenter attenteque in lectione Prophetarum versatus
erit, divini afflatus vestigium sentiet, et inde persuasissimum
habebit non hominum esse sermones quos pro divinis 
habemus. Lumen igitur Moysis legi inhærens quod velamine
obtegebatur, adveniente Jesu Christo refulsit, ablato 
velamine, et bonis quorum umbram habuit littera, in notitiam
sensim prodeuntibus.</p></div3>

<div3 n="VII"><head>VII.</head>
<p>Operosum nunc fuerit antiquissimas de singulis quæ
futura erant prædictiones recensere, ut qui dubitat, iis 
tanquam divinis perculsus, omni dubitatione et ancipitis animi
hæsitatione deposita, Dei sermonibus tota se mente dedat.
Quod si indoctis non videntur majores humano captu 
sententiæ singulis locis occurrere, nihil mirum
in operibus enim illius quæ mundum universum complectitur, 
providentiæ, alia liquet illius esse opera; alia sic abstrusa et 
occulta sunt, ut dubitandi ansam præbere videantur an Deus
arte et potentia inenarrabili cuncta administret. Neque enim
in iis quæ supra terram sunt tam aperta est providentis Dei
artificiosa ratio, quam in sole et luna et astris; neque tam
manifesta est in humanis eventis et casibus, quam in anima
et corpore animantium: cum plane compererint qui his
perscrutandis diligentiam adhibent, cur quamque ob 
causam hi sint impetus, hæ species in animo, hæ naturæ 
animantium, hæc fabrica corporum. Sed quemadmodum 
providentia apud eos qui eam probe perceperunt, nihil quidquam
detrimenti capit ob ea quæ non comprehenduntur: ita 
neque Scripturæ divinitati per eam totam diffusæ quidquam
detrahitur ex eo quod ingenii nostri imbecillitas in 
unaquaque dictione minime possit pervenire ad arcanum 
sententiarum splendorem in humili et abjecta locutione 
delitescentem: «Habemus enim thesaurum in vasis fictilibus, ut

<pb n="274"/>
sublimitas virtutis Dei fulgeat, et non putetur esse ex nobis
hominibus.» Nam si tritæ inter homines 
demonstrationum viæ nostris libris insertæ convertissent humanum genus,
merito quis suspicari potuisset fidem nostram in humana
sapientia, et non in virtute Dei sitam esse. Nunc vero 
cuilibet oculos attollenti perspicuum est sermonis et præ
dicationis vim in multitudinem, non in persuasibilibus positam
fuisse sapientiæ verbis, sed in ostensione spiritus et virtutis.
Quamobrem cum nos virtus cœlestis, imo cœlesti superior,
ad eum solum colendum qui nos creavit excitet, relicto 
sermone initiorum Christi, hoc est primorum elementorum, ad
perfectionem omni animi contentione feramur, ut ea quæ
perfectis edisseritur sapientia, nobis quoque exponatur. 
Sapientiam enim promittit is qui eam adeptus est, loqui se 
inter perfectos, aliam plane a sapientia hujus sæculi et a 
sapientia principum hujus sæculi quæ destruitur. Hac autem
sapientia aperte informabimur, quæ et revelabit mysterium
ab æterno absconditum, nunc vero manifestum per scripta
Prophetarum et per adventum Domini et Salvatoris nostri
Jesu Christi: cui gloria in omnia sæcula. Amen.</p></div3>

<div3 n="VIII"><head>VIII.</head>
<p>Postquam veluti cursim probavimus divinitus 
inspiratas esse Scripturas sacras, necesse est ut earum legendarum
et intelligendarum rationem pertractemus: cum multi 
errores et lapsus ex eo contigerint quod viam multi non 
invenerint qua esset in sancta lectione insistendum. Duri enim
corde et idiotæ qui e circumcisione sunt, prophetiarum quæ
de Christo loquuntur dictionem sequi se existimantes, in
Salvatorem nostrum non crediderunt; et cum sensibiliter
non cernerent ipsum prædicasse captivis remissionem, neque
ædificasse quam vere credunt esse civitatem Dei, neque 
exterminasse currus Ephraïm et equum de Jerusalem, neque
butyrum et mel comedisse, neque priusquam nosset aut
<pb n="275"/>
eligeret mala, elegisse bonum; rati insuper esse 
prophetatum fore ut lupus animal quadrupes cum agno pasceretur,
pardus cum hædo stabularetur; vitulus, taurus et leo 
simul pascerentur, et a puerulo ducerentur; bos et ursus
una pabulum sumerent, eorum parvulis simul educatis; leo
quoque ut bos palea vesceretur: nihil horum in ejus quem
Christum credimus adventu sensibiliter cernentes factum,
Dominum nostrum Jesum nedum susceperint, eum, 
tanquam sese contra jus Christum prædicaret, cruci affixerunt.
Hæretici autem legentes: «Ignis exarsit ex ira mea; et:
a Ego Deus æmulator reddens peccata patrum in filios in»
tertiam et quartam generationem; et: Pœnitet me unxisse»
Saül in regem; et: Ego Dominus faciens pacem et creans
mala;» et alio loco: «Non est malum in civitate quod non»
fecerit Dominus;» et illud insuper: «Descenderunt mala»
a Domino in portas Jerusalem; et: Spiritus malus a Deo»
suffocabat Saül,» et infinita propemodum his consimilia,
negare quidem eas esse Dei Scripturas non ausi sunt, sed
illius quem Judæi colunt Creatoris eas esse rati, quasi 
imperfectus nec bonus esset ille conditor, arbitrati sunt 
advenisse Salvatorem qui perfectiorem annuntiaret Deum quem
dicunt non esse mundi opificem, in varias eas de re abrepti
sententias, et postquam a Creatore, qui est ingenitus solus
Deus, defecerunt, figmentis adhæserunt, excogitatis fictitiis
hypothesibus secundum quas facta esse putant visibilia, et
alia quædam invisibilia, quæ animo sibi finxerunt. Quin
etiam simpliciores nonnulli qui se de Ecclesia esse 
gloriantur, Creatore quidem nullum majorem existimant, sanam
hac in re amplexi sententiam, verum ea de ipso suspicantur
quæ ne de homine quidem crudelissimo et injustissimo 
cogitare fas sit.
<pb n="276"/></p></div3>

<div3 n="IX"><head>IX.</head>
<p>lis autem omnibus nulla falsarum opinionum, nulla
impietatis et stolidorum de Deo sermonum causa esse alia
videtur quam Scriptura non secundum spiritualem sensum
intellecta, sed secundum litteralem accepta. Quapropter iis
qui persuasum habent sacros libros non hominum esse
commentarios, sed sancti Spiritus afflatu, voluntate Dei 
parentis universorum per Jesum Christum scriptos esse et ad
nos pervenisse, qua via in eorum lectione insistendum esse
nobis videatur, indicare conabimur, servata cœlestis 
secundum successionem Apostolorum Ecclesiæ Jesu Christi 
regula. Et esse quidem mysticas quasdam dispensationes quas
divinæ Scripturæ indicant, etiam simpliciores fidelium 
credunt; quænam vero hæ sint, cordati et modesti nescire se
fatentur. Quare si quis sciscitetur de congressu Loth cum
filiabus, de duabus uxoribus Abraham, de duabus sororibus
quæ nupserunt Jacob, de duabus ancillis quæ ex ipso 
pepererunt, nihil aliud respondebunt quam mysteria hæc esse a
nobis non intellecta. Sed et tabernaculi fabricam cum legunt,
credentes quæ scripta sunt esse figuras, quærunt quæ 
possint in singulas tabernaculi partes accommodare. Neque vero
in eo quod credunt rei alicujus figuram esse tabernaculum,
falluntur; sed cum rationem cujus typus est tabernaculum,
certæ cuipiam rei, prout postulat Scripturæ dignitas, aptare
volunt, aliquando aberrant: et omnem quidem narrationem
quæ vel nuptias spectare videtur, vel liberorum 
procreationem, vel bella, aut alias quaslibet historias quæ vulgo
circumferri possunt, figuras esse declarant; sed quarum 
rerum figuræ sint, interdum propter habitum non omnino
bene compositum, aliquando propter temeritatem, 
quandoque etiam quod supra modum hominibus difficile sit res
ejusmodi explorare, quantumlibet quis exercitatus et 
perspicax sit, non ita evidenter apparet, nec singulorum ratio
afferri potest.
<pb n="277"/></p></div3>

<div3 n="X"><head>X.</head>
<p>Quid attinet dicere de Prophetiis, quas omnes scimus
ænigmatis et obscuris sermonibus plenas? Et si ad Evangelia
accedimus, illorum etiam accuratus sensus, utpote Christi
sensus, eget gratia quæ data est ei qui dixit: «Nos autem»
sensum Christi habemus, ut sciamus quæ a Deo donata
sunt nobis, quæ et loquimur non in doctis humanæ 
sapientiæ verbis, sed in doctrina spiritus.» Quis etiam quæ
Joanni revelata sunt legens non obstupescat in 
occultationem mysteriorum quæ etiam non intelligenti quæ scripta
sunt, latens quid et arcanum habere videntur? Apostolorum
autem Epistolæ cuinam sagaci et perito sermonum judici
videantur apertæ ac intellectu faciles, cum illic infinita
prope sint quæ veluti per foramen maxima et quamplurima
intelligendi materiam amplam præbeant? Quæ cum ita se
habeant, et prope innumeri labantur, non sine periculo quis
pronuntiaverit se legendo intelligere quæ indigent clavi 
intelligentiæ quam Salvator penes legisperitos esse ait. Dicant
enimvero qui nolunt apud eos qui Christi adventum 
præcesserunt veritatem extitisse, quo pacto scientiæ clavis a
Domino nostro Jesu Christo dicitur apud eos esse qui, ut
ipsi aiunt, carebant libris arcana scientiæ et omnis generis
mysteria complectentibus. Verba enim hæc sunt: «Væ vobis»
legisperitis, quia tulistis clavem scientiæ! ipsi non 
introistis, et eos qui introibant prohibuistis.</p></div3>

<div3 n="XI"><head>XI.</head>
<p>Via igitur qua insistendum nobis videtur ad legendas
et intelligendas Scripturas, ejusmodi est, ex ipsismet 
Scripturarum oraculis indagata. Apud Salomonem in Proverbiis
tale quippiam præcipitur de divinis sententiis scripto 
consignatis. Tu vero describe tibi hæc tripliciter in consilio»
et scientia, ut respondeas sermones veritatis ad ea quæ tibi
proponentur.» Trifariam igitur describenda in mente
sunt sanctarum Litterarum sententiæ: ut simplicior quidem,
<pb n="278"/>
ab ipsa veluti carne Scripturæ, quo nomine obvium ejus
sensum appellamus; qui vero aliquantum ascenderit, ab
ipsa quodammodo anima ejus; perfectus autem et iis similis
de quibus Apostolus ait: «Sapientiam loquimur inter 
perfectos sapientiam autem non hujus sæculi, neque 
principum hujus sæculi qui destruuntur; sed loquimur Dei
sapientiam in mysterio absconditam, quam prædestinavit»
Deus ante sæcula in gloriam nostram,» a lege spirituali
ædificetur umbram habente futurorum bonorum. Ut enim
homo constat corpore, anima et spiritu, ita et Scriptura,
quæ divina dispensatione in hominum salutem data est,
Proinde nos quod dicitur in libro qui inscribitur Pastor et
a nonnullis contemnitur, Hermæ imperatum esse ut duos
libros scriberet ac postea presbyteris Ecclesiæ annuntiaret
quæ didicerat a Spiritu, ad hunc modum exponimus. Sic
autem ad verbum legitur: «Duos libros scribes, dabisque
unum Clementi et alterum Graptæ: et Grapte quidem
commonebit viduas et pupillos; Clemens autem mittet ad»
externas urbes tu vero annuntiabis presbyteris 
Ecclesiæ.» Nam Grapte, quæ viduas et orphanos instituit, ipsa
est nuda littera, docens si qui mente pueri sunt, et nondum
Deum patrem sibi vindicare possunt, ideoque orbi vocantur;
instituens vero eas quæ improbo marito non amplius 
serviunt, sed viduæ sunt, quod nondum sponso dignæ factæ
fuerint: Clemens autem, qui jam e littera excessit, dicitur
quæ scripta sunt ad externas mittere civitates, hoc est, ad
eas animas quæ extra corporeas et terrestres cogitationes
versantur: sed ut Spiritus discipulus non amplius per 
litteras, sed per vivos sermones, presbyteris totius Ecclesiæ Dei
præ prudentia canis annuntiare jubetur.</p></div3>

<div3 n="XII"><head>XII.</head>
<p>Verum quoniam Scripturæ quædam sunt quæ nihil
habent corporeum, ut deinceps ostendemus, alicubi sola
<pb n="279"/>
veluti anima et spiritus quærendus est. Ideo fortasse quæ
dicuntur pro purificatione Judæorum hydriæ positæ, ut in
Joannis Evangelio legimus, capiunt metretas binas vel 
ternas: quibus sub involucro designatur eos qui apud 
Apostolum in occulto Judæi sunt, purificari per Scripturas,
aliquando binas metretas capientes, id est, ut sic dicam,
animam et spiritum; aliquando ternas, cum nonnullæ 
præter prædicta, habeant etiam corpus quod ædificare potest.
Sex autem hydriæ merito sunt pro iis qui in mundo 
purificantur condito sex diebus, numero perfecto. Primam ergo
expositionem etiam per se utilem esse posse, testatur eorum
multitudo qui ingenue et simpliciter crediderunt; illius vero
quæ veluti ad animam referri potest, exemplum est quod
apud Paulum in prima ad Corinthios habetur: «Scriptum»
est enim, inquit, Non alligabis os bovi trituranti.» Deinde
legem hanc explicans addit: «Numquid de bobus cura est
Deo? an propter nos utique hoc dicit? nam propter nos
scriptum est quoniam debet in spe qui arat arare, et qui
triturat in spe percipiendi.» Tum plurimæ quæ 
circumferuntur multitudini accommoda, et ædificantes eos qui 
altiora intelligere nequeunt, interpretationes, eadem 
propemodum forma et charactere sunt.</p></div3>

<div3 n="XIII"><head>XIII.</head>
<p>At spiritualis expositio illius est propria qui dé
monstrare potest quarum cœlestium rerum similitudini et 
umbræ Judæi secundum carnem servirent, et quorum 
futurorum bonorum umbram lex habeat. Ac, ut summatim dicam,
in omnibus secundum Apostoli præceptum requirenda est
sapientia in mysterio abscondita «quam prædestinavit Deus»
ante sæcula in gloriam justorum, quam nemo principum»
hujus sæculi cognovit.» Alicubi autem dicit idem 
Apostolus, utens verbis quibusdam Exodi et Numerorum, quia
hæc in figura contingebant illis, scripta sunt autem 
pro<pb n="280"/>pter nos in quos fines sæculorum devenerunt.» Et 
occasionem præbet intelligendi, quorumnam figuræ illa essent,
dicens: Bibebant enim ex spirituali consequente eos 
petra, petra autem erat Christus.» Et quæ de tabernaculo
dicta sunt in alia epistola deformans, usus est hoc 
testimonio: «Facies omnia secundum formam quæ tibi in monte»
demonstrata est.» Sed et in Epistola ad Galatas veluti
probro afficiens eos qui legem se putant legere licet eam non
intelligant, et illos nihil intelligere judicans qui allegorias
in Scripturis non esse arbitrantur: «Dicite mihi, inquit,
qui sub lege vultis esse, legem non auditis? scriptum est»
enim quoniam Abraham duos filios habuit, unum de 
ancilla et unum de libera; sed qui de ancilla, secundum 
carnem natus est; qui autem de libera, per repromissionem:»
quæ sunt per allegoriam dicta. Hæ enim sunt duo 
Testamenta;» et quæ sequuntur. Observanda enim singulatim
quæ ab ipso dicta sunt. Qui, inquit, sub lege vultis esse,
non, qui sub lege estis; et: Legem non auditis, ubi audire
idem est quod intelligere et cognoscere. Et in Epistola ad
Colossenses breviter universæ legis sensum perstringens
ait: «Nemo ergo vos judicet in cibo aut in potu aut in parte
D» diei festi aut neomeniæ, aut sabbatorum, quæ sunt umbra»
futurorum.» Et in illa ad Hebræos de iis qui e 
circumcisione sunt disserens, scribit: «Qui exemplari et umbræ 
deserviunt cœlestium.» Hinc forte de quinque libris Moysi
ascriptis non dubitabunt ii qui semel Apostolum ut divinum
virum susceperint. Vultis scire num etiam reliqua historia
per figuram contigerit? Observandum est ex Epistola ad 
Romanos istud: «Seposui mihi septem millia virorum qui non
flexerunt genu ante Baal:» quod habetur in tertio 
Regnorum, Paulum accepisse pro Israëlitis qui sunt secundum
<pb n="281"/>
electionem, propterea quod non solum gentes ex adventu
Christi fructum perceperint, sed et nonnulli divino genere
orti.</p></div3>

<div3 n="XIV"><head>XIV.</head>
<p>Quæ cum ita sint, adumbrandæ sunt quæ nobis 
videntur, intelligendarum Scripturarum formæ. Ac primum
quidem illud demonstrandum est spiritum qui divina 
providentia per Verbum quod erat in principio apud Deum,
ministros veritatis Prophetas et Apostolos illuminavit, ad
arcana in præcipue respexisse mysteria earum rerum quæ
ad homines pertinent. Homines nunc dico, animas 
corporibus utentes, ut qui doceri potest, investigandæ altitudini
sensuum sub vocibus delitescentium se tradens, omnium
consilii ejus dogmatum particeps fiat. Inter ea vero quæ
animas attinent, quoniam hæ perfectionem consequi 
nequeunt nisi per locupletem et sapientem et veram Dei 
notitiam, necessario ut præcipua posita sunt quæ Deum 
spectant, tum quæ Unigenitum ejus: qualis sit naturæ; quomodo
sit Dei Filius; quæ causa sit cur ad carnem usque humanam
descenderit, et hominem omnino assumpserit; quæ sit illius
operatio, ad quos, et quando perveniat. Necessario etiam
ob quamdam cum istis veluti cognationem, de cæteris rebus
rationabilibus, tum divinioribus, tum iis quæ beatitudine
exciderunt, et de causis earum lapsus actum esse oportuit
in divinæ doctrinæ sermonibus; sed et de differentia 
animarum, et unde istæ differentiæ ortæ sint: tum deinde quid
sit hic mundus, et quare factus. Præterea unde malum 
tantum ac tale in terris, et utrum non in terris solum sit, sed
etiam alibi, discere necesse est. Hæc et similia cum sibi
proposuerit ille qui sanctorum veritatis ministrorum 
mentes illustrat Spiritus, secundo ipsi propositum est propter
eos qui tantis rebus inveniendis necessarium laborem 
perferre nequeunt, rationem prædictorum occultare vocibus
quæ opificia Dei sensibus objecta, hominis creationem, et
<pb n="282"/>
eorum qui ex primis parentibus per successionem in 
multitudinem excreverunt, generationem enarrent. Idem quoque
in aliis præstitit historiis quæ justorum res gestas, eorumdem
ut hominum peccata quædam, necnon injustorum 
impiorumque scelera, libidines et cupiditates exponunt. Et quod
mirabile prorsus est, ipsis etiam bellorum historiis, ubi victi
et victores commemorantur, arcana quædam insunt 
mysteria quæ iis solis qui hæc perscrutari possunt declarantur.
Quodque adhuc mirabilius est, ipsæ veritatis leges lege
scripta continentur, ordine ac serie descriptis hisce 
omnibus ea potestate quæ divinæ sapientiæ vere conveniat. Id
enim propositum fuit, ut ipsum quoque spiritualium 
indumentum, id est, quod in Scripturis corporeum est, in multis
non sit inutile, sed multos possit, quantum capaces sunt,
meliores efficere.</p></div3>

<div3 n="XV"><head>XV.</head>
<p>Verum quoniam si Legis utilitas et varietate 
oblectans historiæ series ubique sese proderet, non utique 
credidissemus aliud quiddam præter id quod obvium est, in
Scripturis intelligi posse, idcirco Dei verbum in Lege ac
historia interponi curavit offendicula et impossibilia 
quædam, ne dictione nihil præter illecebram habente 
deliniti, et nihil Deo dignum addiscentes, tandem a dogmatis
recedamus, aut nude litteræ penitus adhærentes, nihil 
divinius percipiamus. Oportet autem et istud scire: cum eo
præcipue spectet Dei verbum ut in rebus spiritualibus et
gestis et gerendis seriem declaret, ubi secundum historiam
invenit facta quæ arcanis istis accommodari possent, illis
usus est, multis occultans abstrusiorem sensum; ubi vero
in explananda illa spiritualium connexione non 
sequebatur certárum quarumdam rerum praxis quæ propter 
arcaniora ante scripta fuerit, Scriptura subnexuit historiæ quod
factum non erat, imo aliquando quod fieri non poterat,
quandoque autem quod poterat quidem fieri, sed factum
<pb n="283"/>
tamen non est. Accidit etiam aliquando ut paucæ interjectæ
sint dictiones veritati, si ad corpus spectes, non 
consentaneæ. Est ubi multæ hujusmodi sunt. Idem fere judicium de
Lege ferendum est, ubi sæpe reperias quid per se utile, 
temporibus Legis conveniens; aliquando autem nulla apparet
utilitas. Quin et interdum præcipiuntur impossibilia, et id
quidem eo consilio, ut qui acutiores et in rerum 
inquisitione acriores sunt, sese rerum scriptarum considerationi
atque investigationi dantes, sibi maxime persuadeant, 
dignum Deo in illis rebus sensum quæri oportere.</p></div3>

<div3 n="XVI"><head>XVI.</head>
<p>Non solum autem de iis quæ adventum Christi 
præcesserunt Spiritus ita statuit, sed utpote idem et unius 
ejusdemque Dei Spiritus, idem in Evangeliis et Apostolorum
scriptis fecit: cum nec ea secundum corporalem sensum
omnino nudam habeant historiam eorum quæ contexta
sunt, utpote quæ non facta sint, neque leges et præcepta
habeant rationi consentanea. Quis igitur sanæ mentis 
existimaverit primam et secundam et tertiam diem, et vesperam
et mane sine sole, luna, et stellis, et eam quæ veluti prima
erat, diem sine cœlo fuisse? Quis adeo stolidus ut putet
Deum more hominis agricolæ plantasse hortum in Edem
ad orientem, ubi lignum vitæ posuerit quod sub oculos et
sensus caderet, ut qui corporeis dentibus fructum gustasset
vitam inde reciperet, et rursus boni et mali particeps fieret
qui fructum ex hac arbore decerptum comedisset? Et cum
Deus meridie in Paradiso ambulare dicitur, et Adam sub
arbore delitescere, neminem arbitror dubitare his figurate
per apparentem historiam, quæ tamen corporaliter non 
contigerit, quædam indicari mysteria. Caïn quoque recedens
a conspectu Dei manifeste prudentem lectorem movet ut
requirat quid facies Dei sit et quo sensu quis exiré possit ab
ea. Sed quid attinet plura dicere, cum innumera ejusmodi,
scripta quidem tanquam gesta sint, non gesta vero ut littera
<pb n="284"/>
sonat, quivis, modo non plane stipes, colligere possit? Sed
et Evangelia eadem sermonum specie plena sunt, cum in
excelsum montem assumit Jesum diabolus ut inde ipsi 
totius mundi regna et eorum gloriam ostendat. Quis enim,
nisi plane oscitanter hæc legerit, non improbet eos qui 
corporis oculo cui edito loco opus est ut inferiora et subjecta
videat, conspecta esse arbitrantur Persarum, Scytharum,
Indorum et Parthorum regna, et regum apud populos 
gloriam? Sexcenta alia his similia in Evangeliis observare licet
attentius legenti: unde colliget iis quæ secundum litteram
gesta sunt, alia attexta esse quæ non contigerint.</p></div3>

<div3 n="XVII"><head>XVII.</head>
<p>Si ad leges etiam Mosaïcas veniamus, plurimæ, si
eas nude observari oporteat, absurdum; aliæ impossibile
præcipiunt. Absurdum est vulturum esum prohiberi, cum
nemo ne extrema quidem urgente fame eo adduci potuerit
ut ad istud animal confugeret. Octo dierum infantes non
circumcisi exterminari e genere suo jubentur, cum potius
si quid de his ad litteram servandis lege sanciendum erat,
præcipi oporteret ut eorum parentes vel eorum altores 
interficerentur. Nunc autem ait Scriptura: «Omnis mas 
incircumcisus qui non circumcidetur octavo die, peribit de
populo suo.» Quod si impossibilia quæ Lege 
præcipiuntur vultis noscere, animadvertamus tragelaphum ex iis
esse animantibus quæ consistere in rerum natura non 
possunt: quem tamen ut purum jubet nos Moyses offerre. 
Griphem nunquam auditum est ab homine captum esse:
quem nihilominus edi vetat legislator. Sed et 
celebratissimum sabbatum ei qui accurate expenderit hæc verba:
Sedebitis domi vestræ singuli, nemo vestrum exeat e loco»
suo cie septima,» videbitur non posse ad litteram 
observari, cum nullum animal per totam diem immotum sedere
queat. Eam ob rem qui de circumcisione sunt, et qui nihil
<pb n="285"/>
nisi quod littera præ se fert significari volunt, de nonnullis
ne inquirunt quidem, puta tragelapho, griphe et vulture;
de aliquibus meras nugas et frigidas traditiones afferunt,
ut cum de sabbato dicunt locum unicuique bis mille 
cubitis esse definitum. Alii, quos inter est Dositheus Samareus,
explosa ejusmodi expositione, arbitrantur, quo quisque 
corporis situ fuerit die sabbati inventus, in eo ad vesperam
usque manendum. Sed et quod dicitur, non levandum esse
onus die sabbati, impossibile est. Hinc ad infinitas fabulas
Judæorum doctores devenere, dicentes onus quidem esse
hunc calceum, sed non illum; suffixas item clavis soleas,
sed non quæ sine clavis: sic quod uno humero gestatur,
pro onere habendum, non quod utroque.</p></div3>

<div3 n="XVIII"><head>XVIII.</head>
<p>Jam vero si ad Evangelium veniamus, et similia
requiramus, quid a ratione magis alienum quam istud: «
Ne» minem per viam salutaveritis,» quod Apostolis præ
cepisse Salvatorem simpliciores existimant? Et cum dextera
maxilla percuti dicitur, res est a verisimili prorsus 
abhorrens, cum omnis qui percutit, nisi natura mancus fuerit,
dextera manu sinistram maxillam feriat. Neque potest ex
Evangelio percipi quo pacto dexter oculus offensioni sit:
ut enim concedamus posse quempiam videndo scandalizari,
cur, cum duo oculi videant, crimen in dextrum 
transferendum est? Quis etiam sibimetipsi infensus quod viderit 
mulierem ad concupiscendum eam, causam regerens in unum
dextrum oculum, merito hunc ipsum abjecerit? 
Præterea Apostolus præcipit dicens: «Circumcisus aliquis 
voca» tus est? non adducat præputium.» Primum quilibet hæc
abs re præterque propositum dicere Apostolum videbit. Nam
quomodo de nuptiis et de castitate præcipiens, non 
videatur hæc temere interposuisse? Deinde quis peccare illum
dixerit qui, vitandæ obscœnitatis causa, quam vulgus 
cir<pb n="286"/>cumcisioni inesse putat, revocare, si fieri potest, præputium
conatus fuerit? Hæc omnia a nobis dicta sunt ut 
ostendamus non ea sola quæ littera exhibet propositum fuisse ei quæ
sacras nobis Litteras dedit, divinæ virtuti explicare; quippe
quæ interdum secundum litteram minime vera sint, sed et
absurda et impossibilia: tum attexta esse nonnulla rerum
gestarum historiæ et iis legibus quæ secundum litteram 
utilia præcipiunt.</p></div3>

<div3 n="XIX"><head>XIX.</head>
<p>Ne quis vero nos suspicetur in omnibus id dicere,
nullam historiam contigisse, quoniam aliqua non contigit;
et nullam legem ad litteram esse servandam, quoniam aliqua
secundum litteram aut absurda aut impossibilia præcipit;
vel quæ de Salvatore scripta sunt, secundum litteralem 
sensum non esse vera, aut nullam ipsius legem et præceptum
servari oportere: dicimus manifeste in quibusdam historiæ
veritatem nobis apparere, verbi gratia, Abraham, Isaac et
Jacob cum una sua unumquemque uxore in duplici 
spelunca sepultos esse in Hebrom; Sichem Josepho in portionem
esse attributam; Jerusalem metropolim esse Judææ, in qua
a Salomone ædificatum fuit templum Dei; et alia sexcenta.
Multo enim plura sunt secundum historiam vera, quam quæ
mere spiritualia illis attexta sunt. Rursum quis inficias ierit
mandatum hoc: «Honora patrem tuum et matrem tuam,»
ut bene sit tibi,» etiam sine altiore intelligentia utile
esse, ac servandum, maxime cum Paulus iisdem verbis illud
commendarit? Quid attinet dicere de cæteris: «Non 
mœchaberis, non occides, non furtum facies, non dices 
falsum testimonium?» Rursus in Evangelio mandata 
quædam scripta sunt, de quibus non quæritur sintne ad litteram
observanda necne. Cujusmodi illud est: «Ego dico vobis,»
Quicumque iratus fuerit fratri suo,» et quæ sequuntur;
et: «Ego dico vobis non jurare omnino.» Et 
custodien<pb n="287"/>dum est illud Apostoli: «Corripite inquietos, consolamini»
pusillanimes, suscipite infirmos, patientes estote ad 
omnes» tametsi qui res altius scrutantur, componere
possint altitudinem sapientiæ Dei cum litterali mandatorum
sensu. Verumtamen qui attentius legerit, in nonnullis 
ambiget, nec sine multo examine pronuntiare poterit utrum
hæc quæ putatur historia, secundum litteram acciderit 
necne; et hujusne legis verba servanda sint, an secus. 
Quamobrem necesse est ut accuratus lector, servato hoc 
Salvatoris præcepto, «Scrutamini Scripturas,» quandonam verum
sit quod littera sonat, quandonam sit impossibile, diligenter
exploret, et ex similium vocum comparatione diffusum 
ubique per Scripturas sensum ejus quod secundum litteram est
impossibile, pro viribus investiget.</p></div3>

<div3 n="XX"><head>XX.</head>
<p>Quoniam igitur, ut manifestum erit legentibus, 
impossibilis est secundum litteram series; non impossibilis vero,
imo vera series et connexio principalis: enixe investiganda
est tota Scripturæ mens quæ quodcumque secundum litteram
impossibile enuntiatur, connectit iis quæ non modo non
sunt impossibilia, sed et secundum historiam vera, quæque
cum iis quæ ad litteram gesta non sunt, interiorem sensum
includunt, et per allegoriam dicuntur. Sic enim de universa
Scriptura statuimus sensum ubique haberi spiritualem, non
autem ubique corporeum. Nam sæpe quod corporeum est,
impossibile convincitur. Quamobrem plurimam attentionem
adhibere necesse est eum qui tanquam divinas Litteras, 
religiose legerit sacros libros quorum intelligentiæ forma talis
nobis videtur. Gentem quamdam prædicant electam esse in
terris a Deo quam non uno nomine appellant. Universa enim
illa gens vocatur Israël, dicitur et Jacob. Cum vero 
temporibus Jeroboam filii Nabat divisa est, quæ illi paruerunt
tribus decem, Israël appellatæ sunt; reliquæ duæ et 
Levi<pb n="288"/>tica, quibus præerant reges ex stirpe David, Juda nominata
sunt. Totum autem quod occupavit illa gens loci spatium
sibi a Deo concessum, appellatur Judæa, cujus metropolis
Jerusalem, mater videlicet plurimarum urbium, quarum
nomina in aliis Scripturæ libris dispersa frequenter 
reperiuntur, in unum vero collecta sunt in libro Jesu filii Nave.</p></div3>

<div3 n="XXI"><head>XXI.</head>
<p>Hæc cum ita se habeant, intelligentiam nostram
erigens Apostolus, ait alicubi: «Videte Israël secundum
carnem» tanquam sit Israël secundum spiritum. Et alibi
dicit: «Non enim qui filii carnis, hi filii Dei: neque»
omnes qui ex Israël sunt, ii sunt Israëlitæ: neque qui in»
manifesto, Judæus est; neque quæ in manifesto in carne,
est circumcisio: sed qui in abscondito Judæus est: et
circumcisio cordis in spiritu, non littera.» Si enim 
Judæus ex occulto dijudicatur, cogitandum est, sicut Judæ
orum corporeum est genus, ita Judæorum qui in occulto sunt
aliquam esse gentem, anima videlicet hanc nobilitatem
arcanis quibusdam rationibus obtinente. Præterea multæ
de Israël et Juda prophetia vaticinantur, et quæ ipsis
eventura sint exponunt. Numquid vero tot illis scriptæ
promissiones quæ verbis nihil magni, nihil excelsi 
sonant, nec divini promissi majestatem præ se ferunt, 
mysticam et sublimiorem intelligentiam non requirant? Quod
si spirituales promissiones per res sensibus subjectas 
enuntiantur, nec ii quibus promissa fiunt corporei sunt. Et ne
diutius immoremur huic de occulto Judæo et interiori 
homine Israëlita sermoni, cum hæc omnibus non plane 
stupidis sufficiant, ad institutum revertimur, et dicimus Jacob
patrem esse duodecim Patriarcharum, hos populi principum,
a quibus deinde omnes Israëlitæ. Quid ergo? qui secundum
carnem sunt Israëlitæ, ad principes populi genus referunt,
hi ad Patriarchas, Patriarchæ ad Jacob et superiores; 
spi<pb n="289"/>rituales autem Israëlitæ, quorum figura erant corporei, non
sunt de populis; cum populi e tribus, tribubus ab uno 
quopiam provenerint qui ortum non corporalem sed 
præstantiorem habet, quique ex Isaac descendit, sicut Isaac ab
Abraham, revocatis omnibus ad Adam quem Apostolus ait
esse Christum? Omnis enim origo familiarum quæ ad 
omnium Deum referuntur, a Christo incepit qui secundum
universorum Deum ac parentem sic universæ animæ pater
est ut Adam pater est universorum hominum. Quod si et
Evam feliciter Apostolus ad Ecclesiam retulit, nihil mirum
est Caïn ex Eva prognatum, et deinceps omnes qui ad Evam
referuntur, figuras esse Ecclesiæ, cum omnes ex Ecclesia
principali ratione nati sint.</p></div3>

<div3 n="XXII"><head>XXII.</head>
<p>Si vero percellunt ea quæ de Israël et tribubus ac
populis diximus, cum Salvator dicit: «Non sum missus nisi
ad oves quæ perierunt domus Israël,» non hæc 
accipimus ut mentis inopes Ebionæi qui a mentis inopia nomen
suum ducunt (pauper enim hebraïce Ebion dicitur) ita ut
existimemus ad carnales Israëlitas præcipue Christum 
advenisse: «Non enim qui filii carnis, hi filii Dei sunt.»
Rursus Apostolus de Jerusalem hujusmodi quæpiam docet,
quia «quæ sursum est Jerusalem libera est, quæ est mater»
nostra:» et in alia Epistola: «Sed accessistis ad Sion
montem, ad civitatem Dei viventis, Jerusalem cœlestem,
ad myriadas Angelorum, ad celebritatem, ad ecclesiam»
primogenitorum qui conscripti sunt in cœlis. D» Si igitur
Israël est de genere animarum, et in cœlo quædam civitas
est Jerusalem, sequitur ut civitates Israël metropolim 
habeant eam quæ in cœlis est Jerusalem, ut toti Judææ 
respondeat. Quæcumque igitur de Jerusalem Prophetæ dicunt,
si Pauli verba tanquam Dei per ipsum sapientiam loquentis
audiamus, de cœlesti civitate et de omni loco qui continet
<pb n="290"/>
terræ Sanctæ civitates, intelligendum est Scripturas loqui.
Fortasse enim Salvator ad illas nos evehens civitates, eos
qui mnas sibi commissas bene et cum laude administrarunt,
quinque aut decem civitatibus præficit. Si ergo 
Prophetarum vaticinia de Judæa, Jerusalem, Israël, Juda et Jacob,
modo secundum carnem a nobis non intelligantur, mysteria
quædam ejusmodi subjiciunt, consequens fuerit 
Prophetarum quoque oracula de Ægypto et Ægyptiis, Babylone et
Babyloniis, Tyro et Tyriis, Sidone et Sidoniis, aut de 
reliquis gentibus, non solum de terrenis hisce Ægyptiis, 
Babyloniis, Tyriis, Sidoniis præsagire, sed etiam de spiritualibus.
Si enim spirituales sunt Israëlitæ, consequens est utique
Ægyptios et Babylonios spirituales esse. Neque enim ullo
modo convenit ea quæ in Ezechiele de Pharaone Ægypti
rege habentur, de homine aliquo dici qui Ægypto imperarit
vel sit imperaturus, ut planum erit observantibus: sic quæ
de principe Tyri scripta sunt, de homine quopiam qui Tyri
principatum gesserit intelligi non possunt. Et quæ de 
Nabuchodonosor pluribus locis dicuntur, maxime in Isaia, de
illo homine accipi non possunt. Neque enim de cœlo 
delapsus est, neque Lucifer erat, neque mane oriebatur super
terram Nabuchodonosor homo. Sed nec quæ apud 
Ezechielem de Ægypto habentur annis quadraginta ad solitudinem
redigenda ut neque hominis vestigium ibi reperiatur, et`
bello ita devastanda ut per eam totam sanguis ad hominis
usque genua exundet, quispiam sanæ mentis intellexerit de
ea Ægypto quæ Æthiopibus sole adustis et ardore denigratis
adjacet. Et aliis interjectis.</p></div3>

<div3 n="XXIII"><head>XXIII.</head>
<p>Forsitan autem quemadmodum ii qui hic 
communem mortem obeunt, pro rebus hic a se gestis ita 
dis<pb n="291"/>pensantur, ut, si regione quæ infernus dicitur digni fuerint
judicati, diversa pro ratione peccatorum obtineant loca:
sic qui illic, ut ita dicam, moriuntur, in infernum hunc
descendunt, digni judicati qui in diversis totius terrestris
loci domiciliis vel melioribus vel deterioribus habitent, et
ex his vel illis patribus nascantur: ita ut possit interdum
Israëlites in Scythas incidere, et Ægyptius in Judæam 
delabi. Verumtamen Salvator congregatum venit oves quæ
perierant domus Israël. Cumque multi ex Israël doctrinam
ejus non receperint, vocantur qui e gentibus.</p>
<p>(D. HIERONYMO INTERPRETE.)</p>
Et quia comparavimus de isto mundo ad inferna 
pergentes animas, iis animabus quæ de superiori cœlo ad nostra
habitacula pervenientes quodammodo mortuæ sunt, 
prudenti investigatione rimandum est, an hoc ipsum possimus
etiam in nativitate dicere singularum: ut quomodo quæ in
ista terra nostra nascuntur animæ, vel de inferno rursum
meliora capientes, ad superiora veniunt, et humanum 
corpus assumunt, vel de melioribus locis ad nos usque 
descendunt; sic et ea loca quæ supra sunt in firmamento, aliæ
animæ possideant, quæ de nostris sedibus ad meliora 
proficiant; aliæ, quæ de cœlestibus ad firmamentum usque
delapsæ sunt, nec tantum fecere peccatum, ut ad loca quæ
incolimus truderentur.
<p>(VERSIO BENEDIGtinorum.)</p>
<p>Hæc in historiis delitescere nobis videntur; «simile enim»
est regnum cœlorum thesauro abscondito in agro quem»
qui invenit homo abscondit, et præ gaudio illius vadit, et»
vendit universa quæ habet, et emit agrum illum.» 
At<pb n="292"/>tendamus igitur an non quod obvium est, quod oculis 
cernitur in Scriptura, quodque illius veluti superficies est, sit
omnis ager plenus plantis cujuslibet generis; quæ autem
recondita sunt, nec omnibus conspicabilia, sed veluti sub
illis quæ cernuntur plantis defossa, thesauri sint sapientiæ
et scientiæ absconditi, quos spiritus per Isaiam tenebrosos,
invisibiles et absconditos vocat, cum solus Deus possit quæ
ipsos concludunt portas æreas confringere, et ferreos 
vectes portis appositos conterere: ut inveniantur quæcumque
in Genesi de diversis et veris animarum generibus et veluti
seminibus quæ prope Israël vel procul sunt continentur;
sed et descensus in Ægyptum septuaginta animarum, ut
ibi ad multitudinem stellarum cœli augeantur. Verum 
quoniam non omnes qui ex illis sunt lumen sunt mundi, «non
enim omnes qui ex Israël sunt, ii sunt Israëlitæ,» ex 
septuaginta quidam etiam sicut arena quæ est ad littus maris
innumerabilis, multiplicantur.
(RUFINO INTERPRETE.)</p></div3>

<div3 n="XXIV"><head>XXIV.</head>
<p>Quæ descensio sanctorum patrum in Ægyptum,
in hunc mundum videri poterit ad illuminationem 
cæterorum atque humani generis instructionem a providentia Dei
esse concessa, ut per eos cæteræ animæ illuminatæ 
juvarentur. Ipsis enim primis concessa sunt eloquia Dei, 
quoniam solum istud est genus quod videre dicitur Deum: hoc
enim Israëlis nomen significat interpretatum. Jam vero 
consequens est ut secundum hæc aptari debeat et interpretari
illud quod decem plagis Ægyptus verberatur ut Dei 
populum permittat exire, vel ea quæ in deserto cum populo 
geruntur, vel quod ex collatione omnis populi tabernaculum
construitur, vel indumentum sacerdotale contexitur, vel de
<pb n="293"/>
vasis ministerii quæcumque dicuntur, dicuntur, quia vere
vere, sicut scriptum est, umbram in se formamque cœlestium continent.
Manifeste enim Paulus ait de illis, quia «umbræ et exemplari
deserviunt cœlestium.» In hac eadem Lege etiam 
nihilominus continetur, quibus legibus quibusque institutionibus
in terra Sancta vivendum sit. Sed et comminationes positæ
sunt his qui prævaricati fuerint Legem: necnon et his qui
purificatione indigebant, diversa purificationum genera, 
velut qui frequentius essent polluendi, traduntur, ut per hæc
tandem ad illam unam purificationem veniant post quam
pollui ultra non licet. Sed et ad numerum populus ipse 
deducitur, licet non omnes: pueriles namque animæ nondum
tempus habent ex divino præcepto numerari: sed ne illæ
quidem animæ quæ non possunt fieri alterius caput, sed
ipsæ subditæ sunt aliis velut capiti; quas mulieres 
nominavit, quæ utique non adducuntur in numerum illum qui a
Deo præcipitur: sed illi soli numerantur qui viri 
appellantur, quo scilicet ostenderetur non eas posse extrinsecus
numerari, sed in his qui viri appellantur etiam eas 
comprehendi. Præcipue tamen ad sanctum numerum veniunt hi
qui parati sunt ad Israëlitica bella procedere, qui possunt
adversus illos hostes inimicosque bellare quos sedenti a 
dextris suis Filio subjicit Pater, ut destruat omnem principatum
ac potestatem: ut per hos militum suorum numeros qui
Deo militantes non se implicant negotiis sæcularibus, 
adversarii regna subvertat; a quibus scuta fidei 
circumferantur, et sapientiæ tela vibrentur, etiam in quibus spei et 
salutis galea coruscet, ac lorica claritatis Deo plenum muniat
pectus. Tales quidem mihi videntur milites indicari, et ad
Dei hujuscemodi bella præparari, hi qui in divinis libris per
præceptum numerari jubentur. Horum vero multo. 
clariores perfectioresque designantur illi quorum etiam capilli
<pb n="294"/>
capitis numerati esse dicuntur. Illi sane qui puniti sunt pro
peccatis, quorum corpora ceciderunt in deserto, 
similitudinem videntur habere eorum qui profecerant quidem non
parum, sed ad finem perfectionis pervenire minime 
potuerunt diversis ex causis, quod vel murmurasse, vel idola 
coluisse, vel fornicati esse dicuntur, vel tale aliquid quale 
utique non liceret mente concipere. Sed ne illud quidem
sacramento aliquo vacuum puto, quod quidam multa 
pecora et multa animalia habentes præveniunt et præripiunt
locum aptum pastibus et nutrimentis pecorum, quem 
primum omnium Israëlitici belli dextra defenderat. Quem 
locum a Moyse deposcentes, ultra Jordanis fluenta 
separantur, atque a terræ Sanctæ possessione secernuntur. Qui
Jordanis videri potest secundum cœlestium formam rigare
et inundare animas sitientes, et sensus adjacentes sibi. Ubi
ne illud quidem otiosum videtur, quod Moyses quidem 
audit a Deo quæ in Levitici lege descripta sunt, populus vero
in Deuteronomio auditor Moysis efficitur, et ab illo discit ea
quæ a Deo audire non potuit. Propterea enim velut secunda
lex Deuteronomium dicitur, quod nonnullis significare 
videbitur hoc ipsum, quod, cessante Lege prima quæ per
Moysen data est, videatur secunda legislatio deformari, quæ
specialiter a Moyse traditur Jesu successori ejus: qui utique
formam servare creditur Salvatoris nostri, cujus secunda
Lege, id est præceptis evangelicis, ad perfectum omnia 
perducuntur.</p></div3>

<div3 n="XXV"><head>XXV.</head>
<p>Sed videndum est ne forte magis illud indicare
videatur, quod sicut in Deuteronomio evidentior et 
manifestior legislatio declaratur quam in his quæ primo scripta
sunt, ita et ab eo adventu Salvatoris quem in humilitate
complevit, cum formam servi suscepit, claríor ille et 
gloriosior secundus in gloria Patris ejus indicetur adventus, et
in illo forma Deuteronomii compleatur, cum in regno cœlo<pb n="295"/>rum 
sancti omnes æterni illius Evangelii legibus vivent; et
sicut nunc adveniens Legem replevit eam quæ umbram 
habet futurorum bonorum, ita et per illum gloriosum 
adventum implebitur et ad perfectum adducetur hujus adventus
umbra. Ita enim dixit Propheta de eo: «Spiritus vultus»
nostri Christus Dominus, cui diximus, quia in umbra ejus
vivemus in gentibus,» cum scilicet ab Evangelio 
temporali dignius omnes sanctos ad Evangelium æternum 
transferet, secundum quod Joannes in Apocalypsi de æterno
Evangelio designavit.</p>
<p>(VERSIO BENEDICTINORUM.)</p>
<p>Verum si vel ad passionem usque quispiam inquirat, 
audacius profecto videbitur de locis cœlestibus id inquirere. Sed
si in cœlestibus sunt spiritualia nequitia, sicut certe hic
non erubescimus fateri crucifixum ad ea destruenda, quæ
patiendo destruxit, ita illic quoque simile aliquid fieri in
sequentibus usque ad totius sæculi consummationem 
concedere non formidabimus.
(RUFINO INTERPRETE.)</p></div3>

<div3 n="XXVI"><head>XXVI.</head>
<p>Verum in his omnibus sufficiat nobis sensum
nostrum regulæ pietatis aptare, et ita sentire de sancti 
Spiritus verbis, quod non secundum humanæ fragilitatis 
eloquium nitet sermo compositus, sed sicut scriptum est:
«Omnis gloria regis intrinsecus est,» et divinorum 
sensuum thesaurus intra fragile vasculum vilis litteræ 
continetur inclusus. Porro autem si quis curiosus explanationem
singulorum requirat, veniat, et nobiscum pariter audiat 
quomodo Paulus Apostolus per Spiritum sanctum qui 
perscru<pb n="296"/>tatur etiam profunda Dei, altitudinem divinæ sapientiæ ac
scientiæ scrutans, nec tamen ad finem, et, ut ita dixerim,
ad intimam cognitionem prævalens pervenire, desperatione
rei et stupore clamat et dicit: «O altitudo divitiarum 
sapientiæ et scientiæ Dei!» Et quod desperatione perfectæ
comprehensionis hoc proclamaverit, audi ipsum dicentem:
Quam inscrutabilia sunt judicia Dei, et quam 
investigabiles viæ ejus!» Non enim dixit, difficile posse scrutari
judicia Dei, sed omnino non posse: nec dixit difficile 
investigari posse vias ejus, sed non posse investigari. 
Quantumcumque enim quis in scrutando promoveat, et studio
intentiore proficiat, gratia quoque Dei adjutus, sensuque 
illuminatus, ad perfectum finem eorum quæ requiruntur 
pervenire non poterit; nec omnis mens quæ creata est possibile
habet ullo genere comprehendere, sed ut invenerit quædam
ex his quæ quæruntur, iterum videt alia quæ quærenda sunt.
Quod etsi ad ipsa pervenerit, multo iterum plura ex illis
quæ requiri debeant pervidebit. Propter quod et 
sapientissimus Salomon naturam rerum per sapientiam intuens, ait:
«Dixi, Sapiens efficiar, et ipsa sapientia longe facta est a»
me, longe plus quam erat: et altitudinem profundam quis
inveniet? Sed et Esaias sciens rerum initia a natura 
mortali inveniri non posse, sed ne ab his quidem naturis quæ
quamvis diviniores sint quam humana est, factæ tamen et
ipsæ sunt vel creatæ: sciens ergo quod a nulla harum 
neque initium neque finis inveniri potest, ait: «Priora quæ
fuerint dicite, et scimus quia dii estis: vel novissima quæ»
sunt annuntiate, et tunc videbimus quia dii estis.» Nam
et Hebræus doctor ita tradebat: pro eo quod initium 
omnium vel finis non possit ab ullo comprehendi, nisi 
tantummodo a Domino Jesu Christo, et a Spiritu sancto, aiebat
per figuram visionis Esaiam dixisse duos Seraphim solos
<pb n="297"/>
esse qui duabus quidem alis operiunt faciem Dei, duabus
vero pedes, et duabus volant clamantes ad invicem sibi et
dicentes: «Sanctus, sanctus, sanctus, Dominus Deus 
Sabaoth, plena est universa terra gloria tua.» Quod ergo
sola Seraphim utrasque alas suas habent in facie Dei, et in
pedibus ejus, audendum est pronuntiare quod neque 
exercitus sanctorum Angelorum, neque Sedes sanctæ, neque
Dominationes, neque Principatus, neque Potestates scire
possunt integre initium omnium et fines universitatis. Sed
intelligendum est sanctos istos quos annumeravit spiritus et
virtutes proximas quidem esse ipsis initiis, et attingere 
tantum quantum consequi non valent reliqui: verumtamen
quodcumque illud est quod revelante Filio Dei et Spiritu
sancto didicerint istæ virtutes, quamplurima quidem 
assequi poterunt et multo plura priores inferioribus, omnia 
tamen comprehendere impossibile eis est, quia scriptum est:
a Quamplurima ex operibus Dei in secretis sunt.» Unde
et optabile est ut pro viribus se unusquisque semper 
extendat ad ea quæ priora sunt, ea quæ retrorsum sunt 
obliviscens, tam ad opera meliora, quam etiam ad sensum 
intellectumque puriorem per Jesum Christum Salvatorem nostrum,
cui est gloria in sæcula.</p></div3>

<div3 n="XXVII"><head>XXVII.</head>
<p>Omnis ergo cui veritatis cura est, parum de
nominibus et sermonibus curet, quia per singulas gentes
diversæ verborum consuetudines habentur; et hoc magis
quod significatur, quam qualibus verbis significetur, 
intendat, præcipue in tam magnis et tam difficilibus rebus: 
sicut cum quæritur, verbi causa, si sit aliqua substantia in
qua neque color neque habitus neque tactus neque 
magnitudo intelligenda sit, mente sola conspicabilis, quam prout
vult quis ita et nominat; nam Græci ἀσώματον eam, id est
incorpoream, dixerunt; divinæ vero Scripturæ invisibilem
esse pronuntiant
<pb n="298"/>
imaginem enim invisibilis Dei Paulus
dicit esse Christum. Sed et rursum per Christum creata
dixit esse omnia visibilia et invisibilia. Per quod declaratur
esse etiam in creaturis quasdam invisibiles secundum 
proprietatem suam substantias. Sed hæ quamvis ipsæ non sint
corporeæ, utuntur tamen corporibus, licet ipsæ sint 
corporea substantia meliores. Illa vero substantia Trinitatis quæ
principium est et causa omnium, ex qua omnia, et per
quam omnia, et in qua omnia, neque corpus neque in 
corpore esse credenda est, sed ex toto incorporea. Verum hæc
per excessum quemdam, rei tamen ipsius consequentia
commonitos breviter dixisse sufficiat ad ostendendum id,
quod sunt quædam quorum significatio proprie nullis 
omnino potest humanæ linguæ sermonibus explicari, sed 
simpliciore magis intellectu, quam ullis verborum 
proprietatibus declarantur. Ad quam regulam etiam divinarum
Litterarum intelligentia retinenda est, quo scilicet ea quæ
dicuntur, non pro vilitate sermonis, sed pro divinitate sancti
Spiritus qui eas conscribi inspiravit, censeantur.
Anacephalæosis de Patre, et Filio, et Spiritu sancto, et cæteris
quæ superius dicta sunt.</p></div3>

<div3 n="XXVIII"><head>XXVIII.</head>
<p>Tempus autem est jam decursis his, prout
potuimus, quæ supra dicta sunt, nunc commonitionis 
gratia 1 eorum quæ sparsim diximus, recapitulare singula, et
primo omnium de Patre et Filio et Spiritu sancto repetere.
Deus pater cum sit indivisibilis et inseparabilis a Filio, non
per prolationem ab eo (ut quidam putant) generatus est
Filius. Si enim prolatio est Filius Patris, prolatio vero 
dicitur quæ talem significat generationem qualis animalium
vel hominum solet esse progenies, necessario corpus est et
<pb n="299"/>
is qui protulit, et is qui prolatus est. Non enim dicimus, 
sicut hæretici putant, partem aliquam substantiæ Dei in 
Filium versam, aut ex nullis substantibus Filium procreatum
a Patre, id est extra substantiam suam, ut fuerit aliquando
quando non fuerit; sed abscisso omni sensu corporeo ex 
invisibili et incorporeo, Verbum et Sapientiam genitam 
dicimus absque ulla corporali passione, velut si voluntas 
procedat e mente. Nec absurdum videbitur, cum dicatur Filius
charitatis, si hoc modo etiam voluntatis putetur. Sed et
Joannes indicat quia Deus lux est, et Paulus designat quia
Filius splendor lucis æternæ sit. Sicut ergo lux nunquam
sine splendore esse potuit, ita nec Filius quidem sine Patre
intelligi potest, qui et figura expressa substantiæ ejus, et
Verbum et Sapientia dicitur. Quomodo ergo potest dici,
quia fuit aliquando quando non fuit Filius? Nihil enim aliud
est id dicere, nisi quia fuit aliquando quando veritas non
erat, quando sapientia non erat, quando vita non fuerit,
cum in his omnibus perfecte Dei patris substantia 
censeatur. Non enim ab eo dirimi hæc, vel ab ejus possunt 
unquam substantia separari. Quæ quidem quamvis intellectu
multa esse dicantur, re tamen et substantia unum sunt, in
quibus plenitudo est divinitatis. Hoc autem ipsum quod
dicimus, quia nunquam fuit quando non fuit, cum venia
audiendum est. Nam et hæc ipsa nomina temporalis 
vocabuli significantiam gerunt, id est, quando vel nunquam;
supra omne autem tempus, et supra omnia sæcula, et 
supra omnem æternitatem intelligenda sunt ea quæ de Patre
et Filio et Spiritu sancto dicuntur. Hæc enim sola Trinitas
est quæ omnem sensum intelligentiæ non solum temporalis,
verum etiam æternalis excedit. Cætera vero quæ sunt 
extra Trinitatem, in sæculis et in temporibus metienda sunt.
Hunc igitur Filium Dei, secundum quod Verbum est Deus
<pb n="300"/>
quod erat in principio apud Deum, nemo consequenter 
putabit in loco aliquo contineri, neque secundum quod 
sapientia est, neque secundum quod veritas est, neque 
secundum quod vita est, vel justitia, vel sanctificatio, vel
redemptio; hæc enim omnia non indigent loco, ut agere
quid vel operari possint: sed pro his qui virtutis ejus 
inoperationisque participant, hæc singula intelligenda sunt.</p></div3>

<div3 n="XXIX"><head>XXIX.</head>
<p>Si vero quis dicet per eos qui participes sunt
verbi Dei, vel sapientiæ ejus, vel veritatis, vel vitæ, etiam
ipsum verbum et sapientiam videri in loco esse: 
respondendum est ei, quia dubium non est quod Christus, 
secundum quod verbum et sapientia est vel cætera omnia, erat
in Paulo propter quod dicebat: «Aut experimentum 
quæritis ejus qui in me loquitur Christus?» Et iterum:
Vivo autem jam non ego, vivit vero Christus in me.»
Tunc ergo cum esset in Paulo, quis dubitabit quod 
similiter erat in Petro, et in Joanne, et in singulis quibusque
sanctorum, et non solum in his qui in terris sunt, verum et
in his qui in cœlis sunt? Absurdum namque est dicere,
quia in Petro quidem et in Paulo erat Christus, in Michaële
vero archangelo et in Gabriele non erat. Ex quo manifeste
deprehenditur, quia divinitas Filii Dei non in loco aliquo
concludebatur; alioquin in ipso tantum fuisset, et in alio
non fuisset sed secundum incorporeæ naturæ majestatem
cum a nullo loco concludatur, in nullo rursum deesse 
intelligitur. Verum illa sola differentia intelligenda est, quod
etiamsi sit in diversis, sicut diximus, in Petro, vel Paulo, vel
Michaële, vel Gabriele, non tamen similiter est in 
universis. Plenius enim et clarius, et, ut ita dixerim, apertius in
Archangelis est quam in aliis sanctis viris. Quod ex eo 
manifestum est, quia cum ad summam perfectionem venerint
sancti quique, dicuntur similes Angelis effici vel æquales,
<pb n="301"/>
secundum evangelicam sententiam. Unde constat in 
singulis quibusque tantum effici Christum, quantum ratio 
indulserit meritorum.</p></div3>

<div3 n="XXX"><head>XXX.</head>
<p>His igitur nobis de Trinitatis ratione breviter 
repetitis, consequens est illud etiam breviter admonere, quod
per Filium a creata dicuntur omnia quæ in cœlis sunt et»
quæ in terra, visibilia et invisibilia, sive Throni, sive 
Dominationes, sive Principatus, sive Potestates, omnia per
ipsum et in ipso creata sunt, et ipse est ante omnes, et»
omnia illi constant qui est caput.» Quibus consona etiam
Joannes in Evangelio dicit, quia «omnia per ipsum facta»
sunt, et sine ipso factum est nihil.» David vero totius
Trinitatis mysterium in universorum conditione significans
ait: «Verbo Domini cœli firmati sunt, et spiritu oris ejus
omnis virtus eorum.» Post hæc vero competenter 
admonebimus de adventu corporali et incarnatione unigeniti Filii
Dei: in quo non ita sentiendum est, quod omnis divinitatis
ejus majestas intra brevissimi corporis claustra conclusa
est, ita ut omne verbum Dei et sapientia ejus ac 
substantialis veritas ac vita, vel a Patre divulsa sit, vel intra 
corporis ejus coërcita et conscripta brevitatem, nec usquam 
præterea putetur operata: sed inter utrumque cauta pietatis
debet esse confessio, ut neque aliquid divinitatis in Christo
defuisse credatur, et nulla penitus a paterna substantia qua
ubique est, facta putetur esse divisio. Tale namque aliquid
etiam Baptista Joannes indicat, cum corporaliter absente
Jesu diceret ad turbas: «Medius vestrum stat quem vos»
nescitis, qui post me venit, cujus non sum dignus solvere
corrigiam calceamentorum.» Quod utique dici non 
poterat de eo qui absens erat, quantum ad corporalem 
præ<pb n="302"/>sentiam pertinet, quia medius staret eorum inter quos non
aderat corporaliter Filius Dei.</p></div3>

<div3 n="XXXI"><head>XXXI.</head>
<p>Ne quis tamen nos existimet per hæc illud 
affirmare, quod pars aliqua deitatis Filii Dei fuerit in Christo,
reliqua vero pars alibi vel ubique: quod illi sentire possunt
qui naturam substantiæ incorporeæ atque invisibilis 
ignorant. Impossibile namque est de incorporeo partem dici,
aut divisionem aliquam fieri; sed in omnibus, et per omnia,
et super omnia est, eo modo quo superius diximus, id est,
quo vel sapientia, vel verbum, vel vita, vel veritas 
intelligitur: per quem intellectum omnis sine dubio conclusio 
localis excluditur. Volens igitur Filius Dei pro salute generis
humani apparere hominibus, et inter homines conversari,
suscepit non solum corpus humanum, ut quidam putant,
sed et animam, nostrarum quidem animarum similem per
naturam, proposito vero et virtute similem sibi, et talem
qualis omnes voluntates et dispensationes verbi ac sapientiæ
indeclinabiliter possit implere. Quod autem habuerit 
animam, manifestissime in Evangeliis designat ipse Salvator,
dicens: «Nemo tollit a me animam meam, sed ego pono eam
abs me. Potestatem habeo ponendi animam meam, et 
iterum potestatem habeo assumendi eam.» Et rursum:
«Tristis est anima mea usque ad mortem. Et iterum:
«Nunc anima mea turbata est.» Neque enim tristis et
turbata anima verbum Dei intelligendum est quod ex 
auctoritate divinitatis dicit: «Potestatem habeo ponendi 
animam meam.» Nec tamen ita dicimus fuisse Filium Dei in
illa anima, sicut fuit in anima Pauli, vel Petri, 
cæterorumque sanctorum, in quibus Christus similiter ut in Paulo
loqui creditur. Sed de illis omnibus illud sentiendum est
quod Scriptura dicit quia «Nemo mundus a sorde, nec si
<pb n="303"/>
unius diei fuerit vita ejus.» Hæc vero anima quæ fuit in
Jesu, priusquam sciret malum, elegit bonum: et quia 
dilexit justitiam, et odit iniquitatem, propterea unxit eam
Deus oleo lætitiæ præ participibus suis. Oleo ergo lætitiæ
ungitur, cum Verbo Dei immaculata fœderatione conjuncta
est, et per hoc sola omnium animarum peccati incapax
fuit, quia Filii Dei bene et plene capax fuit: ideoque et
unum cum ipso est, atque ejus vocabulis nuncupatur, et
Jesus Christus appellatur, per quem omnia facta esse 
dicuntur. De qua anima, quoniam totam in se sapientiam Dei
et veritatem vitamque receperat, etiam illud arbitror dixisse
Apostolum, qui ait quoniam «vita nostra abscondita est cum»
Christo in Deo: cum autem Christus apparuerit vita 
nostra, tunc et vos cum ipso apparebitis in gloria.» Quis
enim alius hic intelligendus est Christus, qui in Deo abs--
conditus dicitur et postea appariturus, nisi ille qui oleo
lætitiæ unctus refertur, id est, substantialiter Deo repletus,
in quo nunc absconditus dicitur? Propterea enim et 
omnibus credentibus Christus exemplum ponitur, quia sicut ille
semper et antequam sciret omnino malum elegit bonum,
et dilexit justitiam, et odio habuit iniquitatem, et propterea
unxit eum Deus oleo lætitiæ; ita et unusquisque post lapsum
vel post errorem expurget se maculis, exemplo proposito,
et habens itineris ducem arduam viam virtutis incedat: ut
sic forte per hoc in quantum fieri potest per imitationem
ejus participes efficiamur divinæ naturæ, sicut scriptum est,
quia «Qui dicit se Christo credere, debet sicut ille 
ambulavit et ipse ambulare.» Hoc ergo Verbum et hæc 
Sapientia per cujus imitationem vel sapientes vel rationabiles
dicimur, omnibus fit omnia, ut omnes lucrifaciat; et fit 
infirmus infirmis, ut infirmos lucrifaciat: et quia infirmus 
effi<pb n="304"/>citur, propter hoc dicitur de eo: «Etiam si crucifixus est»
ex infirmitate, sed vivit ex virtute Dei.» Denique 
Corinthiis qui infirmi erant, Paulus nihil se indicat «scire, nisi»
Christum Jesum, et hunc crucifixum.»</p></div3>

<div3 n="XXXII"><head>XXXII.</head>
<p>Quidam autem volunt de ipsa anima dictum
videri, cum primum de Maria corpus assumpsit, etiam illud
quod Apostolus dicit: «Qui cum in forma Dei esset, non
rapinam arbitratus est esse se æqualem Deo, sed 
semetipsum exinanivit, formam servi accipiens:» cum eam sine
dubio in formam Dei melioribus exemplis et institutionibus
repararet, atque in eam plenitudinem unde se exinaniverat
revocaret. Sicut autem participatione Filii Dei quis in filium
adoptatur, et participatione sapientiæ in Deo sapiens 
efficitur, ita et participatione Spiritus sancti sanctus et 
spiritualis efficitur. Unum enim atque idem est Spiritus sancti
participium sumere, quod est Patris et Filii: quippe cum
una et incorporea natura sit Trinitatis. Verum quæ de 
participatione animæ diximus, simili ratione ut de animabus,
ita et de Angelis et cœlestibus sunt intelligenda 
virtutibus: quoniam omnis rationabilis creatura participio 
indiget Trinitatis. Sed et mundi hujus visibilis ratio, quoniam
vel maxima etiam de his haberi quæstio solet, qualiter se
habeat, prout potuimus in superioribus diximus pro iis qui
in fide nostra etiam credendi rationem perquirere solent, et
pro iis qui hæretica adversum nos certamina commovent,
et materiæ nomen, quod ne ipsi quidem quale sit adhuc 
intelligere potuerunt, solent frequentius ventilare: de quo
necessarium puto etiam nunc breviter commonere.</p></div3>

<div3 n="XXXIII"><head>XXXIII.</head>
<p>Et primo quidem sciendum est quod nomen 
ipsum materiæ pro ea substantia quæ subesse corporibus 
dicitur, positum in Scripturis canonicis nusquam usque ad 
præsens invenimus. Illud enim quod dicit Esaias: «Et comedet
<pb n="305"/>
sicut fœnum, id est materiam, dicens de eis qui in
suppliciis constituti sunt, materiam posuit pro peccatis. Sed
et sicubi in alio loco scriptum forte materiæ nomen est, 
nusquam, ut ego arbitror, hoc de quo nunc quærimus 
significare invenietur, nisi tantummodo in Sapientia quæ dicitur
Salomonis, qui utique liber non ab omnibus in auctoritate
habetur. Ibi tamen scriptum invenimus hoc modo: «Non»
enim, inquit, deerat omnipotenti manui tuæ quæ 
creaverat mundum ex informi materia, immittere eis 
multitudinem ursorum, vel feroces leones?» Quamplurimi sane
putant rerum ipsam materiam significari in eo quod in 
principio Genesis scriptum est a Moyse: «In principio fecit Deus»
cœlum et terram, terra autem erat invisibilis et 
incomposita.» Invisibilem namque et incompositam terram non»
aliud eis Moyses quam informem materiam visus est 
indicare. Quod si vere hæc est materia, constat exinde 
inconvertibilia non esse initia corporum. Nam hi qui atomos, vel
ea quæ in partes venire non possunt, vel ea quæ in æquales
partes veniunt, vel unum aliquod elementum rerum 
corporalium principia posuerunt, nomen materiæ, id est quod
principaliter materiam significat, inter principia statuere
non potuerunt. Neque enim cum materiam subjiciunt omni
corpori per omnia convertibilem substantiam vel mutabilem
vel divisibilem, extra qualitates eam secundum proprietatem
subjicient. Quibus etiam nos acquiescimus, qui omni genere
abnuimus ingenitam vel infectam dici materiam debere, 
secundum hæc quæ in prioribus prout potuimus ostendimus,
cum etiam ex aqua, et terra, aëre, vel calore, per diversa
arborum genera diversos ostendimus proferri fructus; vel
cum ignem, aërem, aquam, terramque mutari in semetipsa
invicem ac resolvi aliud in aliud elementum mutua quadam
consanguinitate docuimus: sed et cum de escis vel 
homi<pb n="306"/>num vel animalium probavimus substantiam carnis existere,
vel humorem seminis naturalis in carnem solidam ossaque
converti. Quæ omnia documento sunt quod substantia 
corporalis permutabilis sit, et ex omni in omnem deveniat 
qualitatem.</p></div3>

<div3 n="XXXIV"><head>XXXIV.</head>
<p>Verumtamen illud scire oportet, quod nunquam
substantia sine qualitate subsistit, sed intellectu solo 
discernitur hoc quod subjacet corporibus et quod capax est 
qualitatis, esse materia. Quidam altius ergo de his volentes 
inquirere, ausi sunt dicere, nihil aliud esse naturam corpoream
quam qualitates. Si enim duritia et mollities, calidum et
frigidum, humidum et aridum qualitas est, his autem vel
cæteris hujusmodi amputatis nihil aliud intelligitur 
subjacere, videbuntur qualitates esse omnia. Unde et hi qui hæc
asserunt, asseverare conati sunt, ut quoniam omnes qui
materiam infectam dicunt, qualitates a Deo factas esse 
confitentur, inveniatur per hoc etiam secundum ipsos nec 
materia esse infecta: siquidem qualitates sint omnia, quæ utique
sine contradictione ab omnibus a Deo facta esse 
pronuntiantur. Hi vero qui subjacenti cuidam materiæ additas 
extrinsecus qualitates volunt ostendere, hujuscemodi utuntur
exemplis; verbi gratia: Paulus sine dubio aut tacet aut 
loquitur, aut vigilat aut dormit, vel certo quodam corporis
habitu consistit; aut enim sedet, aut stat, aut jacet. Hæc
enim sunt hominibus accidentia, sine quibus nunquam fere
inveniuntur. Nec tamen sensus noster manifeste de eo 
aliquid horum definit, sed ita eum per hæc intelligimus vel
consideramus, ut non omnino rationem status ejus 
comprehendamus, vel in eo quod vigilat vel in eo quod dormit,
aut in quo loquitur vel tacet, ét si qua alia sunt quæ 
accidere necesse est hominibus. Si ergo quis Paulum sine his
omnibus esse consideret quæ possunt accidere, ita et id
quod subjacet quis intelligere sine qualitatibus poterit. Cum
<pb n="307"/>
ergo sensus noster omni qualitate ab intellectu suo remota
ipsum subjacentiæ solius, ut ita dixerim, punctum 
contuetur, et ipsi inhæret, nequaquam respiciens ad mollitiem,
vel duritiem, vel calidum, vel frigidum, vel humidum, vel
aridum substantiæ; tunc simulata quodammodo cogitatione,
his omnibus qualitatibus nudam videbitur intueri materiam.</p></div3>

<div3 n="XXXV"><head>XXXV.</head>
<p>Sed fortasse requiret aliquis, si possumus etiam
de Scripturis occasionem aliquam intelligentiæ hujus 
accipere. Videtur mihi tale aliquid significari in Psalmis, cum
dicitur a Propheta: «Imperfectum tuum viderunt oculi
mei. In quo videtur mens Prophetæ rerum initia intuitu
perspicaciore discutiens, et materiam sensu solo ac ratione
a qualitatibus dividens, imperfectum Dei sensisse, quod 
utique adjectis qualitatibus intelligitur consummatum. Sed in
libro suo Enoch ita ait: «Ambulavi usque ad imperfectum,»
quod ipsum puto posse similiter intelligi, quod scilicet 
ambulaverit mens prophetæ Perscrutans et disserens singula
quæque rerum visibilium usquequo ad principium venerit
illud in quo imperfectam materiam absque qualitatibus 
perviderit;, scriptum namque est in eodem libello, dicente
Enoch: «Universas materias perspexi.» Quod utique ita
sentitur quasi, Omnes materiæ divisiones pervidi, quæ ab
una in
t singulas quasque diruptæ sunt species, id est 
hominum, vel animalium, vel cœli, vel solis, vel omnium quæ
in hoc mundo sunt. Post hæc, jam omnia quæ sunt a Deo
facta esse, et nihil esse quod factum non sit præter 
naturam Patris et Filii et Spiritus sancti, prout potuimus in 
superioribus demonstravimus; et quod volens Deus, qui 
natura bonus est, habere quibus benefaceret, et qui adeptis
beneficiis suis lætarentur, fecisset dignas creaturas, id est
quæ eum digne capere possent, quos et genuisse se filios
dicit. Fecit autem omnia in numero et mensura. Nihil enim
<pb n="308"/>
Deo vel sine fine, vel sine mensura est. Virtute enim sua
omnia comprehendit, et ipse nullius creaturæ sensu 
comprehensus est. Illa enim natura soli sibi cognita est. Solus
enim Pater novit Filium, et solus Filius novit Patrem, et
solus Spiritus sanctus perscrutatur etiam alta Dei.
Omnis igitur creatura intra certum apud eum numerum
mensuramque distinguitur, id est vel rationabilium 
numerus, vel mensura materiæ corporalis: ut quoniam necesse
erat uti corporibus intellectualem naturam, quæ et 
commutabilis et convertibilis deprehenditur ea ipsa conditione
qua facta est (quod enim non fuit, et esse cœpit, etiam hoc
ipso naturæ mutabilis designatur), ideo nec substantialem
habeat vel virtutem vel malitiam, sed accidentem. Quoniam
ergo, ut diximus, mutabilis et convertibilis erat natura 
rationabilis, ita ut pro meritis etiam diverso corporis uteretur
indumento illius vel illius qualitatis, necessarium fuit at 
sicut diversitates prænoscebat Deus futuras vel animarum vel
virtutum spiritualium, ita etiam naturam corpoream faceret,
quæ permutatione qualitatum in omnia quæ res posceret
Conditoris arbitrio mutaretur. Quam tamdiu necesse est
permanere, quamdiu permanent ea quæ indigent ejus 
indumento semper autem erunt rationabiles naturæ quæ 
indigent indumento corporeo: semper ergo erit natura corporea
cujus indumentis uti necesse est rationabiles creaturas: nisi
quis putet posse se ullis assertionibus ostendere quod possit
natura rationabilis absque ullo corpore vitam degere. Sed
quam difficile sit, et quam pene impossibile intellectui 
nostro, in superioribus singula disserentes ostendimus.</p></div3>

<div3 n="XXXVI"><head>XXXVI.</head>
<p>Puto sane operi huic nostro contrarium non
videri si etiam de immortalitate rationabilium naturarum
quam possumus breviter repetamus. Omnis qui participat
alicujus cum eo qui ejusdem rei particeps est, sine dubio
unius substantiæ est, uniusque naturæ. Utputa omnes oculi
<pb n="309"/>
lucis participant, et ideo omnes oculi qui de luce 
participant unius naturæ sunt: sed licet omnis de luce participet
oculus, tamen quoniam alius acutius, alius obtusius videt,
non omnis oculus æqualiter de luce participat. Et rursum:
omnis auditus vocem vel sonum recipit, et ideo omnis 
auditus unius naturæ est: verum pro qualitate puri et sinceri 
auditus unusquisque velocius audit, vel tardius. Transeamus
ergo ab his sensibilibus exemplis ad intellectualium 
contemplationem. Omnis mens quæ de intellectuali luce 
participat, cum omni mente quæ simili modo de intellectuali
luce participat, unius sine dubio debet esse naturæ. Si ergo
cœlestes virtutes intellectualis lucis, id est, divinæ naturæ,
per hoc quod sapientiæ et sanctificationi participant, 
participium sumunt, et humanæ animæ ejusdem lucis et 
sapientiæ participium sumpserunt, et ita sunt unius naturæ ad
invicem uniusque substantiæ. Incorruptæ autem sunt et
immortales cœlestes virtutes, immortalis sine dubio et 
incorrupta erit etiam animæ humanæ substantia. Non solum
autem, sed quoniam ipsa Patris et Filii et Spiritus sancti
natura, cujus solius intellectualis lucis universa creatura
participium trahit, incòrrupta est et æterna, valde 
consequens et necessarium est etiam omnem substantiam quæ
æternæ illius naturæ participium trahit, perdurare etiam
semper, et incorruptibilem esse et æternam, ut divinæ 
bonitatis æternitas etiam in ea intelligatur, dum et æterni sunt
hi qui ejus beneficia consequuntur. Sed sicut percipiendæ
lucis diversitas servata est in exemplis, cum vel obtusior
vel acutior obtutus designatus est intuentis: ita etiam de
Patris et Filii et sancti Spiritus participatione servanda est
pro intensione sensus vel mentis capacitate diversitas. 
Alioquin consideremus, si non etiam impium videtur ut mens
quæ Dei capax est, substantialem recipiat interitum: 
tanquam hoc ipsum quod intelligere Deum potest et sentire,
<pb n="310"/>
non ei sufficere possit ad perpetuitatem, maxime cum,
etiamsi per negligentiam decidat mens ne pure et integre
in se recipiat Deum, semper tamen habeat in se velut 
semina quædam reparandi ac renovandi melioris intellectus,
cum ad imaginem et similitudinem Dei qui creavit eum, 
interior homo, qui et rationalis dicitur, renovatur. Propter
quod et Propheta dicit: «Reminiscentur et convertentur ad»
Dominum omnes fines terræ, et adorabunt in conspectu»
ejus familiæ omnes gentium.»</p></div3>

<div3 n="XXXVII"><head>XXXVII.</head>
<p>Si quis vero audet substantialem corruptionem
dare ei qui secundum imaginem et similitudinem Dei 
factus est, ut ego puto, etiam in ipsum Filium Dei causam 
impietatis extendit: imago namque Dei etiam ipse appellatus
est in Scripturis. Aut certe accuset, qui hæc ita vult, 
Scripturæ auctoritatem, quæ dicit ad imaginem Dei factum esse
hominem: in quo et manifeste divinæ imaginis 
cognoscuntur indicia, non per effigiem corporis quæ corrumpitur,
sed per animi prudentiam, per justitiam, per 
moderationem, per virtutem, per sapientiam, per disciplinam, per
omnem denique virtutum chorum, quæ cum Deo insint per
substantiam, in homine possunt esse per industriam, et per
imitationem Dei, sicut et Dominus designat in Evangelio,
dicens: «Estote ergo misericordes sicut et Pater vester 
misericors est;» et: «Estote perfecti sicut et Pater vester
perfectus est.» Unde evidenter ostenditur quod in Deo
quidem hæ omnes virtutes semper sunt, nec unquam 
accedere possunt aut recedere, ab hominibus vero paulatim et
singulæ quæque conquiruntur. Unde etiam consanguinitatem 
quamdam per hæc habere videntur ad Deum: et cum
Deus omnia noverit, et nihil eum rerum intellectualium ex
se lateat (solus enim Deus pater, et unigenitus Filius ejus,
et Spiritus sanctus non solum corum quæ creavit, verum
<pb n="311"/>
etiam sui scientiam tenet), potest tamen et rationabilis mens
proficiens a parvis ad majora, et a visibilibus ad invisibilia,
pervenire ad intellectum perfectiorem. Est enim in corpore
posita, et ex ipsis sensibilibus quæ sunt corporea ad 
intellectualia proficit. Verum ne cui videatur indecenter dictum
insensibilia esse quæ intellectualia sunt, utemur exemplo
sententiæ Salomonis dicentis: «Sensum quoque divinum»
invenies. In quo ostendit non corporali sensu, sed alio
quodam quem divinum nominat, ea quæ intellectualia sunt,
requirenda. Hoc autem sensu nobis intuendum est etiam de
his singulis quæ supra diximus, rationabilibus; et hoc sensu
audienda sunt ista quæ loquimur, et consideranda quæ 
scribimus. Nam divina natura, etiam taciti quæ intra nos 
volvamus, agnoscit. De his autem quæ diximus, vel de 
reliquis quæ consequentia sunt, secundum hanc formam quam
supra exposuimus, sentiendum est.</p>
</div3>
</div1>
</body>
</text>
</TEI>
