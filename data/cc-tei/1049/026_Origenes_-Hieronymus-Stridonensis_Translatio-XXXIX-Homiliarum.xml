<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Translatio XXXIX Homiliarum</title>
              <author>Origenes; Hieronymus Stridonensis<date>340-420</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 26</title>
           <idno>OrHiSt.TrXxHo</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> Prologus.</head>
<p>
          <pb n="0219A"/> <emph>245-246</emph> Ante paucos dies quorumdam in
Matthaeum et in Lucam Commentarios vos legisse
dixistis, e quibus alter et sensibus hebes esset, et
verbis; alter in verbis luderet, in sententiis dormitaret.
Quamobrem petistis, ut contemptis istiusmodi
nugis, saltem triginta et novem Adamantii nostri
in Lucam homilias, sicut in Graeco habentur, interpreter:
molestam rem et tormento similem, alieno,
ut ait Tullius, stomacho et non suo scribere: quam
tamen idcirco nunc faciam, quia sublimiora non
poscitis. Siquidem illud quod olim Romae sancta
Blaesilla flagitaverat, ut viginti quinque tomos illius
in Matthaeum, et quinque alios in Lucam, et
 triginta duos in Joannem, nostrae linguae traderem,
nec virium mearum, nec otii, nec laboris est. Perspicitis
<pb n="0219B"/>
enim, quantum apud me et auctoritas vestra,
et voluntas valet. Praetermisi paululum Hebraicarum
Quaestionum libros, ut ad arbitrium vestrum lucrativis
operis haec, qualiacumque sunt, non mea, sed
<pb n="0220A"/>
aliena dictarem: praesertim <emph>247 248</emph> cum a sinistro
oscinem corvum audiam crocitantem, et mirum
in modum de cunctarum avium ridere coloribus,
cum totus ipse tenebrosus sit. Fateor itaque
antequam ille objiciat, in his Origenem tractatibus
quasi puerum talis ludere: alia sunt virilia ejus,
et alia senectutis seria. Quae si libuerit, si potuero,
si Dominus, ut in Latinum sermonem vertam, dederit
commeatum, et praetermissum opus prius
explevero, tunc videre poteritis, immo per vos Romana
lingua cognoscet, quantum boni et ante nescierit,
et scire nunc coeperit. Praeterea Commentarios
viri eloquentissimi Hilarii et beati martyris
Victorini, quos in Matthaeum diverso sermone, sed
una gratia spiritus ediderunt, post paucos dies ad
<pb n="0220B"/>
vos mittere disposui; ne ignoretis quantum nostris
quoque hominibus sanctarum Scripturarum quondam
studium fuerit.</p>
<p>
          <emph>
            <pb n="0221"/>INCIPIUNT XXXIX HOMILIAE IN LUCAM
DICTAE IN DIEBUS DOMINICIS.</emph>

</p>
      </div1>

<div1>
        <head>HOMILIA I. In prooemium Lucae usque ad eum locum ubi ait: <hi>Scribere tibi, optime Theophile.</hi> </head>

<pb n="0221A"/>
<p>Sicut olim in populo Judaeorum multi prophetiam
pollicebantur, et quidam erant pseudoprophetae, e
quibus unus fuit Ananias filius Agot: alii vero prophetae;
et erat gratia in populo discernendorum spirituum,
per quem alii inter prophetas recipiebantur,
nonnulli quasi ab exercitatissimis trapezitis reprobabantur:
ita et nunc in novo Testamento multi
conati sunt scribere Evangelia; sed non omnes recepti.
Et ut sciatis, non solum quatuor Evangelia,
sed plurima esse conscripta, e quibus haec, quae habemus,
electa sunt, et tradita Ecclesiis, ex ipso
<pb n="0221B"/>
prooemio Lucae, quod ita contexitur, cognoscamus: <hi>Quoniam quidem multi conati sunt ordinare narrationem <note>(Luc. I)</note>
          </hi>.
Hoc quod ait: <hi>Conati sunt,</hi> latentem
habet accusationem eorum, qui absque gratia Spiritus
sancti ad scribenda Evangelia prosilierunt. Matthaeus
quippe, et Marcus, et Joannes, et Lucas non
sunt conati scribere; sed Spiritu sancto pleni scripserunt
Evangelia. Multi igitur conati sunt ordinare
narrationem de his rebus, quae manifestissime cognitae
sunt in nobis. Ecclesia quatuor habet Evangelia,
haereses plurima: e quibus quoddam scribitur
secundum Aegyptios, aliud juxta duodecim Apostolos.
Ausus fuit et Basilides scribere Evangelium,
et suo illud nomine titulare. Multi conati sunt scribere:
sed et multi conati sunt ordinare. Quatuor
<pb n="0221C"/>
tantum Evangelia sunt probata, e quibus sub persona
Domini et Salvatoris nostri proferenda sunt dogmata.
Scio quoddam Evangelium, quod appellatur secundum
Thomam, et juxta Matthiam, et alia plura legimus,
ne quid ignorare videremur, propter eos qui
se putant aliquid scire, si ista cognoverint. Sed in his
omnibus nihil aliud probamus, nisi quod Ecclesia,
id est quatuor tantum Evangelia recipienda. Haec idcirco,
quia <emph>249 250</emph> in principio lectum est: <hi>Multi
conati sunt ordinare narrationem de his rebus, quae confirmatae
sunt in nobis.</hi> Illi tentaverunt atque conati
sunt de his rebus scribere, quae in nobis manifestissime
sunt compertae. Effectum suum Lucas indicat
ex sermone, quo ait: <hi>In nobis manifestissime sunt
ostensae,</hi> id est, <foreign xml:lang="greek">πεπληροφορημένων</foreign> (quod uno verbo
<pb n="0221D"/>
Latinus sermo non explicat). Certa enim fide et ratione
<pb n="0222A"/>
cognoverat, neque in aliquo fluctuabat, utrum
ita esset, an aliter. Hoc autem illis evenit, qui fidelissime
crediderunt, et id quod propheta obsecrat,
consecuti sunt, et dicunt: <hi>Confirma me in sermonibus
tuis <note>(Psal. CXVIII)</note>
          </hi>; unde et Apostolus de his qui
erant firmi, atque robusti, ait: <hi>Ut sitis radicati et
fundati in fide <note>(Ephes. III)</note>
          </hi>. Si quis enim radicatus in
fide est, atque fundatus, licet tempestas fuerit exorta,
licet venti flaverint, licet se imber effuderit, non
convelletur, nec corruet, quia super petram aedificium
solida mole fundatum est <note>(Matth. VII)</note>. Nec putemus
oculis istis carnalibus firmitatem fidei dari,
quam mens et ratio tribuit. Infideles quique credant
signis, atque portentis, quae humana acies contuetur.
Fidelis vero magis prudens atque robustus rationem
<pb n="0222B"/>
sequatur et verbum, et sic dijudicet quid verum,
quidve falsum sit. <hi>Sicut tradiderunt nobis, qui ab initio
ipsi viderunt, et ministri fuerunt sermonis.</hi> In Exodo
scriptum: <hi>Populus videbat vocem Dei <note>(Exod. XIX)</note>
          </hi>.
Et certe vox auditur prius quam videtur; sed propterea
scriptum est, ut ostenderetur nobis aliis oculis
videre vocem Dei, quibus illam aspiciunt qui merentur.
Porro in Evangelio non vox cernitur, sed
sermo, qui voce praestantior est. Unde nunc dicitur: <hi>Sicut ab initio tradiderunt nobis, qui a principio ipsi
viderunt, et ministri fuerunt sermonis.</hi> 
 Igitur Apostoli
ipsi viderunt sermonem: non quia aspexerant corpus
Domini Salvatoris; sed quia verbum viderunt Si
enim juxta corpus vidissent Jesum, hoc est, Dei vidissent
sermonem, ergo et Pilatus qui condemnavit,
<pb n="0222C"/>
sermonem Dei vidit, et Judas proditor, et omnes qui
clamaverunt: <hi>Crucifige, crucifige eum <note>(Matth. XXVI)</note>
          </hi>,
tolle de terra, talem Dei viderunt sermonem. Sed absit
ut quisquam incredulus sermonem Dei viderit. Videre
sermonem Dei, tale est quale Salvator ait: <hi>Qui videt
me, videt et Patrem qui misit me. Sicut tradiderunt
nobis qui a principio ipsi viderunt, et ministri fuerunt
sermonis <note>(Joan. XIV)</note>
          </hi>. Clam Lucae sermonibus edocemur,
quod cujusdam doctrinae finis sit ipsa doctrina,
alterius vero doctrinae finis in opere computetur.
Verbi gratia: Scientia geometriae finem habet ipsam
tantum scientiam atque doctrinam. Alia vero scientia
est, cujus finis opus exigit: velut in medicina
oportet me rationem et dogmata scire medicinae, non
ut tantummodo noverim quid debeam facere, sed ut
<pb n="0222D"/>
faciam, id est, ut secem vulnera, victum moderatum,
<pb n="0223A"/>
castigatumque disponam, aestus febrium in pulsum
venarum sentiam, ut curationibus cyclicis humorum
abundantiam siccem, temperem, atque restringam.
Quae si quis tantum scierit, et non opere fuerit subsecutus,
cassa erit ejus scientia. Simile quid scientiae
medicinae et operi, etiam in notitia ministerioque
sermonis est: <hi>Sicut tradiderunt nobis qui a principio
ipsi viderunt, et ministri fuerunt sermonis.</hi> Ut ex eo
quod dixit: <hi>Ipsi viderunt,</hi> doctrinam et scientiam significari,
et ex eo quod dixit: <hi>Ministri fuerunt sermonis,</hi> 
demonstrari opera cognoscamus. <hi>Assecuto a
principio: Visum est et mihi assecuto ab initio:</hi> inculcat,
ac replicat, quoniam ea quae scripturus est,
non rumore cognoverit, sed ab initio ipse fuerit consecutus.
Unde et ab Apostolo merito collaudatur,
<pb n="0223B"/>
dicente: <hi>Cujus laus in Evangelio est per omnes Ecclesias <note>(II Cor. VIII)</note>
          </hi>.
Hoc enim de nullo alio dicitur, et
nisi de Luca dictum traditur: <hi>Visum est et mihi assecuto
a principio omnia diligenter ex ordine tibi scribere,
optime Theophile.</hi> Putat aliquis, quod ad Theophilum
quempiam Evangelium scripserit: omnes qui
nos auditis loquentes, si tales fueritis ut diligamini
a Deo, et vos Theophili estis, et ad vos Evangelium
scribitur. Si quis Theophilus est, iste optimus et
fortissimus est, hoc quippe significantius Graeco
sermone dicitur <foreign xml:lang="greek">κράτιστος.</foreign> Nemo Theophilus infirmus
est. Et quomodo scriptum est <emph>251-252</emph> de
populo Israel, quando egrediebatur ex Aegypto <note>(Exod.
XIV)</note>, quod non fuerit in tribubus eorum infirmus: sic,
ut audacter loquar, dicam quod omnis qui Theophilus
<pb n="0223C"/>
est, sit robustus, habens fortitudinem robustam a
Deo, tamquam a sermone ejus, ut cognoscere possit
eorum verborum, quibus conditus est, veritatem,
intelligens sermonem Evangelii in Christo, cui gloria
in saecula saeculorum, Amen.</p>
</div1>

<div1>
        <head>HOMILIA II. De eo quod scriptum est: <hi>Erant autem justi ambo in conspectu Dei, ambulantes in omnibus mandatis et justificationibus Domini sine querela.</hi> Cap. I.</head>
<p>Qui volunt peccatis suis obtendere aliquam excusationem,
existimant nullum esse absque peccato,
et utuntur testimonio quod in Job scriptum est: <hi>Nemo mundus a sorde, ne si unius quidem diei fuerit
vita ejus super terram. Numerabiles autem menses ejus <note>(Job. XIV)</note>
          </hi>.
Cujus sonum tantummodo proferunt, interpretationem
<pb n="0223D"/>
penitus ignorantes. Adversus quos
breviter respondebimus, quoniam absque peccato
esse in Scripturis dupliciter intelligitur: ut sit alterum,
numquam omnino peccasse: alterum, peccare
desisse. Si igitur aiunt eum absque peccato
dici, qui numquam peccaverit, et nos assentimus,
nullum esse absque peccato, quia omnes homines
aliquando peccavimus, licet postea virtutem secuti
sumus. Si vero sic intelligunt hominem non esse
<pb n="0224A"/>
absque peccato, ut negent quempiam post vitia ita
se ad virtutes referre, ut numquam omnino peccet,
falsa eorum sententia est. Potest enim fieri, ut qui
ante peccaverit, et peccare desiverit, sine peccato
esse dicatur. Sic et Dominus noster Jesus Christus
exhibuit sibi gloriosam Ecclesiam, non habentem
maculam <note>(Ephes. V)</note>: non quia ecclesiasticus vir
numquam habuerit maculam; sed quia nequaquam
ultra maculetur: non habentem rugam, non quod
ruga veteris hominis in eo aliquando non fuerit; sed
quod eam habere desierit. In hunc modum et illud
quod sequitur, est intelligendum, <hi>ut sit sancta et immaculata,</hi> 
non quod a principio immaculata fuerit:
hoc enim suspicari quidem de homine non potest,
quod anima ejus maculosa non fuerit; sed quod reputetur
<pb n="0224B"/>
pura atque sincera, quae maculari ultra desierit.
Haec idcirco diximus, ut doceremus posse hominem
ob id quod peccare desivit, vocari absque
peccato, et immaculatum. Unde et manifestissime
de Zacharia et Elisabeth scribitur: <hi>Erant justi ambo
in conspectu Dei ambulantes. In omnibus autem erant
justi ambo ante Dominum, incedentes in mandatis et
justificationibus Domini sine querela.</hi> Diligentius laudes
Zachariae et Elizabeth, quas sanctus Lucas in
sua scribit historia, contemplemur: non tantum ut
sciamus illos fuisse laudabiles; sed ut sanctum zelum
assumentes, etiam ipsi laude digni efficiamur.
Potuerat simpliciter scribere, <hi>erant justi ambo, ambulantes
in omnibus mandatis;</hi> nunc autem necessario
additur, <hi>justi ambo in conspectu Dei.</hi> Potest quippe
<pb n="0224C"/>
fieri, ut sit aliquis justus in conspectu hominum, sed
in conspectu Dei non. Verbi gratia, quando non habet
homo quod de me male loquatur, et in me universa
considerans nihil cui detrahat, reperit, justus
sum in conspectu hominum. Finge omnes de me
aequalem habere sententiam, et quaerere quid detrahant
mihi, et tamen invenire non posse, sed consono
me ore laudare: justus sum in conspectu hominum
plurimorum; verum hominum non est certum judicium.
Nesciunt enim utrum in abscondito cordis mei
aliquando peccaverim, utrum viderim mulierem ad
concupiscendum eam <note>(Matth. V)</note>, et adulterium mihi
in corde sit natum. Ignorant <emph>253-254</emph> homines
cum me viderint secundum vires meas eleemosynam
facere, utrum propter mandatum Dei fecerim, an
<pb n="0224D"/>
hominum laudem favoremque quaesierim. Difficilis
res est in conspectu Dei justum esse, ut non ob
aliam causam quid boni facias nisi propter ipsum
bonum, et Deum tantum quaeras boni operis retributorem.
Tale quid et Apostolus loquitur: <hi>Quorum
laus non ex hominibus, sed ex Deo est <note>(Rom. II)</note>
          </hi>. Beatus
qui in conspectu Dei justus est, atque laudabilis.
Homines enim, quamvis certum judicium habere videantur,
tamen non possunt ad liquidum pronuntiare.
<pb n="0225A"/>
Evenit quippe interdum, ut laudent eum qui
non est laudabilis, et ei detrahant qui minime detractione
dignus est. Solus Deus et in laude et in vituperatione
justus est judex. Unde digne et nunc
additur in laude justorum: <hi>Erant justi ambo in conspectu
Dei.</hi> Tale quid et Salomon in Proverbiis cohortatur,
dicens: <hi>Fili, provide bona in conspectu Dei
et hominum <note>(Prov. III)</note>
          </hi>. Sequitur Zachariae et Elizabeth
alia laudatio. <hi>Ambulantes in omnibus mandatis
et justificationibus Domini.</hi> Quando bene et recte de
aliquibus judicamus, in justificationibus Domini gradimur.
Quando hoc aut illud facimus, in mandatis
illius ambulamus. Unde puto et sanctum Lucam, volentem
eos praedicare laude perfecta, dixisse: <hi>Erant
justi ambo, ambulantes in omnibus mandatis et justificationibus
<pb n="0225B"/>
Domini.</hi> Dicat mihi quispiam: Si laus ista
perfecta est, quid sibi vult hoc quod dicitur, <hi>sine
querela?</hi> Sufficiebat enim dicere, ambulantes in omnibus
viis et justificationibus Domini: nisi posset
fieri ut ambulet quis in omnibus mandatis Dei, et
tamen sine querela non ambulet. Et quomodo potest
evenire, ut in omnibus mandatis et justificationibus
Dei ambulans sub querela sit? Cui breviter dicam:
Nisi hoc ita esset, numquam in alio loco nosceremus
scriptum referri: <hi>Juste id quod justum est, sequere <note>(Deut. XVI)</note>
          </hi>.
Nisi enim esset justum aliquid, quod non
juste sequeremur, nequaquam nobis praeciperetur,
ut juste id quod justum est, sequeremur. Quando
enim facimus mandatum Dei, et in conscientia nostra
vanae gloriae sordes respergimus, ut placeamus
<pb n="0225C"/>
hominibus, aut alia quaecumque non placet Deo,
boni operis causa praecedit, quamvis faciamus praeceptum
Dei, tamen illud absque querela non facimus,
et injuste id quod justum est, sequimur. Difficile
ergo est ambulare in omnibus mandatis et justificationibus
Domini sine querela, secundum testimonium
et laudem Dei in Christo Jesu. Quae laus reddenda
est in die judicii ab eo, cui omnes nos manifestari
oportet ante tribunal ejus, ut recipiat unusquisque
quae per corpus gessit, sive bona, sive mala <note>(II Cor. V)</note>.
Omnes enim stabimus ante tribunal Dei, ut recipiamus
quod meremur in Christo Jesu. Cui est gloria
et imperium in saecula saeculorum, Amen.</p>
</div1>

<div1>
        <head>HOMILIA III. De eo quod scriptum est: <hi>Apparuit ei Angelus Domini, stans a dextris altaris incensi</hi> [Al. <hi>accensi</hi> ]. Cap. I.</head>

<pb n="0225D"/>
<p>Quae corporalia sunt, et sensu carent, ut videantur
ab alio, ipsa nihil efficiunt; sed tantummodo
oculus alterius intentus in ea, sive voluerint illa, sive
<pb n="0226A"/>
noluerint, videt, quando in ea contemplationem direxerit.
Quid enim potest homo, aut alia res quae
circumdatur corpore crasso, cum in praesenti fuerit,
facere ne cernatur? Econtrario ea quae sunt superna
et divina, ea cum in praesenti fuerint, non videntur
nisi ipsa voluerint: et in voluntate eorum est videri,
vel non videri. Gratia Dei fuit ut appareret Abraham,
vel caeteris prophetis: non quod oculus tantum
cordis Abraham in causa fuerit ut cerneret
Deum; sed quod gratia Dei ultro se aspiciendam
praebuerit viro justo. Hoc autem non solum super
Deo Patre intelligas; sed etiam <emph>255-256</emph> super
Domino Salvatore, et super Spiritu sancto, et ut ad
minora perveniam, super Cherubim et Seraphim.
Fieri enim potest, ut et nunc nobis loquentibus assistat
<pb n="0226B"/>
angelus, et tamen quia non meremur, eum videre
nequeamus. Quamvis enim oculus sive corporis,
sive animae nostrae ad contemplandum intendat, nisi
sponte apparuerit angelus, et se [ <hi>Al.</hi> si] videndum
praebuerit, et ille qui vere desiderat, non videbit.
Itaque ubicumque scriptum fuerit, apparuit Deus
illi, vel illi, ut et nunc: <hi>Apparuit ei Angelus Domini,
stans a dextris altaris incensi,</hi> ita ut dixi, intellige.
Sive Deus, sive angelus Abrahae vel Zachariae, cum
voluerit vel noluerit, aut non videbitur, aut videbitur.
Et hoc non tantum in praesenti saeculo dicimus,
sed etiam in futuro, cum migraverimus e mundo,
quod non omnibus vel Deus, vel angeli appareant,
quod scilicet et angelos, et Spiritum sanctum, et
Dominum Salvatorem, et ipsum Deum Patrem, is
<pb n="0226C"/>
qui de corpore exierit, statim mereatur videre: et
ille tantum videbit, qui mundum habuerit cor <note>(Matth. V)</note>,
et talem se praebuerit, ut dignus Dei sit
aspectu. Et quamvis in eodem loco sit, qui mundo
corde est, et is qui adhuc aliqua sorde respergitur,
unus locus nec nocere quempiam poterit, nec juvare:
quia qui mundum cor habuerit, Deum videbit,
qui autem talis fuerit, id quod alii cernunt, non videbit.
Tale quid mihi intelligendum et de Christo,
qui quondam in corpore videbatur, quod non quicumque
eum videbant, poterant videre. Videbant
quippe tantum corpus illius: secundum vero hoc
quod Christus erat, eum videre non poterant.
Porro discipuli eum videbant, et magnitudinem divinitatis
illius contemplabantur. Propter quod puto
<pb n="0226D"/>
et ad Philippum deprecantem atque dicentem: <hi>Ostende nobis Patrem, et sufficit nobis,</hi> 
 respondisse
Salvatorem: <hi>Tanto tempore vobiscum sum, et non cognovistis
me? Philippe, qui videt me, videt et Patrem <note>(Joann. XIV)</note>
          </hi>.
Neque enim Pilatus, qui videbat Jesum,
<pb n="0227A"/>
intuebatur Patrem, nec proditor Judas: quia nec
ipse Pilatus, nec Judas Christum secundum hoc
quod erat Christus videbant, nec multitudo quae
coarctabat eum. Illi tantum videbant Jesum, quos
aspectu suo dignos esse sciebat. Laboremus ergo et
nos, ut et impraesentiarum nobis Deus appareat.
Sanctus quippe Scripturarum sermo promisit, quod
invenietur ab his qui non tentant eum: apparet autem
his qui non sunt increduli in eum: et in futuro
non abscondatur a nobis; sed videamus eum facie ad
faciem, et habeamus fiduciam bonae vitae, fruamurque
conspectu omnipotentis Dei in Christo Jesu, et
Spiritu sancto, cui est gloria et imperium in saecula
saeculorum, Amen.</p>
</div1>

<div1>
        <head>HOMILIA IV. De eo quod scriptum est: <hi>Ne timeas, Zacharia,</hi> usque ad eum locum ubi ait de Joanne: <hi>Praecedet coram ipso in spiritu et virtute Eliae.</hi> Cap. I.</head>

<pb n="0227B"/>
<p>Zacharias, cum angelum vidisset, expavit. Nova
quippe facies humanis obtutibus se praebens turbat
mentem, animumque consternat. Unde angelus,
sciens hanc esse humanam naturam, primum perturbationi
medetur dicens: <hi>Noli timere, Zacharia:</hi> 
et trepidantem refocillat, novoque laetificat nuntio
inferens: <hi>Exaudita est oratio tua, et uxor tua Elizabeth
pariet filium, et vocabis nomen ejus Joannem,
et erit tibi gaudium et exsultatio.</hi> Quando justus <emph>257-258</emph> 
quis oritur mundo, et stadium hujus vitae
ingreditur, ministri nativitatis ejus laetantur, et se
efferunt in sublime. Quando vero ille nascitur, qui
<pb n="0227C"/>
malae vitae praeparatus est, et quasi ob poenas in
ergastulum relegatus, minister consternatur, et concidit.
Vis exemplum accipere sancti viri, cujus omnis
fructus in laude sit? Vide Jacob duodecim
genuisse mares, qui omnes populi Dei et partis illius
patriarchae et principes exstiterunt: in his omnibus
Jacob laetabatur pater, sicut et nunc de Joannis
nativitate cunctis gaudium nuntiatur: et qui semel
ob utilitatem aliorum ad liberorum opera descenderit,
et se voluerit huic ministerio mancipare, obsecret
Deum, ut talis ei filius ingrediatur saeculum,
super cujus nativitate laetior sit. Scribitur ergo de
Joanne: <hi>Erit magnus in conspectu Domini <note>(Luc. I)</note>
          </hi>.
Magnitudinem animae Joannis ostendit, quae oculis
<pb n="0227D"/>
Dei pateat: et aliquid minus, quod proprie in animae
virtute conspicitur. Ego ita intelligo et illud, quod
in Evangelio dicitur, <hi>Nolite contemnere unum de
minimis istis, qui in Ecclesia sunt.</hi> Minimus ibi ad
distinctionem majoris intelligitur. Non mihi praecipitur,
ut eum qui grandis est contemnam, quia non
potest contemni ille qui grandis est; sed dicitur
mihi, ne contemnas unum ex minimis. Ut autem
<pb n="0228A"/>
scias, quod minimus et parvus non fortuitu dicatur;
sed cum ea ratione, quam posuimus, scriptum
est: <hi>Quicumque scandalizaverit unum de minimis
istis <note>(Matth. XVIII)</note>
          </hi>. Minimus scandalizatur, grandis
non potest scandalum sustinere. Sequitur de
Joanne: <hi>Et Spiritu sancto replebitur adhuc de utero
matris suae.</hi> Et nativitas Joannis plena miraculo est.
Quomodo enim Domini nostri ac Salvatoris adventum
archangelus nuntiavit: ita et Joannis ortum
archangelus nuntiat: <hi>Spiritu sancto replebitur adhuc
de utero matris suae.</hi> Populus Judaeorum facientem
Dominum nostrum signa atque portenta, et curantem
infirmitates eorum, nequaquam videbat: Joannes
vero adhuc in utero matris constitutus exsultat,
etenim non potest, et ad adventum Matris Jesu de
<pb n="0228B"/>
utero gestit erumpere. <hi>Ecce enim,</hi> ait Elizabeth, <hi>ut
facta est salutatio tua in aures meas, exsultavit in
gaudio infans in utero meo.</hi> Adhuc in matris utero
erat Joannes, et jam Spiritum sanctum acceperat.
Non enim illud principium erat substantiae ejus,
atque naturae, de qua Scriptura loquitur, quod plurimos
filiorum Israel convertet ad Dominum Deum
ipsorum <note>(Matth. IV)</note>. Joannes plurimos convertit, Dominus
autem non plures, sed omnes. Hoc opus illius,
ut omnes convertat ad Deum Patrem. <hi>Et praecedet
coram ipso in spiritu et virtute Eliae.</hi> Non ait in
anima Eliae, sed <hi>in spiritu et virtute Eliae.</hi> Fuit in
Elia virtus, et spiritus sicut in omnibus prophetis,
et secundum dispensationem corporis in ipso quoque
Domino Salvatore: de quo post paululum ad Mariam
<pb n="0228C"/>
dicitur: <hi>Spiritus sanctus superveniet in te, et virtus
Altissimi obumbrabit tibi.</hi> Spiritus ergo qui fuerat
in Joanne, et virtus quae in illo erat, in hoc quoque
apparuit. Ille translatus est: hic vero Praecursor
Domini fuit, et mortuus est ante eum, ut ad inferna
descendens illius praedicaret adventum. Ego puto,
quod sacramentum Joannis usque hodie expleatur
in mundo. Quicumque crediturus est in Christum
Jesum, praecurrit ante spiritus et virtus Joannis ad
animam illius, et praeparat Domino populum perfectum,
et in cordis asperitatibus planas facit vias,
et dirigit semitas, <hi>parare Domino plebem perfectam <note>(Matth. I)</note>
          </hi>.
Non illo tantum tempore praeparatae sunt
viae, et directae semitae, sed usque hodie adventum
Domini Salvatoris spiritus Joannis virtusque praecedit.
<pb n="0228D"/>
O magna mysteria Domini, et dispensationis
ejus. Angeli praecurrunt Jesum: angeli quotidie aut
ascendunt, aut descendunt super salutem hominum,
in Christo Jesu <note>(Joan. I)</note>, cui est gloria et imperium
in saecula saeculorum, Amen.</p>
</div1>

<div1>
        <head> <emph>259-260</emph> HOMILIA V. De eo quod Zacharias obmutuit. Cap. I.</head>
<p>Zacharias sacerdos, cum in templo offerret incensum,
<pb n="0229A"/>
silentio condemnatur, et retinetur, immo tantum
nutibus loquitur, et mutus usque ad ortum
Joannis filii perseverat. Quo haec tendit historia? Silentium
Zachariae silentium prophetarum est in populo
Israel. Nequaquam loquitur eis Deus: et sermo
qui a principio erat apud Patrem Deus, ad nos
transiit, nobisque non tacet Christus: apud illos
usque hodie silet; quamobrem et Zacharias propheta
tacuit. Manifestissime ex sermonibus ipsius comprobatur,
quod et propheta fuerit et sacerdos. Quid
[ <hi>Al.</hi> Qui] vult autem hoc quod sequitur: <hi>Annuebat
eis, et damnum vocis nutibus compensabat?</hi> Ego puto
talia esse opera absque sermone, quae ratione nihil
nutibus differunt. Ubi vero ratio et sermo praecesserit,
et ita opus fuerit subsecutum, non debent existimari
<pb n="0229B"/>
simplices nutus, qui ornantur sermone, aut
ratione. Si igitur videris conversationem Judaeorum
sine ratione atque sermone, ita ut non queant eorum
quae agunt, rationem reddere, intellige quod
tunc in Zacharia praecessit, in imagine ipsius hucusque
compleri. Circumcisio eorum nutibus similis
est. Nisi enim circumcisionis ratio reddatur, nutus
est circumcisio et opus mutum. Pascha et aliae solemnitates
nutus magis sunt quam veritas. Usque hodie
populus Israel surdus et mutus est: neque poterat
fieri, ut non surdus esset et mutus, qui a se
sermonem abjecerat. Et olim quidem Moyses loquebatur: <hi>Ego autem alogos sum 
 <note>(Exod. V, 12)</note>
          </hi>: quod
licet Latinus aliter expresserit, tamen proprie
transferri potest, <hi>absque sermone,</hi> sive <hi>ratione;</hi> et
<pb n="0229C"/>
postquam hoc ait, accepit rationem et sermonem,
quem confessus fuerat se antea non habere. Populus
autem Israel, priusquam legem acciperet, absque
ratione et sermone quodam modo mutus erat:
deinde accepit sermonem, cujus imago fuit Moyses.
Iste igitur non confitetur modo, quod tunc confessus
est Moyses, eo quod sit mutus et alogos; sed nutibus
et silentio indicat se non habere sermonem, et non
habere rationem. Nonne tibi videtur confessio esse
stultitiae, quando nullus eorum potest legalium praeceptorum
et prophetici vaticinii rationem reddere?
Cessavit Christus esse in eis, reliquit eos sermo,
completum est illud quod in Isaia scribitur: <hi>Relinquetur
filia Sion sicut tabernaculum in vinea, et sicut
custodia in cucumerario, ut civitas quae expugnatur</hi> 
<pb n="0229D"/> <note>(Isai. I)</note>.
Quibus relictis, salus translata est ad nationes,
ut illi concitentur ad zelum. Intuentes ergo
dispensationem et arcanum Dei, quomodo Israel abjectus
sit in salute nostra, cavere debemus, ne forte
et illi nostri causa ejecti sint, et nos majori supplicio
digni simus, propter quos et alii derelicti sunt,
et nos nihil dignum adoptione Dei et ejus clementia
<pb n="0230A"/>
fecerimus, qua adoptavit nos, et in suos filios reputavit,
in Christo Jesu <note>(Rom. XI)</note>: cui est gloria et
imperium in saecula saeculorum, Amen.</p>
</div1>

<div1>
        <head>HOMILIA VI. De eo quod scriptum est: <hi>Cum autem concepisset Elizabeth, absconderat se:</hi> usque ad eum locum ubi ait: <hi>Hic erit magnus.</hi> Cap. I.</head>
<p> <hi>Quando concepit Elizabeth, abscondebat se mensibus
quinque, dicens: Quia sic mihi fecit Dominus in diebus,
quibus respexit auferre opprobrium meum in hominibus.</hi> Quaero quam ob causam postquam intellexit
se esse praegnantem <emph>261-262,</emph> publicum declinarit?
Ni fallor, hoc est etiam quod hi qui nuptiis
copulati sunt, non omne tempus coitus liberum inter
se habent; sed est tempus quando recedunt ab
<pb n="0230B"/>
opere nuptiarum. Si enim vir senex fuerit et
mulier anus, pudoris est maximi servire eos libidini,
servire conjugio, quae vel curae corporis et senectae
esse Dei videntur voluntate sublata. Haec
autem, quae ad sermonem angeli et dispensationem
Dei rursum fuerat viro copulata, erubescat
[ <hi>F.</hi> erubescebat] quod anus et pene decrepita ad
opus juvenum revertisset. Unde et abscondebat se
mensibus quinque: non usque ad nonum mensem,
donec partus ingrueret; sed usquequo conciperet
Maria. Quando enim illa concepit, et venit ad eam,
et facta est salutatio in aures ejus, exsultavit in gaudio
infans in utero Elizabeth, et prophetavit Spiritu
sancto plena, et locuta est quae evangelicus sermo
<pb n="0230C"/>
describit: <hi>Et diffamata sunt super omnem 
montanam
verba haec.</hi> Quando enim in populo rumor egressus
est habere eam in utero prophetam, et aliquid majus
esse homine qui gestabatur a Virgine, tunc non absconditur,
sed tota libertate se prodit, et exsultat
se habere Praecursorem in utero Salvatoris. Deinde
Scriptura commemorat, quod <hi>mense sexto conceptus
Elizabeth missus sit angelus Gabriel a Deo in civitatem
Galilaeae, cujus nomen Nazareth, ad Virginem desponsatam
viro, cui nomen Joseph de domo David, et
nomen Virginis, Maria.</hi> Rursum in mea mente volvens
quaero, quare Deus, cum semel Salvatorem judicaret
nasci ex virgine, non elegit puellam absque
sponso, sed eam potissimum quae jam fuerat desponsata.
Et nisi fallor, haec causa est. Debuit de ea
virgine nasci, quae non solum sponsum haberet;
<pb n="0230D"/>
sed, ut Matthaeus scribit, jam viro tradita fuerat, licet
eam vir necdum nosset <note>(Matth. I)</note>, ne turpitudinem
virginis habitus ipse monstraret, si virgo
videretur utero tumenti. Unde eleganter in cujusdam
martyris epistola scriptum reperi, Ignatium
dico episcopum Antiochae post Petrum secundum,
<pb n="0231A"/>
qui in persecutione Romae pugnavit ad bestias:
Principem saeculi hujus latuit virginitas Mariae:
latuit propter Joseph: latuit propter nuptias:
latuit quia virum habere putabatur. Si enim non
habuisset sponsum, et ut putabatur, virum, nequaquam
potuisset principi mundi hujus abscondi.
Statim enim cogitatio diaboli tacita subrepsisset:
quomodo ista, quae non concubuit cum viro,
praegnans est? Debet iste conceptus esse divinus,
debet aliquid humana natura esse sublimius. Econtrario
disposuerat Salvator, dispensationem suam
et assumptionem corporis ignorare diabolum: unde
et in generatione sua celavit eam; et discipulis postea
praecipiebat, ne manifestum eum facerent. Et
cum ab ipso diabolo tentaretur, nusquam confessus
<pb n="0231B"/>
est Dei se esse Filium, sed tantummodo respondebat:
Non oportet ut adorem te, nec ut lapides istos
panes faciam, ut me de alto praecipitem <note>(Matth. IV)</note>.
Et cum ista diceret, tacuit semper se esse Filium Dei.
Quaere et in alia Scriptura, et reperies voluntatis
Christi fuisse, ut adventum Filii Dei diabolus ignoraret.
Apostolus enim passionem ejus asserens nescisse
contrarias fortitudines, ait: <hi>Sapientiam loquimur inter
perfectos. Sapientiam autem non saeculi hujus, neque
principum saeculi hujus qui destruuntur; sed loquimur
Dei sapientiam in mysterio absconditam, quam
nullus principum hujus saeculi cognovit. Si enim cognovissent,
numquam Dominum gloriae crucifixissent <note>(I Cor. II)</note>
          </hi>.
Absconditum igitur fuit a principibus saeculi
mysterium Salvatoris. Quod autem econtrario objici
<pb n="0231C"/>
potest, solvendum mihi videtur antequam ab alio
praeponatur, qua ratione quod principes hujus saeculi
latuit, daemonem non latuit, eum praesertim qui
in Evangelio loquebatur: <hi>Venisti ante tempus torquere
nos, scimus te qui sis Filius Dei <note>(Matth. IX)</note>
          </hi>.
Sed considera, quia minor in malitia noverit Salvatorem:
qui vero major est in scelere, et versipellis,
et nequam, ex eo ipso, quod in malo major est, impeditur
nosse Filium Dei. Nos quoque ipsi, si minus habuerimus
mali, facilius possumus ad virtutem procedere.
Si vero magis in nobis fuerit mali, ingenti <emph>263-264</emph> 
labore sudandum est, ut majori malitia liberemur.
Haec de eo quod sponsum habuerit Maria.</p>
<p>Quia vero angelus novo sermone Mariam salutavit,
<pb n="0231D"/>
quem in omni Scriptura invenire non potui,
et de hoc pauca dicenda sunt. Id enim quod ait: <hi>Ave, gratia plena,</hi> 
 quod Graece dicitur, <foreign xml:lang="greek">κεχαριτωμένη,</foreign>
ubi in Scripturis alibi legerim non recordor;
sed neque ad virum istiusmodi sermo est, <hi>Salve,
gratia plena.</hi> Soli Mariae haec salutatio servatur. Si
enim scisset Maria et ad alium quempiam similem
factum esse sermonem, habebat quippe legis scientiam,
et erat sancta, et prophetarum vaticinia quotidiana
<pb n="0232A"/>
meditatione cognoverat, numquam quasi
peregrina eam salutatio terruisset. Propter quod
loquitur ei angelus: <hi>Ne timeas, Maria, invenisti
enim gratiam coram Domino. Ecce concipies in utero,
et paries filium, et vocabis nomen ejus Jesum. Is erit
magnus, et Filius Altissimi vocabitur.</hi> Dicitur et de
Joanne, <hi>erit magnus:</hi> et hoc ipsum Gabriel angelus
contestatur; sed quando venit Jesus vere magnus,
vere sublimis, ille qui prius magnus fuerat, minor
effectus est. Ille enim, inquit, fuit lucerna ardens
et lucens, et vos voluistis ad horam exsultare in
lumine ejus <note>(Joan. V)</note>. Magnitudo Salvatoris nostri
non tunc apparuit quando natus est; sed nunc
postquam oppressa ab adversariis videbatur, emicuit.
Vide magnitudinem Domini: In omnem terram
<pb n="0232B"/>
exivit sonus doctrinae ejus, et in fines orbis terrarum
verba illius <note>(Psal. XVIII)</note>. Dominus noster Jesus,
 qui virtus est Dei <note>(Rom. I, et I Cor. I)</note>, in omnem
diffusus est orbem, et impraesentiarum nobiscum
est, juxta illud quod in apostolo legitur: <hi>Congregatis
vobis et Spiritu meo cum virtute Domini nostri Jesu
Christi <note>(I Cor. V)</note>
          </hi>. Virtus Domini Salvatoris et cum
his est, qui ab orbe nostro in Britannia dividuntur,
et cum his qui in Mauritania, et cum universis qui
sub sole in nomine ejus crediderunt. Vide ergo
magnitudinem Salvatoris, quomodo in toto orbe
diffusa sit, et certe necdum ejus veram magnitudinem
exposui. Ascende in coelos, et vide eum, quomodo
coelestia repleverit. Apparuit siquidem angelis.
Descende cogitatione in abyssos, et videbis eum
<pb n="0232C"/>
etiam illuc descendisse. <hi>Qui enim descendit, ipse est
et qui ascendit, ut impleret omnia, ut in nomine Jesu
omne genu flectatur, coelestium, terrestrium, et infernorum <note>(Ephes. IV)</note>
          </hi>.
Considera virtutem Domini, quod
impleverit mundum, id est, coelestia, terrestria, et
infernalia, quomodo et coelum ipsum penetravit, et
in superna ascenderit. Legimus enim, quod pertransierit
coelos Filius Dei <note>(Hebr. IV)</note>. Si haec videris,
pariter intueberis non transitorie dictum: <hi>Magnus
erit;</hi> sed verbum opere completum. Magnus
est Dominus noster Jesus, et praesens, et absens,
tribuitque consortium fortitudinis suae huic coetui
nostro atque conventui: quod ut et singuli mereamur
accipere; deprecemur Dominum Deum, cui est gloria
<pb n="0232D"/>
et imperium in saecula saeculorum, Amen.
</p>
      </div1>

<div1>
        <head>HOMILIA VII. De eo quod scriptum est: <hi>Exsurgens autem Maria cum festinatione venit in montana,</hi> usque ad eum locum ubi ait; <hi>Erit consummatio eorum quae dicta sunt.</hi> Cap. I.</head>
<p>Meliores ad deteriores veniunt, ut eis ex adventu
suo aliquid tribuant emolumenti. Sic et Salvator
venit ad Joannem, ut sanctificaret baptisma illius:
<pb n="0233A"/>
et Maria statim ut audivit angelum nuntiantem,
quod conceperit Salvatorem, et quod cognata illius
Elizabeth haberet in utero, consurgens cum festinatione
venit in montana, et ingressa est domum
Elizabeth. <emph>265-266</emph> Jesus vero, qui in utero illius
erat, festinabat adhuc in ventre matris Joannem
positum sanctificare. Denique antequam veniret Maria,
et salutaret Elizabeth, non exsultavit infans in
utero: sed statim ut Maria locuta est verbum, quod
Filius Dei in ventre matris suggesserat, exsultavit infans
in gaudio, et tunc primum praecursorem suum
prophetam fecit Jesus. Oportebat quoque Mariam
cum Dei prole dignissima, post alloquium Dei, ad
montana conscendere, et in sublimioribus commorari.
Unde et scriptum est: <hi>Consurgens Maria in
<pb n="0233B"/>
diebus illis, venit in montana.</hi> Debuerat etiam, cum
esset sollicita, non pigra, properare sollicitudine,
et Spiritu sancto plena ad sublimiora perduci, et
virtute Dei protegi, a qua fuerat obumbrata. <hi>Venit
ergo in civitatem Judae, et in domum Zachariae, et
salutavit Elizabeth. Factum est cum audisset salutationem
Mariae Elizabeth, exsultavit infans in utero
ejus, et repleta est Spiritu sancto.</hi> Non est itaque
dubium quin quae tunc repleta est Spiritu sancto,
propter filium sit repleta. Neque enim mater primum
Spiritum sanctum meruit, sed cum Joannes
adhuc clausus in utero Spiritum sanctum recepisset,
tunc et illa post sanctificationem filii repleta est
Spiritu sancto. Poteris hoc credere, si simile quid
etiam de Salvatore cognoveris. Invenitur beata
<pb n="0233C"/>
Maria, sicut in aliquantis exemplaribus reperimus,
prophetare. Non enim ignoramus, quod secundum
alios codices et haec verba Elizabeth vaticinetur.
Spiritu itaque sancto tunc repleta est Maria, quando
coepit in utero habere Salvatorem. Statim enim ut
Spiritum sanctum accepit, Dominici corporis conditorem,
et Filius Dei esse coepit in utero, etiam
ipsa completa est Spiritu sancto. <hi>Exsultavit</hi> ergo <hi>infans in utero Elizabeth, et repleta est Spiritu sancto,
et clamavit voce magna et dixit:</hi> </p>
<p> <hi>Benedicta tu inter mulieres.</hi> Debemus in hoc loco,
ne simplices quique decipiantur, ea quae solent opponere
haeretici, confutare. In tantam quippe nescio
quis prorupit insaniam, ut assereret negatam fuisse
Mariam a Salvatore, eo quod post nativitatem illius
<pb n="0233D"/>
juncta fuerit Joseph: et locutus est, quae quali
mente dixerit ipse noverit qui locutus est: Si
quando igitur haeretici vobis tale quid objecerint,
respondete eis, et dicite: Certe Spiritu sancto plena
Elizabeth ait: <hi>Benedicta tu inter mulieres.</hi> Si sancto
Spiritu benedicta canitur Maria, quomodo eam Salvator
negavit? Porro quod asserunt eam nupsisse
post partum, unde approbent non habent. Hi enim
<pb n="0234A"/>
filii, qui Joseph dicebantur, non erant orti de Maria,
neque est ulla Scriptura quae ista commemoret. <hi>Benedicta tu inter mulieres, et benedictus fructus ventris
tui. Et unde mihi hoc, ut veniat Mater Domini
mei ad me?</hi> 
 Quod ait: <hi>Unde mihi hoc,</hi> non ignorans
dicit: et maxime Spiritu sancto plena, quasi nesciat
quod juxta Dei voluntatem Mater Domini venerit ad
eam; sed isto sensu loquitur: Quid boni feci? quae
opera mea tanta sunt, ut Mater Domini ad me veniat?
per quam justitiam, ex quibus bonis, de qua
fidelitate mentis hoc merui, ut Mater Domini mei
veniat ad me? <hi>Ecce enim ut facta est salutatio tua in
aures meas, exsultavit in exsultatione infans in utero
meo.</hi> Sancta erat anima beati Joannis, et adhuc in
matris utero clausa, venturaque in mundum, quasi
<pb n="0234B"/>
per experientiae sensum, sciebat quae Israel ignorabat.
Unde exsilivit: et non simpliciter exsilivit, sed
in gaudio. Senserat enim venisse Dominum suum,
ut sanctificaret servum suum, antequam de matris
utero procederet. Utinam mihi eveniat, ut ab infidelibus
stultus dicar, qui talibus credidi. Ipsum
opus ostendit et veritas, non me stultitiae, sed sapientiae
credidisse; et quia hoc quod stultum apud
illos putatur, mihi salutis occasio sit. Nisi enim
fuisset coelestis, et beata nativitas Salvatoris, nisi
habuisset divini aliquid, et humanitatem hominum
superegrediens, numquam totum orbem illius doctrina
penetrasset. Si tantummodo fuisset in Mariae
utero, et non <emph>267-268</emph> Dei Filius, quomodo poterat
fieri, ut et illo tempore et nunc, non solum
<pb n="0234C"/>
corporum, sed etiam animarum morbi multiplices
curarentur? Quis nostrum non insipiens fuit, qui
nunc propter misericordiam Dei habemus intelligentiam,
et sitimus Deum? Quis nostrum non incredulus
justitiae, qui nunc propter Christum justitiam
habemus, sequimurque justitiam? Quis nostrum
non errabundus et vagus, qui nunc propter adventum
Salvatoris non fluctuamus, atque turbamur,
sed sumus in via, in illo videlicet qui ait: <hi>Ego sum
via <note>(Joan. X)</note>
          </hi>? Possumus et reliqua congregantes
videre, quoniam omnia quae scripta sunt de eo,
divina admiratione digna referuntur: quod et nativitas
illius, et nutrimenta, et virtus, et passio, et
resurrectio non solum illo tempore, sed etiam nunc
operentur in nobis. Quis vos, o catechumeni, in Ecclesia
<pb n="0234D"/>
congregavit? qui stimulus impulit, ut, relictis
domibus, in hunc coetum coeatis? Neque enim nos
domus vestras singillatim circuivimus; sed omnipotens
Pater virtute invisibili subjicit cordibus vestris,
quos scit esse dignos, hunc ardorem, ut quasi
inviti, et retrectantes veniatis ad fidem, maxime
in exordio religionis, cum veluti trepidi et paventes
salutis fidem cum timore suscipitis. Obsecro vos, o
<pb n="0235A"/>
catechumeni, nolite retrectare: nemo vestrum formidet
et paveat, sed sequimini praeeuntem Jesum.
Ille vos trahit ad salutem, congregat in Ecclesiam,
nunc quidem super terram: si autem dignos fructus
feceritis, in Ecclesiam primitivorum qui scripti sunt
in coelestibus. <hi>Beata quae credidit, quia erit perfectio
his quae dicta sunt ei a Domino.</hi> Super quibus et beata
Maria magnificat Dominum Jesum. Magnificat autem
anima Dominum, spiritus Deum. Quae quam habeant
interpretationem, si concesserit Dominus, ut rursus
in Ecclesiam congregemur, ut festivi veniatis ad
domum Dei, et divinae lectioni praebeatis aures,
quaeremus, ventilabimus, disseremus, in Christo
Jesu, cui est gloria et imperium in saecula saeculorum.
Amen.
</p>
      </div1>

<div1>
        <head>HOMILIA VIII. De eo quod scriptum est; <hi>Magnificat anima mea Dominum,</hi> usque ad illum locum ubi ait; <hi>Timentibus efficit virtutem.</hi> Cap. I.</head>

<pb n="0235B"/>
<p>Ante Joannem prophetat Elizabeth, ante ortum
Domini Salvatoris prophetat Maria. Et quomodo
peccatum coepit a muliere, et deinceps ad virum
usque pervenit: sic et principium salutis a mulieribus
habuit exordium, ut caeterae quoque mulieres,
sexus fragilitate deposita, imitarentur vitam, conversationemque
sanctarum earum, quae vel maxime
nunc in Evangelio describuntur. Videamus ergo vaticinium
virginale. <hi>Magnificat,</hi> ait, <hi>anima mea Dominum,
et exsultavit spiritus meus in Deo salutari
<pb n="0235C"/>
meo.</hi> Duae res, anima scilicet et spiritus, duplici
laude funguntur. Anima Dominum praedicat, spiritus
Deum. Non quod alia laus Domini, alia Dei sit;
sed quia qui Deus est, idem et Dominus est: et qui
Dominus est, idem et Deus sit. Quaeritur quomodo
magnificet Dominum. Si enim Dominus nec augmentum,
nec decrementum, recipere potest, et quod est,
est: qua ratione nunc Maria loquitur: <hi>Magnificat
anima mea Dominum?</hi> Si considerem Dominum Salvatorem
imaginem esse invisibilis Dei <note>(Coloss. I)</note>, et
videam animam meam factam ad imaginem conditoris,
ut imago esset imaginis, neque enim anima mea
specialiter imago est Dei; sed ad similitudinem imaginis
prioris effecta est: tunc videbo quoniam in
exemplum eorum, qui solent imagines pingere, et
<pb n="0235D"/>
uno (verbi causa) vultu regis accepto ad principalem
similitudinem exprimendam artis industriam commendare,
unusquisque nostrum ad imaginem Christi
formans animam suam, aut majorem ei, aut minorem
ponit imaginem, vel obsoletam, vel sordidam, aut
claram, atque lucentem, et splendentem ad effigiem
imaginis principalis. Quando igitur grandem fecero
imaginem imaginis, id est, animam meam, et magnificavero
eam opere, <emph>269-270</emph> cogitatione, sermone,
tunc imago Dei grandis efficitur, et ipse Dominus,
cujus imago est in nostra anima, magnificatur.
Et quomodo crescit Dominus in nostra imagine,
<pb n="0236A"/>
sic si peccatores fuerimus, minuitur atque decrescit.
Sed nos pro imagine Salvatoris alias nobis imagines
induimus: pro imagine Verbi sapientiae, justitiae,
caeterarumque virtutum, diaboli formam assumimus,
ut dicatur de nobis: <hi>Serpentes, generatio
viperarum <note>(Matth. XXIII)</note>
          </hi>. Et leonis personam induimus,
et draconis, et vulpium, quando venenati, crudeles,
callidi sumus: necnon et hirci, vel porci,
quando ad libidinem promptiores. Memini quondam
Deuteronomium disserentem in eo loco ubi scriptum
est: <hi>Ne faciatis omnem similitudinem omnis animalis <note>(Deut. IV)</note>
          </hi>,
dixisse me quoniam spiritalis est in alios
facere imaginem masculi, in alios feminae: illum similitudinem
habere volucrum, illum reptilium, atque
serpentium, et alium facere similitudinem Dei. Haec
<pb n="0236B"/>
quomodo intelligantur sciet qui illa legerit. Anima
itaque Mariae primum magnificat Dominum, et postea
exsultat in Deo. Nisi enim antea crederemus, exsultare
non possemus. <hi>Quia respexit,</hi> inquit, <hi>in humilitatem
ancillae suae.</hi> In quam humilitatem Mariae respexit
Dominus? Quid habebat Mater Salvatoris humile
atque dejectum, quae Dei Filium gestabat in
utero? Quod ergo dicit: <hi>Respexit in humilitatem ancillae
suae,</hi> tale est quasi dixerit: Respexit in justitiam
ancillae suae, respexit in temperantiam, respexit
in fortitudinem atque sapientiam. Dignum quippe
est, ut virtutes respiciat. Respondeat aliquis, et dicat:
Intelligo quomodo Deus justitiam ancillae suae,
sapientiamque respiciat: quomodo autem intendat
humilitatem, non satis liquet. Consideret qui quaerit
<pb n="0236C"/>
talia, quoniam proprie in Scripturis una de virtutibus
humilitas praedicetur. Ait quippe Salvator: <hi>Discite
a me quia mansuetus sum, et humilis corde, et
invenietis requiem animabus vestris <note>(Matth. XI)</note>
          </hi>. Quod
si vis nomen hujus audire virtutis, quomodo etiam
a philosophis appellatur, ausculta eamdem esse humilitatem
quam respiciat Deus, quae ab illis <foreign xml:lang="greek">ἀτυφία,</foreign>
sive <foreign xml:lang="greek">μετριότης,</foreign> dicitur. Sed et nos quodam eam possumus
appellare circuitu, cum aliquis non est inflatus,
sed ipse se dejicit. Qui enim inflatur, cadit, secundum
Apostolum, in judicium diaboli: siquidem
et ille ab inflatione coepit atque superbia. <hi>Ut non,</hi> 
inquit, <hi>inflatus in judicium incidat diaboli <note>(I Tim.
III)</note>
          </hi>. Respexit super humilitatem ancillae suae. Humilem
me, inquit, et mansuetudinis sectantem dejectionisque
<pb n="0236D"/>
virtutem respexit Deus. <hi>Ecce enim
amodo beatam me dicunt omnes generationes.</hi> Si simpliciter
intelligam omnes generationes, super credentibus
illud interpretor. Si autem altius aliquid
fuero scrutatus, animadvertam quanti profectus sit
dicere: <hi>Quia fecit mihi magna qui est potens:</hi> quoniam
omnis qui se humiliat exaltabitur <note>(Luc. XVIII)</note>.
Respexit autem Deus in humilitatem beatae Mariae,
propterea fecit illi magna qui potens est, et sanctum
nomen ejus. <hi>Et misericordia ejus in generationes generationum.</hi> 
Misericordia Dei non in unam generationem,
nec in duas, neque in tres, sed nec in quinque,
<pb n="0237A"/>
verum in sempiternum extenditur in generationes
generationum, timentibus potentiam ejus. <hi>Fecit virtutem in brachio suo.</hi> 
 Licet infirmus ad Dominum
accesseris, si timueris eum, audire poteris
repromissionem quam tibi ob timorem tuum Dominus
pollicetur. Quae est ista repromissio? Timentibus,
inquit, se fecit virtutem. Virtus, sive imperium,
potestas est regia. Et enim <foreign xml:lang="greek">κράτος,</foreign> quod nos <hi>imperium</hi> 
 possumus appellare, ab eo dicitur quod
imperet, sive sub se universa contineat. Si ergo timueris
Dominum, dat tibi fortitudinem, sive imperium,
dat regnum, ut factus sub Rege regum, possideas
regnum coelorum, in Christo Jesu, cui est gloria
et imperium in saecula saeculorum. Amen.</p>
</div1>

<div1>
        <head> <emph>271-272</emph> HOMILIA IX. De eo quod scriptum est: <hi>Manebat cum ea mensibus tribus,</hi> usque ad cum locum ubi ait: <hi>Et loquebatur benedicens Dominum.</hi> Cap. I.</head>

<pb n="0237B"/>
<p>Tam eorum quae dicta sunt, quam illorum quae
facta referuntur, debet ratio esse sancto Spiritu
digna, et Christi fide, ad quam credentes vocamur.
Unde et nunc causa quaerenda est, quare Maria post
conceptum venerit ad Elizabeth, et manserit cum
ea mensibus tribus, aut quid causae fuerit, ut Lucas,
qui Evangelii scribebat historiam, etiam hoc scriberet,
quod manserit cum ea mensibus tribus, et postea
regressa sit in domum suam. Utique debet aliqua
esse ratio, quam si Dominus aperuerit cor nostrum,
sequens sermo monstrabit. Si enim eo quod tantum
venit Maria ad Elizabeth, et salutavit eam, exsultavit
<pb n="0237C"/>
infans in gaudio, et Spiritu sancto plena Elizabeth
prophetavit ea quae in Evangelio scripta sunt,
et in una hora tantos profectus habuit, nostrae conjecturae
relinquitur, quid in tribus mensibus Joannes
profecit, assistente Maria Elizabeth. Valde quippe
indignum est in puncto horae atque momento exsultare
infantem, et quodammodo gaudio lascivisse,
repletamque esse Spiritu sancto Elizabeth: per tres
vero menses, nec Joannem, nec Elizabeth, ex vicina
Matris Domini et ipsius Salvatoris praesentia profecisse.
Exercebatur ergo, et quodammodo in athletico
sancta matre, per tres menses urgebatur
Joannes, et praeparabatur in matris utero, ut mirabiliter
natus, mirabilius nutriretur. Quod enim extra
consuetudinem nutritus est, non refertur scriptum,
<pb n="0237D"/>
quomodo matris fuerit lactatus uberibus, quomodo
in sinu gerulae constitutus, sed statim sequitur: <hi>Et
erat in desertis, usque ad diem ostensionis suae ad Israel.</hi> 
Deinde legimus: <hi>Elizabeth autem completum
est tempus ut pareret, et peperit filium.</hi> Multi putant
superflue dici: <hi>Elizabeth autem completum est tempus
ut pareret, et peperit filium <note>(Marc. I)</note>
          </hi>. Quae enim
mulier potest parere, nisi tempus pariendi ante
compleverit? Sed qui Scripturas diligentissime contemplatur,
et audit populum loquentem, attendat
lectioni, observans tam in veteri, quam in novo
Testamento, sicubi scriptum in ortu peccatoris inveniat:
<pb n="0238A"/> <hi>Completum est tempus ut pareret,</hi> 
 numquam
omnino reperiet. Sed ubicumque justus nascitur,
ibi completur dies, illic in mundum completur adventus
sui. Ortus justi, plenitudinem habet: peccatoris
nativitas, ut ita dicamus, vacuitatem atque
inanitatem. Haec de eo quod scriptum est: <hi>Completum
est tempus ut pareret.</hi> Congratulabantur matri
ejus vicini, et cognati, et volebant in honorem
patris puero nomen ponere, ut vocaretur Zacharias.
Porro Elizabeth, sancto Spiritu suggerente, aiebat: <hi>Joannes est nomen ejus.</hi> 
 Deinde cum illi causas justas
quaererent cur Joannes potissimum vocaretur, cum
in genere ipsius nullus haberet hoc nomen, interrogant
patrem, qui non valens respondere (manu et
litteris est locutus). Scripsit enim in pugillari, <hi>Joannes est nomen ejus:</hi> 
 statimque ut stylus impressus
<pb n="0238B"/>
est cerae, lingua, quae prius fuerat vincta, laxata
est. Recepit eloquium, non humanum, quoniam
ligata fuit lingua ejus; humana tamen non fuit.
Vinxerat enim eam incredulitas. Statim ut soluta
est, humana esse desinit, et loquebatur benedicens
Deum, et prophetavit ea quae scripta sunt in Evangelio,
de quibus, praebente Domino Jesu Christo,
cum tempus fuerit, disseremus: cui est gloria et
imperium in saecula saeculorum. Amen.</p>
</div1>

<div1>
        <head> <emph>273-274</emph> HOMILIA X. De eo quod scriptum est: <hi>Plenus Spiritu sancto prophetavit,</hi> usque ad eum locum ubi ait: <hi>Antecedet enim coram Domino parare vias ejus.</hi> Cap. I.</head>
<p>Plenus Spiritu sancto Zacharias, duas prophetias
<pb n="0238C"/>
generaliter nuntiat, primam de Christo, alteram de
Joanne. Quod manifeste de verbis ipsius approbatur,
in quibus quasi de praesentia, et qui versaretur in
mundo loquitur Salvatoris, ac dein de Joanne: <hi>Repletus
enim Spiritu sancto prophetavit dicens: Benedictus
Dominus Deus Israel, quia visitavit et fecit
redemptionem plebis suae.</hi> Visitante enim et Deo volente
redimere populum suum, mansit Maria cum
Elizabeth, postquam ei locutus est angelus, mensibus
tribus, ut per ineffabilem quamdam virtutem,
non solum Joannem, sicut dudum diximus, sed etiam
Zachariam, ut nunc Evangelicus sermo declarat,
praesens Salvator instrueret. Paulatim quippe et hic
per tres menses sancti Spiritus augmenta capiebat,
et cum nesciret erudiebatur, et de Christo prophetavit
<pb n="0238D"/>
dicens: <hi>Qui dedit redemptionem populo suo, et
suscitavit cornu salutis nobis in domo David,</hi> in qua
secundum carnem natus est Christus. Et vere quia
fuit cornu salutis, in domo David prophetia ista
concinitur. <hi>Vinea enim facta est in cornu <note>(Isai. V)</note>
          </hi>.
In quo cornu? In Christo Jesu, in illo in quo nunc
scribitur: <hi>Suscitavit cornu salutis nobis in domo David
pueri sui, sicut locutus est per os sanctorum suorum
prophetarum: salutem ex inimicis nostris.</hi> Non putemus
nunc de corporalibus inimicis dici, sed de spiritalibus.
Venit enim Dominus Jesus fortis in praelio,
destruere omnes inimicos nostros, ut nos de insidiis
<pb n="0239A"/>
eorum liberaret. <hi>De manu inimicorum nostrorum
et de manu eorum qui nos oderunt. Facere misericordiam
cum patribus nostris.</hi> Ego puto quod, in adventu
Domini Salvatoris, et Abraham, et Isaac, et Jacob
fruiti sint misericordia Dei. Neque enim credibile
est, ut qui prius viderent diem illius, et laetati sunt,
postea in adventu ipsius, et nativitate de Virgine,
nihil utilitatis acceperint. Et quid de patriarchis
loquor? Ad altiora Scripturarum auctoritatem sequens
audacter ascendam, quoniam praesentia Domini
Jesu et dispensatio illius non solum terrena,
sed etiam coelestia juverit. Unde et Apostolus ait: <hi>Pacem faciens per sanguinem crucis suae, sive super
terram, sive in coelis 
 <note>(Ephes. II)</note>
          </hi>. Si autem in coelis
et in terra praesentia Domini profuit, cur paveas dicere
<pb n="0239B"/>
quod adventus illius etiam majoribus profuit,
ut impleatur quod dicitur: <hi>Facere misericordiam
cum patribus nostris, et recordari testamenti sancti sui,
juramenti quod juravit ad Abraham patrem nostrum,
ut daret nobis absque timore de manu inimicorum
liberari?</hi> Crebro de hostium manu aliqui liberantur,
sed non absque timore. Cum enim metus discrimen
ante praecesserint, et ita de inimicorum manu quis
fuerit erutus, liberatur quidem, sed non sine timore.
Porro adventus Domini Jesu de manu inimicorum
absque timore nos eruit. Non enim sensimus inimicos
nostros, nec eos vidimus repugnantes; sed
nescimus quomodo repente de faucibus eorum et
insidiis erepti sumus, in puncto atque momento, et
transtulit nos in haereditatem partemque justorum.
<pb n="0239C"/> <hi>Et liberati sumus de manu inimicorum sine metu, ut
serviamus Deo in sanctitate et justitia coram eo omnibus
diebus nostris. Et tu, puer, propheta Altissimi
vocaberis.</hi> 
 Apud memetipsum quaerens rationem
quare non quasi de Joanne, sed ad Joannem ipsum
dicat [ <hi>Al.</hi> dicens]: <hi>Et tu, puer, propheta Altissimi
vocaberis,</hi> et reliqua, superfluum enim fuit ad non
audientem loqui, et ad parvulum atque lactantem
apostropham facere: hanc puto posse me reperire,
quod quomodo mirabiliter Joannes natus est, et angelo <emph>275-276</emph> 
 praedicante, venit in mundum, et
tribus mensibus Maria juxta Elizabeth commorante,
fusus est in terram, sic etiam cuncta quae super eo
scripta sunt, mirabiliter facta referuntur. Quod si
dubitas statim de utero matris effusum posse verba
<pb n="0239D"/>
patris audire, et scire quid sit hoc quod ad se dicitur: <hi>Et tu, puer, propheta Altissimi vocaberis,</hi> 
 considera
multo fuisse mirabilius quod praecessit: <hi>Ecce
ut facta est vox salutationis tuae in aures meas, exsultavit
infans in gaudio in utero meo.</hi> Si enim adhuc in
ventre matris conclusus audit Jesum, et audiens
exsilivit, atque laetatus est, quare non credas eum
jam genitum prophetiam patris audire et intelligere
<pb n="0240A"/>
potuisse, dicentem ad se: <hi>Et tu, puer, propheta
Excelsi vocaberis, antecedes enim coram Domino parare
vias ejus?</hi> Ideo reor Zachariam festinasse, ut loqueretur
ad parvulum, quia sciebat eum post paululum
in eremo moraturum, nec se ejus posse praesentiam
habere. <hi>Puer enim erat in desertis usque ad diem
ostensionis suae ad Israel <note>(Exod. III)</note>
          </hi>. Et Moyses in
desertis moratus est; sed post, et expletis jam
aetatis suae annis, fugit ex Aegypto, et per alios
annos pecora custodivit: Joannes vero statim ut
natus est, transiit ad deserta, et qui major fuit
inter natos mulierum, majori nutrimento dignus
apparuit. De quo propheta loquitur: <hi>Ecce mitto angelum
meum ante faciem tuam <note>(Malac. III)</note>
          </hi>. Recte
angelus dicitur qui missus fuerat coram Domino,
<pb n="0240B"/>
et prophetantem patrem statim ut natus est, audire
potuit, et intelligere. Quamobrem nos qui tantis
mirabilibus credimus, credamus pariter resurrectioni,
credamus et repromissionibus quae venturae
sunt, regnoque coelorum quod nobis quotidie spiritus
pollicetur. Quae omnia ut scripta sunt, mirabiliter
plusquam sentire possumus, accipiamus in
Christo Jesu, cui est gloria et imperium in saecula
saeculorum. Amen.</p>
</div1>

<div1>
        <head>HOMILIA XI. De eo quod scriptum est: <hi>Puer autem crescebat, et confortabatur spiritu,</hi> usque ad eum locum ubi ait: <hi>Haec est descriptio prima quae facta est sub praeside Syriae Cyrino.</hi> Cap. I et II.</head>
<p>Bifarie in Scripturis sanctis crescere quid dicitur:
<pb n="0240C"/>
unum corporaliter, ubi voluntas humana nihil prodest,
alterum spiritaliter, ubi causa crescendi in
studio consistit humano. De hoc ergo quod secundum
posuimus, id est, spiritali, nunc Evangelista narrat: <hi>Puer autem crescebat, et confortabatur spiritu.</hi> 
 Quod
dicit, tale est: crescebat spiritu, nec in eadem permanebat
mensura qua coeperat; sed semper crescebat
in eo spiritus, et per singulas horas atque momenta
spiritu succrescente, anima quoque sua incrementa
capiebat, et non solum anima, sed etiam
sensus et mens augmenta spiritus sequebatur. Illud
quod praecepit Deus: <hi>Crescite et multiplicamini <note>(Genes.
I)</note>
          </hi>, qui simpliciter et juxta litteram accipiunt,
quomodo exponere potuerint nescio. Esto enim <hi>multiplicamini</hi> 
referatur ad numerum, et dum plures
<pb n="0240D"/>
fiunt quam prius fuerant, multiplicatio habet locum:
hoc vero quod sequitur, <hi>Crescite,</hi> non est in nostra
potestate. Quis enim hominum non velit ad staturam
suam adjicere <note>(Matth. VI)</note>, ut longior fiat? Si ergo
propterea quid praecipitur ut fiat, stultum est quippe
praecipere, quod is cui praecipias, facere non possit:
et praecipitur nobis ut crescamus, utique id praecipitur
quod facere non possumus. Vis scire quomodo
<pb n="0241A"/>
intelligitur, <hi>Crescite?</hi> ausculta quid Isaac fecerit, de
quo dicitur: <hi>Isaac proficiebat, et major fiebat, donec
factus est magnus, vel vehementer nimis <note>(Genes. XXI)</note>
          </hi>.
Semper enim voluntas illius ad meliora se tendens,
habebat profectus suos, et mens divinius aliquid contemplabatur,
et exercebat se memoria, ut plura in
thesauro suo conderet, ut firmius retineret. Atque
in hunc modum evenit, ut qui omnes virtutes suas
in animae agro excoluerit, impleret mandatum praecipiens, <hi>Crescite.</hi> 
 Quamobrem et Joannes adhuc parvulus
crescebat, et multiplicabatur. Difficillimum
autem est parvulum <emph>277-278</emph> spiritu crescere, et
inter mortales petrarum. <hi>Puer autem crescebat, et
confortabatur spiritu <note>(Matth. XXIX)</note>
          </hi>. Aliud est <hi>crescebat,</hi> 
aliud <hi>confortabatur.</hi> Infirma est humana natura,
<pb n="0241B"/>
et ut fieri possit fortior, divino auxilio indiget. Legimus, <hi>Caro infirma.</hi> 
 Quo igitur auxilio confirmanda
est? Utique spiritu. Spiritus enim promptus, caro
autem infirma. Qui vult fortior fieri, non debet nisi
in Spiritu confortari. Multi confortantur carne, corpore
roborantur; athleta autem Dei spiritu roborandus
est, et cum sic fuerit confortatus, sapientiam
carnis elidet, et spiritalis effectus, subdet corpus animi
imperio. Non putemus ergo simplicem de Joanne
historiam esse conscriptam, et quae nihil ad nos pertineat,
in eo quod dicitur, <hi>crescebat et confortabatur
spiritu:</hi> sed ad imitationem nostram, ut multiplicati
spiritaliter juxta eum quem diximus sensum, incrementa
capiamus. <hi>Et erat in desertis usque ad diem
ostensionis suae ad Israel.</hi> Dixit nuper quod et conceptus
<pb n="0241C"/>
Joannes stupendum quid habuerit, quando
exsultavit infans in utero, et suum necdum genitus
Dominum recognovit: et nativitas non impar miraculum,
quando ad eum velut audientem Zachariae
prophetantis sermo convertitur, dicens: <hi>Et tu, puer,
propheta Altissimi vocaberis.</hi> Digne igitur qui sic conceptus
fuerat, et natus, non exspectavit, ut a patre
nutriretur usque ad diem ostensionis suae ad Israel,
sed recessit, fugiens tumultum urbium, populi frequentiam,
viciniam civitatum, et abiit in deserta, ubi
purior aer erat et coelum apertius, et familiarior
Deus, ut quia necdum sacramentum baptismi, nec
praedicationis tempus advenerat, vacaret orationibus,
et cum angelis conversaretur, appellaretque
Dominum, et illum audiret respondentem atque dicentem:
<pb n="0241D"/> <hi>Ecce adsum 
 <note>(Matth. XI)</note>
          </hi>. Sicut enim Moyses
loquebatur, et Deus respondebat ei: sic puto quod
Joannes locutus fuerit in deserto, et Dominus responderit
ei. Hoc arbitror, certa de Scripturis ratione
commotus. Si enim major in natis mulierum Joanne
Baptista fuit nemo, Moysi autem respondit Deus,
consequenter respondit et Joanni qui major Moyse
fuit, qui est nutritus in eremo, cujus nativitatem
idem archangelus qui et Domini nuntiavit, cujus
pater qui eum nasci non credebat, obmutuit. Erat
igitur in deserto Joannes, et nutriebatur novo et
extra humanam naturam modo, id ipsum Matthaeo
<pb n="0242A"/>
memorante: <hi>Cibus autem ejus erant locustae, et mel
silvestre <note>(Matth. III)</note>
          </hi>. Quia enim minister fuit primi
Salvatoris adventus, et tantummodo de dispensatione
carnis Dominicae loquebatur, ac prophetia illius eum
qui natus fuerat ex Virgine, praecinebat, non habuit
domesticum mel, et humana diligentia percolatum,
sed silvestre mel, et volucre non grande, non in
sublime se elevans, verum volucre parvum, et vix
a terra consurgens, et saliens potius quam volans.
Quid plura? manifestissime dicitur quod locustae
fuerint cibus ejus, parvulum animal et mundum.
Considerate ergo, fratres charissimi, quod qui nove
natus fuerat, nove nutritus est. Post quae Scriptura
subjicit; <hi>Factum est autem in diebus illis, exivit edictum
a Caesare Augusto, ut describeretur omnis orbis.
<pb n="0242B"/>
Haec fuit descriptio prima a praeside Syriae Cyrino <note>(Luc. II)</note>
          </hi>.
Dicat aliquis: O evangelica narratio! Quoniam
prima descriptio universi orbis sub Caesare
Augusto fuerit, et inter omnes etiam Joseph cum
Maria desponsata sibi atque praegnante nomen retulerit
in censum, ac priusquam descriptio compleretur,
ortus fuerit Jesus, diligentius intuenti sacramentum
quoddam videtur significare, quod in totius orbis
professione describi oportuerit et Christum, ut cum
omnibus scriptus sanctificaret omnes, et cum orbe
relatus in censum, communionem sui praeberet orbi,
ut post hanc descriptionem, describeret quosque ex
orbe secum in libro viventium: ut quicumque credidissent
in eo, postea cum sanctis illius scriberentur
in coelis, cui est gloria et imperium in saecula saeculorum.
<pb n="0242C"/>
Amen.</p>
</div1>

<div1>
        <head> <emph>279-280</emph> HOMILIA XII. De eo quod scriptum est, angelum venisse de coelo, et ortum Domini nuntiasse pastoribus. Cap. II.</head>
<p>Natus est Dominus meus Jesus, et angelus descendit
de coelo annuntians nativitatem ejus. Videamus
itaque quem quaesierit, ut eis nuntiaret adventum.
Non venit Jerosolymam, non quaesivit Scribas et
Pharisaeos, non synagogam ingressus est Judaeorum,
sed pastores reperit super greges suos vigilias
excubantes, eisque loquitur: <hi>Natus est hodie Salvator,
qui est Christus Dominus.</hi> Putasne nihil aliud
divinus Scripturarum sermo significat, sed tantum
hoc quod ad pastores venerit angelus, et eis locutus
<pb n="0242D"/>
sit? Audite, pastores Ecclesiarum, pastores Dei,
quod semper angelus ejus descendat e coelo, et
annuntiet vobis quoniam natus est vobis hodie Salvator,
qui est Christus Dominus. Etenim pastores
Ecclesiarum, nisi ille pastor venerit, per se bene
gregem servare non poterunt, infirma est eorum
custodia, nisi Christus cum eis paverit atque servaverit.
Dudum in Apostolo lectum est, Dei cooperatores
sumus <note>(I Cor. III)</note>. Pastor bonus, qui imitatur
pastorem bonum <note>(Joan. X)</note>, cooperator est Dei
et Christi. Et propterea pastor bonus est, qui habet
secum pastorem optimum compascentem sibi. Posuit
<pb n="0243A"/>
enim Deus in Ecclesia apostolos, prophetas,
evangelistas, pastores, doctores, omnia in perfectione
sanctorum <note>(Eph. IV)</note>. Et haec quidem sunt
dicta simplicius. Caeterum si ad sacratiorem oportet
ascendere intelligentiam, dicam quosdam fuisse pastores
angelos qui res humanas regerent. Et cum horum
unusquisque suam custodiam conservaret, et
diebus ac noctibus vigilans jam laborem ferre non
posset, et hoc ageret industrie, ut gentes quae sibi
creditae fuerant, gubernaret, venisse angelum nato
Domino, et annuntiasse pastoribus, quod verus esset
pastor exortus. Verbi gratia, ut ad exemplum
veniam, erat quidam pastor Macedoniae, hic necessarium
habebat auxilium Domini: propterea apparuit
in somnis vir Macedo Paulo, dicens: <hi>Transiens
<pb n="0243B"/>
in Macedoniam, adjuva nos <note>(Act. XVI)</note>
          </hi>. Quid de
Paulo loquar? cum haec non Paulo, sed qui in Paulo
erat, locutus sit Jesus? Indigent itaque pastores
praesentia Christi. Quamobrem angelus descendit de
coelo, et ait: <hi>Nolite timere. Ecce enim annuntio vobis
gaudium magnum.</hi> Vere gaudium magnum, his quibus
hominum fuerat, et provinciarum cura permissa,
Christum venisse in mundum. Multum utilitatis accepit
angelus, qui dispensabat Aegyptias res, postquam
Dominus descendit e coelo, ut Aegyptii Christiani
fierent. Profuit et cunctis, qui diversas
provincias obtinebant. Verbi causa, praesidi Macedoniae,
praesidi Achaiae, reliquarumque regionum.
Neque enim fas est credere malos angelos suis
praeesse provinciis, et bonos non easdem provincias
<pb n="0243C"/>
habere permissas. Hoc autem quod de singulis provinciis
dicit, puto etiam de universis hominibus generaliter
debere credere. Unicuique duo assistunt
 Angeli, alter justitiae, alter iniquitatis. Si bonae
cogitationes in corde nostro fuerint, et in animo
justitia pullularit, haud dubium quin nobis loquatur
angelus Domini. Si vero mala fuerint in nostro
corde versata, loquitur nobis angelus diaboli. Quomodo
igitur per singulos homines bini sunt angeli,
sic opinor et in singulis dispares esse provinciis,
ut sint et boni, sint et mali. Verbi gratia, in Epheso
propter eos qui in illa urbe peccatores erant,
pessimi angeli praesidebant. Rursus quia multi erant
credentes in ea, erat et angelus Ecclesiae Ephesiorum,
utique bonus. Hoc autem quod de Epheso
<pb n="0243D"/>
diximus, super omnibus provinciis cognoscendum.
Ante adventum Domini Salvatoris, isti angeli parum
poterant creditis sibi utilitatis afferre, et conatus
eorum sequi <emph>281-282</emph> non valebat effectus.
Quoddam est signum, quam parum prodesse poterant
subjectis. Ausculta quod dicimus: Quando angelus
Aegyptiorum Aegyptios adjuvabat, vix unus
proselytus credebat in Deum, et hoc fiebat, Aegyptios
angelo dispensante. Denique quia plerique de
Aegyptiis et Idumaeis proselyti accipiebant fidem
Christi, propterea Scriptura dicit: <hi>Non abominaberis
<pb n="0244A"/>
Aegyptium, quoniam advenae eratis in terra Aegypti,
et Idumaeum, quia frater tuus est. Filii si nati fuerint
eis, in generatione tertia intrabunt in Ecclesiam Dei <note>(Deut. XXIII)</note>
          </hi>.
Atque ita fiebat, ut de omnibus gentibus
nonnulli proselyti fierent, et hoc ipsum angelis,
qui gentes habebant subditas, adnitentibus.
Nunc autem populi credentium accedunt ad fidem
Jesu, et angeli quibus creditae fuerint Ecclesiae, roborati
praesentia Salvatoris, multos adducunt proselytos,
ut congregentur in omni orbe conventicula
Christianorum. Quapropter consurgentes laudemus
Dominum, et fiamus pro carnali Israel, spiritalis
Israel. Benedicamus omnipotenti Deo opere, cogitatione,
sermone, in Christo Jesu, cui est gloria et
imperium in saecula saeculorum. Amen.</p>
</div1>

<div1>
        <head>HOMILIA XIII. De eo quod scriptum est: <hi>Et facta est multitudo exercitus coelestis,</hi> usque ad eum locum ubi ait: <hi>Invenerunt Mariam et Jesum positum in praesepe.</hi> Cap. II.</head>

<pb n="0244B"/>
<p>Dominus noster, atque Salvator in Bethleem, et
multitudo coelestis exercitus laudat Deum, et dicit: <hi>Gloria in excelsis Deo, et super terram pax hominibus
bonae voluntatis.</hi> 
 Haec autem loquitur multitudo coelestis
exercitus, quia jam defecerat praebere hominibus
auxilium, et videbat se opus quod sibi creditum
fuerat, implere non posse absque eo qui vere
salvare poterat, et praesules quoque ipsos juvare, ut
homines salvarentur. Quomodo igitur scriptum est
<pb n="0244C"/>
in Evangelio, quod quidam remis sulcantes mare
adversus contrarios ventos jam fessi erant, et viginti
quinque, sive triginta stadiis laborantes, portum
tenere non poterant, et postea Dominus supervenit,
et quiescere fecit fluctus tumentes, navemque
cujus hinc inde latera tundebantur, ab imminenti
discrimine liberavit <note>(Joan. VI)</note>: sic intellige quoniam
et angeli volebant quidem hominibus praebere
auxilium, et eis ab aegrotationibus suis tribuere sanitatem,
quia <hi>omnes sunt apparitores spiritus in ministerium
missi propter eos qui consecuti sunt salutem <note>(Hebr. I)</note>
          </hi>:
qui quantum in suis viribus erat, adjuvabant
homines. Videbant autem multo inferiorem
suam esse medicinam, quam illorum cura poscebat.
Porro ut de exemplo possis intelligere quod dicimus,
<pb n="0244D"/>
vide mihi urbem in qua aegrotent plurimi, et
medicorum frequens adhibeatur manus: sint diversa
vulnera, quotidie in emortuam carnem serpens putredo
penetret: et tamen medici qui adhibiti sunt ad
curandum, nequeant alia ultra invenire medicamina,
et artis suae scientia magnitudinem mali vincere;
cum haec in talibus nacti sint, eveniat aliquis archiater
qui habeat summam in arte notitiam, et illi
qui prius sanare nequiverant cernentes magistri
manu putredines cessare vulnerum, non invideant,
non livore crucientur, sed in laudes erumpant archiatri,
<pb n="0245A"/>
et praedicent Deum qui et sibi et aegrotantibus
tantae scientiae hominem miserit. In hanc ergo
similitudinem et multitudo exercitus angelorum
audita est dicens: <hi>Gloria in excelsis Deo, et super
terram pax in hominibus bonae voluntatis.</hi> Postquam
enim Dominus venit ad terram, pacem fecit per
sanguinem crucis suae, sive eorum quae in terra
erant, sive eorum quae in coelis <note>(Ephes. I)</note>. Siquidem
volentes angeli ut recordarentur homines creatoris
sui, cum fecissent omnia quae in suis viribus
erant, ut sanarentur, et noluissent illi respicere sanitatem,
cernunt eum qui sanare potuit, et glorificantes
dicunt: <hi>Gloria in excelsis Deo et super terram
pax.</hi> Diligens Scripturae lector inquirat quomodo Salvator
loquitur: <hi>Non veni pacem mittere super terram,
<pb n="0245B"/>
sed gladium <note>(Matt. X)</note>
          </hi>, <emph>283-284</emph> et nunc angeli in
ejus nativitate decantant, <hi>super terram pax.</hi> Siquidem
et in alio loco ex persona ipsius dicitur: <hi>Pacem
meam do vobis, pacem relinquo vobis. Non sicut mundus
iste dat pacem, ego do pacem <note>(Joan. XIV)</note>
          </hi>. Videat ergo
quod inferimus, an possit solvere quaestionem.
Si scriptum esset, <hi>super terram pax,</hi> et hucusque
esset finita sententia, recte quaestio nasceretur.
Nunc vero in eo quod additum est, hoc est, quod
post pacem dicitur, <hi>in hominibus bonae voluntatis,</hi> 
solvit quaestionem. Pax enim quam non dat Dominus
super terram, non est pax bonae voluntatis.
Neque enim ait simpliciter, <hi>Non veni pacem mittere,</hi> 
sed cum additamento, <hi>super terram:</hi> neque econtrario
dixit, <hi>Non veni pacem mittere super terram hominibus
<pb n="0245C"/>
bonae voluntatis.</hi> Haec locuti sunt angeli ad pastores,
qui non solum eo tempore loquebantur, sed
usque hodie nisi locuti fuerint ad pastores, et sua
eis opera copularint, dicitur ad eos: <hi>Nisi Dominus
aedificaverit domum, in vanum laboraverunt qai aedificant
eam. Nisi Dominus custodierit civitatem, in vanum
laborabit qui custodit eam <note>(Psal. CXXVII)</note>
          </hi>. Si audacter
expedit loqui Scripturarum sensum sequenti,
per singulas Ecclesias bini sunt episcopi, alius visibilis,
alius invisibilis: ille visui carnis, hic sensui
patens. Et quomodo homo si commissam sibi dispensationem
bene egerit, laudatur a Domino: si
male, culpae et vitio subjacet; sic et angelus. Scriptum
est enim in Apocalypsi Joannis: <hi>Sed habes ibi
nomina pauca quae polluerunt illud,</hi> vel <hi>illud.</hi> Et
<pb n="0245D"/>
rursus: <hi>Habes ibi qui doctrinam Nicolaitarum doceant <note>(Apoc. II)</note>
          </hi>:
ac deinde habes illa vel illa peccata
facientes, et accusantur angeli, quibus creditae
sunt Ecclesiae. Si autem angelis sollicitudo est,
quomodo Ecclesiae gubernentur, quid necesse est de
hominibus dicere, quantum metum habeant, ut possint
cum angelis laborantibus laborantes salutem
<pb n="0246A"/>
consequi? Ego puto inveniri simul posse et angelum
et hominem bonos Ecclesiae episcopos, et quodammodo
unius operis esse participes. Quod cum ita sit,
petamus omnipotentem Deum, ut angeli et homines,
Ecclesiarum episcopi, adjumento sint nobis, et
sciamus quoniam utrique pro nobis a Domino judicentur.
Quod si illi fuerint judicati, et vitium atque
peccatum non in eorum incuria, sed in nostra negligentia
fuerit inventum, nos arguemur, atque
plectemur. Illis enim universa facientibus, et pro
nostra salute nitentibus, nos nihilominus a peccatis
vacabimus. Porro frequenter evenit, ut nobis
laborantibus, illi suum officium non expleant, et in
culpis sint. <hi>Et factum est,</hi> inquit, <hi>cum abiissent ab
eis angeli in coelos, pastores dixerunt ad invicem.
<pb n="0246B"/>
Transeamus usque Bethleem, et videamus hoc verbum
quod factum est, quod Dominus ostendit nobis. Venerunt
festinantes, et invenerunt Mariam et Joseph et
puerum.</hi> Quia festinantes venerant, et non pedetentim,
neque fesso gradu, ideo invenerunt Joseph dispensatorem
ortus Dominici, et Mariam quae Jesum
fudit in partum, et ipsum Salvatorem jacentem in
praesepio. Illud erat, de quo propheta vaticinatus
est dicens: <hi>Cognovit bos possessorem suum, et
asinus praesepe Domini sui:</hi> Bos animal mundum
est, asinus animal immundum. Cognovit asinus
praesepe Domini sui. Non populus Israel cognovit
praesepe Domini sui, sed immundum animal ex
gentibus. <hi>Israel vero me non cognovit, et populus
meus me non intellexit <note>(Isai. I)</note>
          </hi>. Intelligentes hoc praesepe,
<pb n="0246C"/>
nitamur cognoscere Dominum, et digni fieri
scientia ejus, assumere quoque nativitatem et resurrectionem
carnis ejus, sed et inclytum ac secundum
majestatis ejus adventum, cui est gloria et imperium
in saecula saeculorum. Amen.</p>
</div1>

<div1>
        <head> <emph>285-286</emph> HOMILIA XIV. De eo quod scriptum est: <hi>Cum autem impleti essent dies circumcisionis ejus,</hi> usque ad eum locum ubi ait: <hi>Par turturum et duos pullos columbarum.</hi> Cap. II.</head>
<p>Quod mortuus est Christus, pro peccato mortuus
est. Non quia ipse peccaverit, neque enim peccatum
fecit, nec inventus est dolus in ore ejus; sed mortuus
est, ut nos qui mortui sumus, illo moriente peccatis,
nequaquam peccato et vitiis viveremus <note>(Rom.
VI)</note>. Unde scribitur: Sicut igitur commortui sumus
<pb n="0246D"/>
tunc illo moriente, et consurreximus resurgenti:
sic cum eo circumcisi sumus, et post circumcisionem
solemni purgatione mundati. Unde non jam indigemus
circumcisione carnali. Et ut scias propter nos
fuisse illum circumcisum, audi Paulum manifestissime
praedicantem. <hi>In quo habitat,</hi> inquit, <hi>omnis
plenitudo divinitatis corporaliter, et estis in illo repleti,
<pb n="0247A"/>
qui est caput omnis principatus et potestatis, in
quo et circumcisi estis circumcisione sine manibus in
exspoliatione corporis carnis, in circumcisione Christi,
consepulti ei in baptismate, in quo et consurreximus
per fidem operationis Dei, qui suscitavit eum a mortuis <note>(Col. I)</note>
          </hi>.
Et mors igitur, et resurrectio, et circumcisio
ejus, pro nobis factae sunt. <hi>Cum impleti,</hi> 
inquit, <hi>essent dies circumcidendi puerum, vocatum
fuerat nomen ejus Jesus, quod vocatum est ab angelo
antequam conciperetur.</hi> Vocabulum Jesu gloriosum
omni adoratu, cultuque appellari, neque ab eis efferri
in mundum, sed ab excellentiori quadam majorique
natura. Unde signanter evangelista addidit
dicens: <hi>Et vocatum est nomen ejus Jesus, quod vocatum
fuerat ab angelo antequam in utero conciperetur.</hi> 
<pb n="0247B"/>
Dehinc sequitur: <hi>Cum jam impleti essent dies purgationis
eorum secundum legem Moysi, duxerunt eum
Jerosolymam.</hi> Propter purgationem, inquit, eorum.
Quorum eorum? Si scriptum esset propter purgationem
ejus, id est, Mariae quae pepererat, nihil quaestionis
oriretur, et audacter diceremus, Mariam,
 quae homo erat, purgatione indiguisse post partum.
Nunc vero in eo quod ait, <hi>dies purgationis eorum,</hi> 
non videtur unum significare, sed alterum, sive
plures. Ergo Jesus purgatione indiguit, et immundus
fuit, aut aliqua sorde pollutus. Temerarie forsitan
videor dicere, sed Scripturarum auctoritate commotus.
Vide quid in Job scriptum est: <hi>Nemo mundus
a sorde, nec si unius quidem diei fuerit vita ejus <note>(Job. XV)</note>
          </hi>.
Non dixit, nemo mundus a peccato, <hi>sed
<pb n="0248A"/>
nemo mundus a sorde.</hi> Neque enim idipsum significant
sordes <emph>287-288</emph> atque peccata. Et ut scias aliud
sordem, aliud sonare peccatum, Isaias manifeste docet
dicens: <hi>Lavabit Dominus sordem filiorum et filiarum
Sion, et sanguinem mundabit de medio eorum, spiritu
judicii sordem, et spiritu combustionis sanguinem <note>(Isai IV)</note>
          </hi>.
Omnis anima quae humano corpore fuerit
induta, habet sordes suas. Ut autem scias Jesum
quoque sordidatum sentiendum secundum ignominiam
crucis, non secundum ipsam quam assumpsit
sanctam carnem, de qua Apostolus ait: <hi>In similitudinem
carnis peccati</hi> fuisse propria voluntate, quia
pro salute nostra humanum corpus assumpserat, Zachariam
prophetam ausculta dicentem: <hi>Jesus erat
indutus vestibus sordidis <note>(Zach. III)</note>
          </hi>. Quod quidem et
<pb n="0248B"/>
adversus eos facit, qui negant Dominum nostrum
humanum habuisse corpus, sed coelestibus et spiritalibus
fuisse contextum. Si enim de coelestibus, et
ut illi falso asserunt, de sideribus et alia quadam
sublimiori spiritalique natura corpus ejus fuerit,
respondeant quare potuerit spiritale corpus esse
sordidum, aut quomodo hoc interpretentur quod posuimus, <hi>Jesus erat indutus vestibus sordidis.</hi> 
 Si autem
fuerint necessitate compulsi, ut suscipiant, spiritale
corpus sordidum intelligi vestimentum, debent consequenter
dicere quoniam illud quod in repromissionibus
ponitur completum sit, id est: <hi>Seminatur corpus
animale, surgit corpus spiritale <note>(I Cor. XV)</note>
          </hi>, et
quod polluti et sordidi resurgamus, quod etiam cogitare
piaculum est maxime eum qui scit scriptum
<pb n="0249A"/>
esse: <hi>Seminatur in corruptione, surgit in incorruptione;
seminatur in ignobilitate, surgit in gloria; seminatur
in infirmitate, surgit in fortitudine; seminatur
corpus animale, surgit corpus spiritale.</hi> Oportet ergo,
ut pro Domino et Salvatore nostro, qui sordidis vestimentis
fuerat indutus, et terrenum corpus assumpserat,
ea offerrentur quae purgare sordes ex
Lege consueverant. Quod frequenter inter fratres
quaeritur, loci occasione commota retracto. Parvuli
baptizantur in remissionem peccatorum. Quorum
peccatorum, vel quo tempore peccaverunt? aut quomodo
potest ulla lavacri in parvulis ratio subsistere,
nisi juxta illum sensum de quo paulo ante diximus: <hi>Nullus mundus a sorde, nec si unius diei quidem
fuerit vita ejus super terram?</hi> 
 Et quia per baptismi
<pb n="0249B"/>
sacramentum nativitatis sordes deponuntur, propterea
baptizantur, et parvuli. Nisi enim quis renatus
fuerit ex aqua et spiritu, non poterit intrare in
regnum coelorum <note>(Joan. III)</note>. <hi>Cum,</hi> inquit, <hi>expleti essent
dies purgationis eorum.</hi> Explentur dies et justitiae.
Neque enim statim ut nata fuerit, anima purgatur,
nec potest perfectam in ipso ortu consequi
puritatem, sed sicut scriptum est in Lege: <hi>Si masculum
peperit, septem diebus mater sedebit in sanguine
immundo, ac deinde triginta tribus in sanguine puro,
et ad extremum et ipse infans sedebit in sanguine purissimo <note>(Luc. II)</note>
          </hi>:
sic quia lex spiritalis est, et umbram
habet futurorum bonorum <note>(Rom. VII, et Hebr.
X)</note>, possumus intelligere purgationem veram nobis
evenire post tempus. Ego puto quod et post resurrectionem
<pb n="0249C"/>
ex mortuis indigeamus sacramento eluente
nos atque purgante, nemo enim absque sordibus
resurgere poterit, nec ullam posse animam reperiri
quae universis statim vitiis careat. Unde in regeneratione
baptismi assumitur sacramentum, ut
quomodo Jesus secundum dispensationem carnis oblatione
<pb n="0250A"/>
purgatus est, ita etiam nos spiritali regeneratione
purgemur. <hi>Duxerunt illum secundum legem
Moysi in Jerosolymam, offerre</hi> <emph>289-290</emph> <hi>ante
conspectum Domini.</hi> Ubi sunt qui Deum Legis negant,
qui aiunt non istum, sed alium a Christo fuisse in
Evangelio praedicatum? <hi>Misit Deus Filium suum factum
ex muliere, factum sub Lege.</hi> Ergo putandum
est, ut Filium suum bonus Deus sub Lege fecerit
Creatoris, et sub inimici jure quod ipse dederat?
Quin potius ideo sub Lege factus est, ut redimeret
eos qui sub Lege erant <note>(Gal. IV)</note>, et aliae legi subjiceret,
de qua dudum lectum est, <hi>Attendite, popule
meus, legem meam,</hi> et reliqua. <hi>Adduxerunt ergo eum,
et statuerunt ante conspectum Domini.</hi> Cujus Scripturae
praecepta complentes? Nempe illius. <hi>Sicut scriptum
<pb n="0250B"/>
est,</hi> inquit, <hi>in Lege Moysi, quia omne masculinum
quod aperit vulvam, sanctum Domino vocabitur,
et ter per annum apparebit omne masculinum in conspectu
Domini Dei.</hi> Masculina quae ex eo quod vulvam
matris aperuerunt sancta erant, offerebantur
ante altare Domini. <hi>Omne,</hi> inquit, <hi>masculinum quod
aperit vulvam.</hi> Sacratum quippiam sonat. Quemcumque
enim de utero effusum marem dixeris, non sic
aperit vulvam matris suae, ut Dominus Jesus, quia
omnium mulierum non partus infantis, sed viri coitus
vulvam reserat <note>(Num. VIII)</note>. Matris vero Domini
eo tempore vulva reserata est, quo et partus editus,
quia sanctum uterum et omni dignatione venerationis
venerandum ante nativitatem Christi masculus
omnino non tetigit. Audeo quid loqui, quia et in
<pb n="0250C"/>
eo quod scriptum est: <hi>Spiritus Dei veniet super te, et
virtus Altissimi obumbrabit te <note>(Luc. I)</note>
          </hi>, principium
seminis et conceptus fuerit, et sine vulvae reseratione
novus in utero foetus adoleverit. Unde et Salvator
loquitur: <hi>Ego sum vermis et non homo, opprobrium
hominum, et abjectio plebis <note>(Ps. XXI)</note>
          </hi>. Videbat in matris
<pb n="0251A"/>
utero immunditiam corporum, visceribus ejus
hinc inde vallatus, terrenae faecis patiebatur angustias,
unde assimilat se vermi, et dicit: <hi>Ego sum
vermis, et non homo.</hi> Ex mare quippe ac femina homo
nasci solet, ego vero non ex masculo et femina
secundum ritum humanum atque naturam, sed in
exemplum vermis natus sum, cujus non est aliunde
semen, sed in ipsis, et ex ipsis in quibus coalescit
corporibus origo est. Propter quod quia omne masculinum
quod aperit vulvam, sanctum Domino vocabitur,
ductus est in Jerosolymam, ut appareret ante
conspectum Dei, et propter illud quod sequitur, <hi>Ut
daretur munus pro eo quod in Lege Domini scriptum
est: Par turturum aut duos pullos columbarum <note>(Luc.
II, 24)</note>
          </hi>. Turturum par, et duos pullos columbarum,
<pb n="0251B"/>
pro Salvatore videmus oblatos. Ego et aves istas
beatas puto quae pro ortu Domini oblatae sunt, et
quomodo asinam Balaam miror, et felicitate accumulo,
quia digna fuerit non solum videre angelum
Dei, sed etiam ore reserato in humanum sermonem
erumpere: sic multo amplius has volucres praedico,
easque sustollo, quod pro Domino nostro et Salvatore
oblatae sunt. <hi>Ut offerrent pro eo par turturum, aut
duos pullos columbarum.</hi> Novum quid forsitan videar
inferre, sed pro majestate parum dignum. Sicut nova
fuit generatio Salvatoris, non ex viro et muliere,
sed ex sola tantum Virgine: sic et par turturum et
duo pulli columbarum non fuerunt tales quales oculis
carnis aspicimus; sed quales Spiritus sanctus
est, qui in specie columbae descendit et venit super
<pb n="0251C"/>
Salvatorem, quando in Jordane baptizatus est <note>(Matth.
III)</note>. Tale fuit et par turturum: non erant illae volucres
 ut istae quae per aerem volitant, sed divinum
quiddam et humana contemplatione augustius, sub
specie columbae et turturis apparebat, ut non talibus
victimis qualibus omnes homines, ille qui pro toto
mundo nascebatur, et pati habebat, coram Domino
mundaretur, <emph>291-292,</emph> sed ut dispensatio ejus nova
omnia, ita novas quoque haberet hostias, secundum
voluntatem omnipotentis Dei in Christo Jesu, cui
est gloria et imperium in saecula saeculorum. Amen.</p>
</div1>

<div1>
        <head>HOMILIA XV. De Simeone, quod in spiritu ad templum venerit, usque ad eum locum, ubi ait: <hi>Nunc dimittis servum tuum, Domine, in pace.</hi> Cap. II.</head>
<p>
          <pb n="0251D"/>Digna Dei munere quaerenda est ratio. <hi>Simeon vir
sanctus et Domino placens,</hi> sicut in Evangelio scriptum
est, <hi>exspectans consolationem Israel, responsum
acceperat a Spiritu sancto, non se prius mortem obiturum
quam videret Christum Domini.</hi> Quid ei profuit,
ut videret Christum? Utrum hoc tantum in promissione
habuit, ut videret illum, nihilque ex visu ejus
consequeretur utilitatis? an latet aliquod donum
dignum Dei, quod beatus Simeon et meruit, et accepit?
<pb n="0252A"/>
Fimbriam vestimenti Jesu mulier tetigit et sanata
est <note>(Matth. IX)</note>. Si illa ad extremam partem
vestimenti tantum emolumenti habuit, quid putandum
est de Simeone, qui in suas ulnas accepit infantem,
et brachiis tenens laetabatur atque gaudebat
videns parvulum a se gestari, qui ad vinctos venerat
resolvendos, seque ipsum nodis corporis liberandum:
sciens neminem posse de claustro corporis quempiam
emittere cum spe futurae vitae, nisi eum quem in
brachiis continebat. Unde ad eum loquitur: <hi>Nunc
dimittis, Domine, servum tuum in pace.</hi> Quamdiu enim
Christum non tenebam, quamdiu illum meis brachiis
non arctabam, clausus eram, et de vinculis exire
non poteram. Hoc autem non solum de Simeone,
sed de omni humano genere sciendum est. Si quis
<pb n="0252B"/>
egreditur e mundo, si quis e carcere vinctorum domo
dimittitur, ut ad regnandum vadat, sumat Jesum in
manibus suis, et circumdet eum brachiis suis, totum
habeat in sinu, et tunc exsultans ire poterit, quo
desiderat. Considerate quanta dispensatio praecesserit,
ut Filium Dei Simeon mereretur tenere. Primum
responsum a sancto Spiritu acceperat, non eum videre
mortem, nisi prius vidisset Christum Domini.
Deinde non fortuitu ac simpliciter ingressus est
templum, sed venit in templum in Spiritu Dei. <hi>Quotquot
enim Spiritu Dei aguntur, hi filii sunt Dei <note>(Rom.
VIII, Ephes. II)</note>
          </hi>. Spiritus igitur sanctus eum duxit in
templum. Tu quoque si vis tenere Jesum, et amplexare
manibus, et dignus fieri exire de carcere, omni labore
nitere, ut ducem habeas Spiritum, veniasque
<pb n="0252C"/>
ad templum Dei. Ecce nunc stas in templo Domini
Jesu, hoc est, in Ecclesia ejus, hoc est templum de
vivis lapidibus exstructum. Stas autem in templo
Domini, quando vita tua, et conversatio Ecclesiae
fuerit appellatione dignissima. Si veneris spiritu ad
templum, invenies parvulum Jesum, levabis illum
brachiis tuis et dices: <hi>Nunc dimittis servum tuum,
Domine, in pace, secundum verbum tuum.</hi> Simulque
attende quod solutioni, et dimissioni pax addita sit.
Non enim ait, Dimitti volo, sed cum additamento, in
pace dimitti. Nam et beato Abrahae hoc idem promissum
est: <hi>Tu autem vades ad patres tuos in pace,
nutritus in senecta bona.</hi> Quis est qui moriatur in pace,
nisi qui habet pacem Dei, quae omnem sensum superat,
custoditque cor possessoris sui? Quis est qui
<pb n="0252D"/>
de saeculo isto recedit in pace, nisi is qui intelligit
quod Deus erat in Christo mundum reconcilians sibi,
nihilque inimicum habet adversarium Dei, sed omnem
pacem atque concordiam bonis in se operibus
assumpsit, et sic in pace dimittitur pergere ad sanctos
Patres, ad quos et sanctus Abraham profectus
est <note>(Phil. I)</note>? Quid de Patribus loquar? ad ipsum quoque
qui patriarcharum princeps et Dominus est, ire
Jesum, de quo dicitur: <hi>Melius est resolvi et esse cum
Christo.</hi> Ille habet Jesum, qui audet loqui: <hi>Vivo jam
<pb n="0253A"/>
non ego, vivit vero in me Christus <note>(Galat. II, 20)</note>
          </hi>. Ut
igitur et nos stantes in templo, et tenentes Dei
Filium, amplexantesque eum, digni remissione, <emph>293-294</emph> 
 et profectione ad meliora simus, oremus
omnipotentem Deum, oremus et ipsum parvulum
Jesum, quem alloqui, et tenere desideramus in
brachiis: cui est gloria et imperium in saecula saeculorum.
Amen.</p>
</div1>

<div1>
        <head>HOMILIA XVI. De eo quod scriptum est: <hi>Erant pater ejus et mater mirantes super his quae dicebantur de eo,</hi> usque ad locum ubi ait: <hi>Ecce iste positus est in ruinam et resurrectionem multorum in Israel.</hi> Cap. II.</head>
<p>Et <hi>erant,</hi> inquit, <hi>pater illius et mater admirantes
super his quae dicebantur de eo.</hi> Congregemus in unum
<pb n="0253B"/>
ea quae in ortu Jesu dicta scriptaque sunt de eo, et
nunc scire poterimus singula quaeque digna esse
miraculo. Quamobrem mirabatur et pater (sic enim
appellatus est Joseph, quia nutritius fuit), mirabatur
et mater super omnibus quae dicebantur de eo.
Quaenam ergo sunt, quae de parvulo Jesu fama disperserat?
Pastores erant in regione illa, vigilantes et
observantes custodias noctis supra gregem suum.
Venit angelus sub ipsa hora nativitatis Jesu, et ait
ad eos: <hi>Annuntio vobis gaudium magnum. Ite, et invenietis
infantem involutum pannis, et positum in praesepio.</hi> 
Necdum angelus verba finierat, et ecce multitudo
coelestis exercitus laudare coepit et benedicere
Deum. Cum hoc pastores trepidi perspexissent, et
angelus recessisset ab eis, dixerunt ad invicem: <hi>Eamus
<pb n="0253C"/>
Bethleem, et videamus factum quod Dominus ostendit
nobis.</hi> Venerunt et invenerunt parvulum. Tam
illi quam parentes, videntes quae facta fuerant, admirabantur
super hoc. Et de Simeone scribitur, quod
rumorem auxerit miraculi, vel magna pars fuerit,
tenuitque puerum in brachiis suis, et ait: <hi>Nunc dimittis,
Domine, servum tuum in pace, secundum verbum
tuum, quia viderunt oculi mei salutare tuum.</hi> Fastigium
et, ut ita dicam, culmen super his quae jactabantur
de Jesu, et pater et mater illius mirabantur,
sermo Simeonis fuit. Non enim sufficit ei tenere
parvulum, et ea quae de semetipso scripta sunt proloqui,
sed benedixit patri illius et matri: et de ipso
quoque prophetavit infante, dicens: <hi>Ecce hic positus
est in ruinam et resurrectionem multorum in Israel, et
<pb n="0253D"/>
in signum cui contradicetur. Tuam quoque ipsius animam
pertransibit gladius, ut revelentur de multis cordibus
cogitationes.</hi> Quid sibi vult quod ait, <hi>Ecce hic
positus est in ruinam et resurrectionem multorum in
Israel?</hi> Huic quid simile in Evangelio secundum
<pb n="0254A"/>
Joannem reperi scriptum: <hi>In judicium ego in mundum
istum veni, ut qui non vident videant, et qui vident
caeci fiant <note>(Joan. IX)</note>
          </hi>. Quomodo ergo in judicium venit,
ut non videntes de nationibus viderent, et qui
prius videbant de Israel caeci fierent: sic venit
in ruinam et resurrectionem multorum. In adventu
enim Domini Salvatoris, qui prius steterant,
corruerunt, et qui ceciderant, surrexerunt. Una haec
est interpretatio de eo quod dictum est: <hi>Ecce hic
positus est in ruinam et resurrectionem multorum in
Israel.</hi> Est autem et altius quid intelligendum adversus
eos vel maxime, qui contra Conditorem latrant,
et hinc inde de veteri Testamento, quae non intelligunt,
testimonia congregantes, simplicium corda
decipiunt. Aiunt enim: Ecce Deus Legis et prophetarum,
<pb n="0254B"/>
videte qualis sit: <hi>Ego,</hi> inquit, <hi>occidam, vivere
faciam: percutiam, et ego sanabo: et non est qui eruat
de manibus meis <note>(Deut. XXXII)</note>
          </hi>. Audiunt, <hi>occidam,</hi> et
non audiunt, <hi>vivificabo:</hi> audiunt, <hi>percutiam,</hi> et audire
contemnunt, <hi>et ego sanabo.</hi> Istiusmodi occasionibus
Creatorem calumniantur. Igitur antequam
interpretetur quem sensum habeat: <hi>Ego
interficiam et vivificabo, percutiam et sanabo,</hi> opponam
eis testimonium Evangelii, dicamque adversum <emph>295-296</emph> 
 haereticos. Innumerabiles quippe
haereses sunt, quae Evangelium secundum Lucam
recipiunt. Si propterea cruentus, et in tantum saevus
et crudelis est Conditor, quia dicit: <hi>Ego interficiam,
et vivificabo: percutiam, et sanabo,</hi> manifestissime
est et Jesum ipsius esse Filium; eadem
<pb n="0254C"/>
siquidem de eo scripta sunt: <hi>Ecce hic positus est in
ruinam et resurrectionem multorum in Israel.</hi> Non in
resurrectionem tantum, sed et in ruinam. Si malum
est interficere, malum sit et in ruinam venire.
Quid respondebunt? Utrumne recedent a cultu ejus,
an quaerent aliquam interpretationem, et ad tropologias
confugient, ut quod in ruinam venerit, benignitatem
magis quam austeritatem sonet? Et quomodo
justum erit quando quid in Evangelio tale
reperitur, ad allegorias et novas intelligentias confugere:
quando vero in veteri Instrumento, statim
accusare, et nullam explanationem, quamvis probabilis
sit, recipere? Sed et hoc quod sequitur: <hi>In
judicium ego veni in mundum istum, ut non videntes
videant, et qui vident caeci fiant,</hi> quamvis quaerant ut
<pb n="0254D"/>
edisserant, implere non poterunt. Ego vero quia
opto esse Ecclesiasticus, et non ab haeresiarcha
aliquo, sed a Christi vocabulo nuncupari, et habere
nomen quod benedicitur super terram, et cupio tam
opere quam sensu et esse et dici Christianus, aequalem
<pb n="0255A"/>
et in veteri et in nova Lege quaero rationem.
Loquitur Deus: <hi>Ego interficiam:</hi> libenter habeo ut
interficiat me Deus. Quando enim vetus in me homo
est, et vivo adhuc quasi homo, cupio ut occidat in
me Deus veterem hominem, et vivificet me ex mortuis. <hi>Primus enim,</hi> 
 ait, <hi>homo de terra terrenus, secundus
homo de coelo coelestis. Sicut portavimus imaginem
terreni, portemus et imaginem coelestis <note>(I Cor. XV)</note>
          </hi>.
Secundum hunc sensum intelligitur et illud: <hi>In judicium
ego veni in mundum istum, ut qui non vident,
videant: et qui vident, caeci fiant.</hi> Habemus in nobis
omnes homines, et aspectum et caecitatem. Adam
et videbat, et non videbat. Eva quoque, antequam
aperirentur oculi ejus, vidisse describitur. <hi>Vidit,</hi> 
inquit, <hi>mulier lignum, quia bonum ad comedendum,
<pb n="0255B"/>
et optimum oculis ad videndum, et tollens de fructu
ligni, comedit, et dedit viro suo, et comederunt <note>(Gen.
III)</note>
          </hi>. Igitur non erant caeci, sed videbant. Deinde sequitur: <hi>Et aperti sunt oculi eorum.</hi> 
 Ergo caeci fuerant,
nec videbant, quorum oculi postea sunt
aperti. Sed qui bene ante viderant, postquam Domini
mandatum praetergressi sunt, coeperunt videre
male et aspectum obedientiae subripiente delicto,
postea perdiderunt. Ego sic intelligo et illud quod
dicit Deus: <hi>Quis fecit mutum et surdum, videntem et
caecum? Nonne ego Dominus Deus <note>(Exod. IV)</note>
          </hi>? Est
oculus corporis, quo terrena ista conspicimus, oculus
secundum sensum carnis, de quo Scriptura dicit: <hi>Frustra incedis inflatus sensu carnis 
 <note>(Colos. II)</note>
          </hi>.
Cui habemus alium contrarium meliorem, et divina
<pb n="0255C"/>
sapientem: qui quia caecus in nobis erat, venit Jesus
ut faceret eum videre, ut qui non videbant, viderent,
qui autem videbant, caeci fierent. Juxta
hunc ergo sensum, et hoc quod nunc habemus in
manibus est intelligendum: <hi>Ecce iste positus est in
ruinam, et in resurrectionem multorum in Israel.</hi> Habeo
aliquid in me quod male stat, et peccati superbia
se erigit: hoc cadat, hoc subruatur. Quod si
ceciderit, quod ante ruerat, surgens stabit. Interior
homo meus quondam jacebat elisus, et exterior stabat
erectus. Antequam crederem in Jesum, bonum
in me jacebat, malum stabat. Postquam ille venit,
tunc quod in me malum fuit, corruit, et expletum
est illud: <hi>Semper mortificationem Jesu in corpore
circumferentes.</hi> Et illud: <hi>Mortificate membra vestra
<pb n="0255D"/>
super terram, fornicationem, immunditiam, luxuriam,
idololatriam, veneficia <note>(Coloss. III)</note>
          </hi>, et caetera. Horum
omnium utilis ruina facta est. Et de hac ruina dicitur: <hi>Ubicumque erit cadaver, illic congregabuntur
aquilae 
 <note>(Matt. XIV)</note>
          </hi>. Cadaver quippe a casu nomen
accepit. Una est haec ruina, ad quam primum <emph>297-298</emph> 
 venit Jesus; nec potest facere resurrectionem,
nisi ruina praecesserit. Venit ante destruere
<pb n="0256A"/>
quod in me malum fuit, ut, illo destructo
et mortificato, consurgat in me et vivificetur id
quod bonum est, ut consequamur regnum coelorum
per Dominum nostrum Jesum Christum, cui est gloria
et imperium in saecula saeculorum. Amen.</p>
</div1>

<div1>
        <head>HOMILIA XVII. De eo quod scriptum est: <hi>Erant pater ejus et mater admirantes super his quae dicebantur de eo,</hi> et rursum usque ad eum locum ubi de Anna scribitur. Cap. II.</head>
<p>Lucas qui scripsit: <hi>Spiritus sanctus veniet super
te, et virtus Altissimi obumbrabit tibi, propter hoc et
quod natum fuerit sanctum, vocabitur Filius Dei:</hi> 
et qui manifeste nobis tradidit, quoniam Virginis
filius Jesus est, nec de humano conceptus est semine:
iste patrem ejus Joseph testatus est, dicens:
<pb n="0256B"/> <hi>Erant pater illius et mater admirantes super his quae
dicebantur de eo.</hi> 
 Quae igitur causa exstitit, ut eum
qui pater non fuit, patrem esse memoraret? Qui
simplici expositione contentus est, dicit: Honoravit
eum Spiritus sanctus Patris vocabulo, quia nutrierat
Salvatorem. Qui autem altius aliquid inquirit,
potest dicere: quia generationis ordo a David
usque ad Joseph deducitur <note>(Matt. I)</note>, et ne videretur
frustra Joseph nominari, qui pater non fuerat
Salvatoris, ut generationis ordo haberet locum:
pater appellatus est Domini <note>(Luc. III)</note>. Admirabantur
igitur pater illius et mater super his quae dicebantur
de eo, tam ab angelo, quam a multitudine
coelestis exercitus, nec non a pastoribus. Omnia
quippe haec audientes, vehementissime mirabantur.
<pb n="0256C"/>
Dehinc Scriptura ait: <hi>Benedixit ei Simeon, et dixit
ad Mariam matrem ejus: Ecce iste positus est in
ruinam et in resurrectionem multorum in Israel, et in
signum cui contradicitur. Et tuam ipsius animam pertransibit
gladius, ut revelentur ex multis cordibus cogitationes.</hi> 
Quomodo Salvator in ruinam et in resurrectionem
multorum venerit, est contemplandum.</p>
<p>Qui [ <hi>Al.</hi> Quid] simpliciter exponit, potest dicere,
in ruinam eum venisse infidelium, et in resurrectionem
credentium. Qui vero curiosus interpres est,
dicit, nequaquam eum cadere qui ante non steterit.
Da mihi igitur, qui fuerit ille qui steterit, et in cujus
ruinam Salvator advenerit, necnon et eum qui
consurgat. Nam utique ille consurgit, qui antea corruerat.
Videndum est utique, ne forte Salvator non
<pb n="0256D"/>
aliis atque aliis in ruinam venerit et resurrectionem
multorum, sed iisdem et in ruinam et in resurrectionem
venerit. <hi>In judicium,</hi> ait, <hi>ego veni, ut qui non videbant
videant, et qui videbant caeci fiant <note>(Joan. IX)</note>
          </hi>. Est
enim in nobis quod videbat prius, et postea videre desivit:
et aliud quod non videbat, et postea coepit videre.
Verbi gratia: Volo videre illis oculis, quibus antea non
videbam, et qui mihi postea reserati sunt, quoniam
<pb n="0257A"/>
post inobedientiam et Adam et Evae oculi sunt
aperti, de quibus superiori sermone tractavimus.
Nunc autem interpretandum, quid sibi velit hoc
quod ait: <hi>Ecce hic positus est in ruinam, et in resurrectionem
multorum in Israel.</hi> Me oportet primum
cadere, et cum cecidero, postea bene resurgere, ne
Salvator causa fuerit malae ruinae; sed propterea
cadere me fecit, ut consurgam, et multo mihi ruina
utilior fuerit, quam illud tempus quo videbar stare.
Stabam enim in peccato eo tempore, quo peccato
vivebam: et quia peccato stabam, prima mihi utilitas
fuit ut caderem, et peccato morerer. Denique
et sancti prophetae, quando augustius aliquid contemplabantur,
cadebant in faciem suam. Propterea
autem cadebant, ut peccata per ruinam plenius
<pb n="0257B"/>
purgarentur. Hoc ipsum et Salvator tibi primum
concedit, ut corruas. Ethnicus eras, cadat in te
ethnicus: diligebas scortum, primum in te scortum
intereat: peccator eras, cadat in te peccator,
ut possis dehinc resurgere et dicere: <hi>Si commortui
sumus, et convivemus: et si mortis conformes,
simul et resurrectionis erimus <note>(Rom. VI)</note>
          </hi>. <emph>297-298</emph> 
 Iste igitur in ruinam et in resurrectionem
multorum positus est in Israel, hoc est, in his
qui plena possunt acie, et ratione conspicere. <hi>Et in
signum cui contradicetur.</hi> Omnibus quae narrat historia
de Salvatore, contradicitur. Virgo mater est, cui
contradicitur. Marcionitae contradicunt huic signo,
et aiunt, penitus eum de muliere non esse generatum.
Ebionitae contradicunt signo, dicentes ex viro
<pb n="0257C"/>
et muliere ita natum esse, ut nos quoque nascimur.
Habuit corpus humanum, et hoc signum est cui
contradicitur. Alii enim dicunt, eum venisse de coelis:
alii, tale quale nos corpus habuisse, ut per
similitudinem corporis etiam nostra corpora redimeret
a peccatis, et daret nobis spem resurrectionis.
Resurrexit a mortuis: et hoc signum est cui
contradicitur, quomodo resurrexit, et utrum ipse,
et talis qualis mortuus est, an certe in melioris substantiae
corpus resurrexerit. Et est infinita contentio:
aliis dicentibus, fixuram clavorum Thomae
<pb n="0258A"/>
ostendit in manibus suis <note>(Joan. XX)</note>: aliis e regione
tractantibus, si idem corpus habuit, quomodo clausis
ingressus est ostiis, et stetit? Vides igitur quemadmodum
argumentis variis etiam resurrectioni
ejus quaestio concitetur, et fit signum cui contradicitur.
Ego et hoc quod prophetarum ore praedictum
est, puto signum esse cui contradicitur. Sunt enim
plures haeretici, qui asserunt eum a prophetis penitus
non fuisse praedicatum. Et quid me necesse est
multa prosequi? Omnia quae de eo narrat historia,
signum est cui contradicitur. Non quod contradicant
hi qui credunt in eum: nos quippe omna scimus
vera esse quae scripta sunt; sed quia apud incredulos
universa, quae de eo scripta sunt, signum
sit cui contradicitur. Deinde Simeon ait: <hi>Et tuam ipsius
<pb n="0258B"/>
animam pertransibit gladius.</hi> Quis est iste gladius,
qui non aliorum tantum, sed etiam Mariae cor pertransit?
Aperte scribitur, quod in tempore passionis
omnes sint apostoli scandalizati, ipso quoque
Domino dicente: <hi>Omnes vos scandalizabimini in nocte
hac <note>(Matth. XXVI)</note>
          </hi>. Ergo scandalizati sunt universi,
in tantum ut Petrus quoque apostolorum princeps
tertio denegarit. Quid? putamus quod, scandalizatis
apostolis, Mater Domini a scandalo fuerit
immunis? Si scandalum in Domini passione non
passa est, non est mortuus Jesus pro peccatis ejus.
Si autem omnes peccaverunt, et egent gloria Dei,
justificati gratia ejus et redempti, utique et Maria
illo tempore scandalizata est. Et hoc est quod nunc
Simeon prophetat, dicens: <hi>Et tuam ipsius animam,</hi> 
<pb n="0258C"/>
quae scis absque viro peperisse te Virginem, quae
audisti a Gabriele: <hi>Spiritus sanctus veniet super te,
et virtus Altissimi obumbrabit tibi, pertransibit</hi> infidelitatis <hi>gladius,</hi> 
 et ambiguitatis mucrone ferieris,
et cogitationes tuae te in diversa lacerabunt, cum
videris illum, quem Filium Dei audieras, et sciebas
absque semine viri esse generatum, crucifigi et mori,
et suppliciis humanis esse subjectum, et ad postremum
lacrymabiliter conquerentem atque dicentem: <hi>Pater, si possibile est, pertranseat calix iste a
me 
 <note>(Matth. XXVI)</note>
          </hi>. <hi>Et tuam ergo animam pertransibit
<pb n="0259A"/>
gladius, ut revelentur ex multorum cordibus cogitationes.</hi> 
Cogitationes erant malae in hominibus, quae propterea
revelatae sunt, ut prolatae in medium perderentur,
et interfectae atque emortuae esse desinerent,
et occideret <emph>301-302</emph> eas ille qui pro nobis
mortuus est: quamdiu enim absconditae erant
cogitationes, nec prolatae in medium, impossibile
erat eas penitus interfici. Unde et nos, si peccaverimus,
debemus dicere: <hi>Peccatum meum notum feci
tibi, et iniquitatem meam non abscondi. Dixi, Annuntiabo
injustitiam meam contra me Domino <note>(Psal.
XXXII)</note>
          </hi>. Si enim hoc fecerimus, et revelaverimus
peccata nostra non solum Deo, sed et his qui possunt
mederi vulneribus nostris atque peccatis, delebuntur
peccata nostra ab eo, qui ait: <hi>Ecce delebo
<pb n="0259B"/>
ut nubem iniquitates tuas, et sicut caliginem peccata
tua <note>(Isai. XLIV)</note>
          </hi>. Post Simeonis prophetiam, quia
necesse erat ut mulieres etiam salvarentur, venit
prophetes mulier, de qua scribitur: <hi>Et erat Anna
prophetissa, filia Phanuel de tribu Aser.</hi> Quam pulcher
ordo! Non venit ante virum mulier, sed primum
venit Simeon, qui apprehendit infantem, et tenuit
in brachiis suis: deinde mulier, cujus non sunt
quidem verba digesta; sed dictum est generaliter
quod confessa sit Domino, et locuta de eo omnibus
qui exspectabant redemptionem Israel. Et juste
sancta mulier spiritum prophetandi meruit accipere,
quia longa castitate, longisque jejuniis ad hoc culmen
ascenderat. Videte, mulieres, testimonium Annae,
et imitamini illud, si quando vobis evenerit ut
<pb n="0259C"/>
perdatis viros. Considerate quid de ea scriptum sit: <hi>Septem annis vixit a virginitate sua cum viro suo,</hi> 
 et
reliqua, <hi>propterea prophetes fuit.</hi> Neque enim ut libet
et fortuito Spiritus sanctus habitavit in ea. Bonum
est et primum, si qua potest virginitatis gratiam
possidere. Si autem hoc non potuerit, sed evenerit
ei ut perdat virum, vidua perseveret. Quod
quidem non solum post mortem viri, sed etiam cum
ille vivit debet habere in animo, ut etiamsi non venerit
voluntas ipsius et propositum, a Domino coronetur,
et dicat: Hoc voveo atque promitto, si mihi
humanum aliquid quod non opto contigerit, nihil
aliud faciam quam incontaminata viduaque perseverem.
Nunc vero et secundae et tertiae et quartae
nuptiae, ut de pluribus taceam, reperiuntur, et non
<pb n="0259D"/>
ignoramus quod tale conjugium ejiciet nos de regno
Dei. Sicut enim ab ecclesiasticis dignitatibus
non solum fornicatio, sed et nuptiae repellunt, neque
<pb n="0260A"/>
enim episcopus, nec presbyter, nec diaconus,
nec vidua possunt esse digami: sic forsitan et de
coetu primitivorum, immaculatorumque Ecclesiae,
quae non habet maculam, neque rugam, ejicietur
digamus: non quo in aeternum mittatur incendium,
sed quo partem non habeat in regno Dei. Memini,
cum interpretarer illud, quod ad Corinthios scribitur: <hi>Ecclesiae Dei, quae est Corinthi, cum omnibus
qui invocant eum,</hi> 
 dixisse me diversitatem Ecclesiae,
et eorum qui invocant nomen Domini. Puto enim
monogamum, et virginem, et eum qui in castimonia
perseverat, esse de Ecclesia Dei: eum vero qui sit
digamus, licet bonam habeat conversationem, et caeteris
virtutibus polleat, tamen non esse de Ecclesia
et de eo numero, qui non habent rugam aut maculam,
<pb n="0260B"/>
aut aliquid istiusmodi; sed esse de secundo
gradu, et de his qui invocant nomen Domini, et qui
salvantur quidem in nomine Jesu Christi, nequaquam
tamen coronantur ab eo. Cui est gloria et imperium
in saecula saeculorum. Amen.
</p>
      </div1>

<div1>
        <head> <emph>303-304</emph> HOMILIA XVIII. De eo quod scriptum est: <hi>Puer autem crescebat et confortabatur,</hi> usque ad eum locum, ubi ait: <hi>An nesciebatis quia in his quae Patris mei sunt oportet me esse?</hi> Cap. II.</head>
<p>Natus est Dominus meus Jesus, et ascenderunt
parentes ejus in Jerosolymam, ut complerent ea
quae fuerant in Lege praecepta, et offerrent pro
eo par turturum, et duos pullos columbarum. Tenuit
eum brachiis suis Simeon, ut dudum lectum
<pb n="0260C"/>
est, et prophetavit de eo quae narrat historia: et
postquam omnia in more completa sunt, revertuntur
parentes quo Jesus tunc agebat: et tamen <hi>crescebat
et confortabatur sapientia et gratia.</hi> Necdum quadraginta
dies purgationis impleverat, necdum Nazareth
venerat, et jam totam sapientiam respiciebat.
Potuit Scriptura dicere, crescebat et confortabatur,
et accipiebat spiritum; sed qui evacuaverat se formam
servi accipiens <note>(Philip. II)</note>, statim ut pro mundatione
 ejus sacrificium oblatum est, id quod vacuefecerat,
adimplevit: non quod corpus ejus illico
majus fuerit effectum; sed quod sacratius quippiam
demonstraretur, Scriptura referente: <hi>Puer autem
crescebat et confortabatur, et replebatur sapientia.</hi> 
Quaeramus sicubi alibi de parvulo scriptum sit, <hi>crescebat
<pb n="0260D"/>
et confortabatur,</hi> ut ex collatione multorum
quid plus in Domino nostro dicatur, intelligere valeamus.
De Joanne: <hi>Puer autem crescebat et conforbatur:</hi> 
<pb n="0261A"/>
et tamen non additur, <hi>et replebatur sapientia,</hi> 
sed, <hi>confortabatur spiritu.</hi> Hic vero de Domino: <hi>Crescebat,</hi> 
inquit, <hi>et confortabatur, et replebatur sapientia,
et gratia Dei erat super eum <note>(Luc. II)</note>
          </hi>. Haec omnia de
puero, qui necdum duodecim annos impleverat, dicta
sunt. Cum autem duodecim esset annorum, remanet
in Jerusalem. Parentes ejus ignorantes, quaerunt eum
sollicite, et non inveniunt. Quaerunt inter affines,
quaerunt in comitatu, quaerunt inter notos, et in his
omnibus non reperiunt. Quaeritur ergo Jesus a parentibus
suis cum patre, qui nutritius et comes fuerat
Aegyptum descendentis: et tamen non statim
ut quaeritur, invenitur. Non enim inter cognatos et
carnis propinquos invenitur Jesus, non in his qui
corporaliter ei juncti sunt. In multorum comitatu
<pb n="0261B"/>
Jesus meus non potest inveniri. Disce ubi eum quaerentes
reperiant, ut et tu quaerens cum Joseph Mariaque
reperias. <hi>Et quaerentes,</hi> inquit, <hi>invenerunt illum
in templo.</hi> Non ubicumque in alio loco, sed in
templo. Neque in templo simpliciter, sed in medio
doctorum, audientem et interrogantem eos. Et tu
ergo quaere Jesum in templo Dei, quaere in Ecclesia:
quaere cum apud magistros, qui in templo
sunt, et non egrediuntur ex eo. Si enim ita quaesieris,
invenies cum. Porro si quispiam dicit se magistrum
esse, et Jesum non habet, iste nomine tantum
magister est, et ideo apud eum non potest inveniri
Jesus Verbum Dei et sapientia. <hi>Inventus est,</hi> inquit, <hi>in medio doctorum.</hi> 
 Quomodo in alio loco de prophetis
scriptum est, sic et nunc intellige in medio doctorum.
<pb n="0261C"/> <hi>Si,</hi> 
 inquit, <hi>alteri revelatum fuerit sedenti,
primus tacet <note>(I Cor. XIV)</note>
          </hi>. In medio doctorum sedentem
inveniunt eum: et non solum sedentem, sed et
sciscitantem et audientem eos. Et nunc praesens est
Jesus, interrogat nos, et audit loquentes. <hi>Et mirabantur,</hi> 
inquit, <hi>omnes.</hi> Super quo mirabantur? Non super
interrogationibus ejus, licet et ipsae mirabiles erant,
sed super responsionibus ejus. Aliud est enim interrogare,
aliud respondere. Interrogabat magistros, et
quia respondere non poterant, ipse his, de quibus
interrogaverat, respondebat. Quod autem responsio
non vicissitudinem sermocinandi, sed doctrinam in
Scripturis sanctis sonet, Lex divina te doceat. Moyses
loquebatur, Deus autem respondebat ei voce.
Responsio illa eorum erat, super quibus <emph>305-306</emph> 
<pb n="0261D"/>
ignorantem Moysen Dominus instruebat. Interdum interrogat
Jesus, interdum respondet, sicut supra diximus.
Quamquam mirabilis ejus interrogatio sit, tamen
multo mirabilior est responsio. Ut igitur et nos
audiamus eum, et proponat nobis quaestiones, quas
ipse dissolvat, obsecremus illum, et cum labore nimio
et dolore quaeramus, et tunc poterimus invenire
quem quaerimus. Non enim frustra scriptum est: <hi>Ego
et pater tuus dolentes quaerebamus te:</hi> oportet enim
qui quaerit Jesum, non negligenter, non dissolute,
non transitorie quaerere, sicut quaerunt nonnulli, et
ideo invenire non possunt. Nos autem dicamus: <hi>Dolentes
quaerimus te.</hi> Et cum hoc dixerimus, ad laborantem
animam nostram et cum dolore quaerentem,
<pb n="0262A"/>
respondebit, et dicet: <hi>Nescitis quia in his quae sunt
Patris mei me oportet esse?</hi> Ubi sunt haeretici impii
atque vesani, qui asserunt non esse Patris Jesu Christi
legem et prophetas? Certe Jesus in templo erat,
quod a Salomone constructum erat, et confitetur
templum illud patris sui esse, quem nobis revelavit,
cujus Filium esse se dixit. Respondeant quomodo alter
bonus, et alter sit justus Deus. Quia igitur Salvator
Creatoris est Filius, in commune Patrem, Filiumque
laudemus, cujus lex, cujus et templum est.
Cui est gloria et imperium in saecula saeculorum,
Amen.</p>
</div1>

<div1>
        <head>HOMILIA XIX. De eo quod scriptum est: <hi>Puer autem crescebat et confortabatur,</hi> usque ad eum locum ubi ait: <hi>Seniores in templo interrogat.</hi> Cap. II.</head>

<pb n="0262B"/>
<p>Quia nonnulli qui sanctae Scripturae videntur credere,
quasi in gloriam omnipotentis Dei divinitatem
Salvatoris negant, justum mihi videtur, ut ipsarum
Scripturarum auctoritate doceantur in humanum
corpus quiddam venisse divinum: et non solum in
humanum corpus, sed in humanam quoque animam.
Quamquam si diligenter sensum intendimus Scripturarum,
plus aliquid anima illa habuit, quam caeterae
hominum animae. Omnis quippe anima hominis, antequam
ad virtutes veniat, vitiis sordidatur. Porro
anima Jesu numquam peccati sorde maculata est. Siquidem
antequam ad duodecimum aetatis pervenerit
annum, Spiritus sanctus de eo in Lucae scribit Evangelio: <hi>Puer autem crescebat et confortabatur, et replebatur
<pb n="0262C"/>
sapientia.</hi> 
 Hoc hominum natura non recipit, ut ante
duodecim annos sapientia compleatur. Aliud est partem
habere sapientiae, aliud sapientia esse completum.
Non ambigimus ergo divinum aliquid in carne
Jesu apparuisse: et non solum super hominem, sed
super omnem quoque rationalem creaturam. <hi>Et crescebat,</hi> 
inquit. Humiliaverat enim se, formam servi
accipiens, et eadem virtute qua se humiliaverat, crescit.
Apparuerat infirmus: quia infirmum corpus assumpserat,
et ob id iterum confortatur. Evacuaverat
se Filius Dei <note>(Phil. II)</note>: et propterea rursum
completur sapientia: et gratia Dei erat super eum.
Non quando venit ad adolescentiam, non quando
manifeste docebat; sed cum adhuc esset parvulus
habebat gratiam Dei: et quomodo omnia in illo mirabilia
<pb n="0262D"/>
fuerant, ita et pueritia mirabilis fuit, ut Dei
sapientia compleretur. Ibant itaque parentes ejus,
juxta consuetudinem, in Jerusalem ad solemnem
diem Paschae. <hi>Et cum factus fuisset annorum duodecim.</hi> 
Diligenter observa, quia priusquam duodecim esset
annorum, sapientia Dei et caeteris, quae de eo scripta
sunt, complebatur. Cum ergo, ut diximus, duodecim
esset annorum, et juxta morem dies solemnitatis
expleti essent, et reverterentur parentes cum
infantulo Jesu, remansit puer in Jerusalem, et nesciebant
parentes ejus. Et hic sublimius quiddam
quam humana natura patitur, intellige. Non enim
simpliciter remansit, et parentes ejus ubi esset ignorabant;
sed quomodo in Joannis Evangelio scriptum
<pb n="0263A"/>
est, quoniam insidiabantur ei Judaei, et elapsus est
de medio eorum, et non apparuit: sic et nunc <emph>307-308</emph> 
puto remansisse puerum in Jerusalem, et parentes
ejus ubi remanserit ignorasse. Nec miremur
parentes vocatos, quorum alter ob partum, alter ob
obsequium, patris et matris meruerunt vocabula.
Sequitur: <hi>Dolentes,</hi> inquit, <hi>quaerebamus te.</hi> Non puto
eos idcirco doluisse, quia putarent errasse puerum,
vel periisse: nec poterat accidere, ut Maria, quae
sciebat se de Spiritu sancto concepisse, quae et angelum
loquentem, et currentes pastores, et Simeonem
audierat prophetantem, timeret, ne puerum perderet
oberrantem. Amove hanc opinionem maxime
de Joseph, cui ab angelo praeceptum fuerat, ut tolleret
puerum, et in Aegyptum pergeret, qui audierat:
<pb n="0263B"/> <hi>Ne timeas tollere Mariam conjugem tuam, quod
enim in ea natum est, de Spiritu sancto est 
 <note>(Matth. I
et II)</note>
          </hi>. Numquam fieri poterat, ut perditum formidaret
infantem, quem divinum esse cognoverat. Aliud
quidquam dolor et quaestio parentum, quam simplex
lector intelligit, sonat. Quomodo enim tu, si quando
Scripturas legis, quaeris in eis sensum cum dolore
quodam ac tormento, non quo Scripturas errasse,
aut perperam quid habere arbitreris; sed quod illae
intrinsecus habeant veritatis sermonem atque rationem,
et tu nequeas invenire quod verum est: ita et
illi quaerebant ne forte recessisset ab eis, ne relinquens
eos, ad alia transmigrasset, et quod magis
puto, ne revertisset ad coelos, cum illi placuisset,
iterum descensurus. Dolentes ergo quaerebant Filium
<pb n="0263C"/>
Dei. Et cum quaererent, non invenerunt inter
cognatos. Neque enim poterat humana cognatio Dei
Filium continere. Non invenerunt inter cognatos,
quia divina majora erant notitia scientiaque mortali.
Ubi igitur inveniunt eum? In templo. Ibi enim invenitur
Filius Dei. Si quando et tu quaesieris Filium
Dei, quaere primum in templo, illuc propera, ibi
Christum, sermonem atque sapientiam, id est, Filium
Dei, reperies. Quoniam vero parvulus erat, invenitur
in medio praeceptorum, sanctificans et erudiens
eos. Quia parvulus erat, invenitur in medio,
non eos docens, sed interrogans, et hoc pro aetatis
officio, ut nos doceret quid pueris, quamvis sapientes
et eruditi sint, conveniret, ut audiant potius magistros,
quam docere desiderent, et se vana ostentatione
<pb n="0263D"/>
non jactent. Interrogabat, inquam, magistros,
non ut aliquid disceret, sed ut interrogans
erudiret. Ex uno quippe doctrinae fonte manat et
interrogare et respondere sapienter: et ejusdem
scientiae est, scire quid interroges, quidve respondeas.
Oportuit primum Salvatorem eruditae interrogationis
magistrum fieri, ut postea interrogationibus
<pb n="0264A"/>
responderet juxta rationem Dei, atque sermonem.
Cui est gloria et imperium in saecula saeculorum.
Amen.</p>
</div1>

<div1>
        <head>HOMILIA XX. De eo quod scriptum est: <hi>Quid est quod quaerebatis me?</hi> usque ad eum locum ubi ait: <hi>Conservabat Maria omnia verba haec in corde suo.</hi> Cap. II.</head>
<p>Quaerebant Maria et Joseph inter affines Jesum, et
non inveniebant: in comitatu, et invenire non poterant.
Quaesierunt in templo; sed apud magistros,
et in medio praeceptorum inveniunt eum. Ubicumque
magistri fuerint, in medio magistrorum invenitur
Jesus: si tamen magister sedeat in templo, et
numquam egrediatur ex eo. Profuit Jesus magistris
suis, et eos quos interrogare videbatur, docuit in
medio eorum loquens, et quodammodo concitabat
<pb n="0264B"/>
eos ad quaerenda, quae usque ad id locorum, utrum
scirent, an ignorarent, nosse non poterant. Invenitur
Jesus in medio magistrorum, et inventus dicit
quaesitoribus suis: <hi>Quid est quia quaerebatis me? Nesciebatis
quia in his quae sunt Patris mei oportet me
esse?</hi> Primum simpliciter sentientes armemur adversus
impios haereticos, qui dicunt esse <emph>309-310</emph> 
conditorem patrem Christi Jesu, neque Deum
legis, sed nec prophetarum. Ecce pater, Deus templi
asseritur. Erubescant Valentiniani audientes Jesum
inquientem: <hi>In his quae sunt Patris mei oportet
me esse.</hi> Erubescant omnes haeretici, qui Evangelium
recipiunt secundum Lucam, et quae in eo sunt
scripta contemnunt. Haec, ut dixi, sint intellecta
simplicius. Quoniam vero infertur: <hi>Ipsi autem non
<pb n="0264C"/>
intellexerunt sermonem,</hi> sensum Scripturae diligentius
ventilemus, si erant stulti et insipientes, ut nescirent
quid diceret, quia hoc quod ait: <hi>In his quae
sunt Patris mei, me esse oportet,</hi> significaret in templo,
an aliud quiddam altius significet, et quod magis
aedificet audientes. Unusquisque nostrum si bonus
fuerit atque perfectus, possessio Dei Patris est,
et habet in medio sui Jesum. Credamus quippe dicenti, <hi>Quoniam in his quae sunt Patris mei, me oportet
esse.</hi> 
 Magis rationabile atque vivens, et verum
templum Dei hoc esse suspicor, quam illud quod typice
terreno opere constructum est. Unde illo in
templo, ut typice fuit, ita recessit et typice. Egressus
est enim de templo terreno dicens: <hi>Ecce relinquetur
vobis domus vestra deserta <note>(Matt. XXIII)</note>
          </hi>, et
<pb n="0264D"/>
relinquens domum illam venit ad possessionem Dei
Patris, ad Ecclesias in toto orbe dispersas, et dicit: <hi>In his qui sunt Patris mei, me oportet esse.</hi> 
 Tunc ergo
non intellexerunt verbum, quod locutus est eis. Simul
et illud attendite, quod quamdiu in possessione
Patris sui fuit sursum erat, quia necdum plenam fidem
Joseph et Maria habebant, propterea sursum
<pb n="0265A"/>
cum eo manere non poterant: sed dicitur descendisse
cum eis. Crebro Jesus descendit cum discipulis
suis, nec semper versatur in monte, nec absque
fine sublimia tenet. In monte cum Petro est, cum Jacobo,
cum Joanne, et rursum in alio loco cum caeteris
discipulis <note>(Matth. XVII)</note>. Porro quia non valebant
hi qui variis aegrotationibus laborabant, in montem
conscendere, idcirco descendit, et venit ad eos
qui deorsum erant. Nunc quoque scribitur, <hi>Descendit
cum eis, et venit Nazareth, et subjiciebatur eis.</hi> Discamus,
filii, subjecti esse parentibus nostris: major
minori subjicitur. Nam quia majorem Joseph videbat
aetate, propterea eum parentis honore coluit,
omnibus filiis exemplum tribuens, ut subjiciantur
parentibus. Quod si patres iis non fuerint, subjiciantur
<pb n="0265B"/>
his qui patrum aetatem habent. Quid loquor
de parentibus et filiis? Si Jesus filius Dei subjicitur
Joseph et Mariae, ego non subjiciar episcopo, qui
mihi a Deo ordinatus est pater? Non subjiciar presbytero,
qui mihi Domini dignatione praepositus est?
Puto quod intelligebat Joseph, quia major se erat
Jesus, quod subjiciebatur sibi, et sciens majorem
esse subjectum, trepidus moderabatur imperium.
Videat ergo unusquisque, quod saepe melioribus
praepositus sit inferior, et nonnumquam accidat, ut
ille qui subjectus est, melior sit eo qui sibi videtur
esse praepositus. Quod cum intellexerit dignitate
sublimior, non elevabitur superbia ex eo quod major
est, sed sciet ita sibi meliorem esse subjectum,
quomodo et Jesus subjectus fuit Joseph. Deinde sequitur:
<pb n="0265C"/> <hi>Maria autem conservabat omnia verba haec in
corde suo.</hi> 
 Plus aliquid quam de homine suspicatur,
unde et custodiebat omnia verba ejus in corde suo,
non quasi pueri qui duodecim esset annorum, sed
ejus qui de Spiritu sancto conceptus fuerat, quem
videbat proficere sapientia et gratia apud Deum et
homines. Jesus proficiebat sapientia, sapientior per
singulas videbatur aetates. Numquid sapiens non
erat, ut sapientior fieret? An quoniam evacuaverat
se formam servi accipiens, id quod amiserat resumebat,
et replebatur virtutibus, quas, paulo ante assumpto
corpore, visus fuerat relinquere? Proficiebat
ergo non solum sapientia, sed aetate. Est aetatis profectus.
Duae in Scripturis feruntur aetates, altera
corporis quae non est in potestate nostra, sed in lege
<pb n="0265D"/>
naturae: altera animae, quae proprie in nobis sita
est, juxta quam, si volumus, quotidie crescimus, et
ad summitatem venimus, ut non simus ultra parvuli
fluctuantes, et qui circumferamur omni vento doctrinae,
sed esse parvuli desinentes, <emph>311-312</emph> incipiamus
esse viri, atque dicamus: Quando factus
sum vir, destruxi ea quae erant parvuli <note>(I Cor. XV)</note>.
Hujus, ut dixi, aetatis profectus, qui incrementum
habet animae, in nostra est potestate. Si autem
non sufficit testimonium, etiam illud de Paulo sumamus
exemplum: <hi>Donec perveniamus,</hi> inquit, <hi>omnes
in virum perfectum, in mensuram aetatis plenitudinis
corporis Christi <note>(Ephes. IV)</note>
          </hi>. In nobis ergo est,
ut ad mensuram perveniamus aetatis corporis Christi,
<pb n="0266A"/>
et si in nobis est, omni labore nitamur deponere
parvulum, et destruere illum, et ad aetates reliquas
pervenire, ut nos quoque audire possimus: <hi>Tu autem
ibis ad patres tuos cum pace, nutritus</hi> [Al. <hi>nutritos]
in senecta bona,</hi> utique spiritali, quae est vere
senectus bona, canescens et in finem usque perveniens
in Christo Jesu. Cui est gloria et honor et imperium
in saecula saeculorum. Amen.</p>
</div1>

<div1>
        <head>HOMILIA XXI. De eo quod scriptum est: <hi>Quintodecimo anno imperii Tiberii Caesaris,</hi> usque ad locum ubi ait: <hi>Rectas facite semitas ejus.</hi> Cap. III.</head>
<p>Quando ad Judaeos tantum sermo propheticus
<pb n="0266B"/>
mittebatur, Judaici reges ponebantur in titulo:
Verbi gratia: <hi>Visio quam vidit Isaias filius Amos,
adversus Judaeam et adversus Jerusalem in regno Osiae
et Jonathan, et Achaz, et Ezechiae <note>(Isa. I)</note>
          </hi>: nec alium
quemquam, exceptis Judaeae regibus, Isaiae video tempore
designatum. In quibusdam prophetis et Israel
reges legimus, sicut ibi: Et in diebus, inquit, <hi>Jeroboam
filii Joas regis Israel <note>(Amos. I)</note>
          </hi>. Quando vero
sacramentum Evangelii praedicandum erat, et in toto
orbe Evangelium disseminandum, cujus princeps
Joannes in eremo fuit, et orbem Romanum Tiberii
regebat imperium, et tunc in quintodecimo anno
verbum Domini ad Joannem factum esse describitur.
Et si tantum his qui de nationibus credituri erant
<pb n="0266C"/>
annuntianda salus fuisset, et penitus excludendus
Israel, suffecerat dicens: <hi>In quintodecimo anno Tiberii
Caesaris, praeside Judaeae Pontio Pilato.</hi> Quia vero
et de Judaea et de Galilaea multi credituri erant, idcirco
et haec regna ponuntur in titulo, diciturque: <hi>Tetrarcha Galilaeae Herode, et Philippo fratre ejus tetrarcha
Ituraeae et Trachonitidis regionis, et Lysania
tetrarcha Abilenae, sub principibus sacerdotum Anna et
Caipha factum est verbum Domini ad Joannem filium
Zachariae in deserto.</hi> </p>
<p>Olim verbum Dei fiebat ad Jeremiam filium Elchiae
in Anathoth in diebus Josiae regis Judae <note>(Jer. I)</note>:
nunc sermo Dei fit ad Joannem filium Zachariae, qui
numquam factus est ad prophetas in deserto. Sed
quia plures filii credituri erant desertae magis quam
<pb n="0266D"/>
ejus quae habet virum <note>(Galat. IV; Isai LIV)</note>: idcirco
factum est verbum Dei ad Joannem filium Zachariae
in deserto. Simulque considera quod magis rationem
habet si mystice intelligatur desertum, et non secundum
simplicem litteram. Qui enim in deserto
praedicat, superflue facit ibi vociferari, ubi se loquentem
nullus exaudiat. Praecursor ergo Christi, et vox
clamantis in deserto, praedicat in deserto animae,
quae non habebat pacem <note>(Joan. I)</note>. Non solum autem
tunc, sed et in praesenti primum lucerna ardens et
lucens venit, et praedicabat baptisma poenitentiae, in
remissionem peccatorum <note>(Marc. I)</note>: deinde lux vera
subsequitur, quando lucerna ipsa loquitur: <hi>Illum
oportet crescere, me autem minui <note>(Joan. III)</note>
          </hi>: Fit verbum
<pb n="0267A"/>
in deserto, et venit ad omnem circa regionem
Jordanis. Quae enim alia loca debuit circuire Baptista,
nisi vicina Jordanis, ut quicumque voluissent
agere poenitentiam, praesto essent ad lavacrum
aquae? Porro Jordanis <hi>descendens</hi> interpretatur.
Descendens autem et largo impetu currens fluvius
Dei Salvator noster Dominus est, in quo baptizamur.
Quam veram aquam salutarem, in remissionem
quoque peccatorum in baptismo praedicat:
venite, catechumeni, agite poenitentiam, ut in
remissionem peccatorum baptisma consequamini.
In remissionem <emph>313-314</emph> peccatorum ille accipit
Baptisma, qui peccare desistit. Si quis enim
peccans ad lavacrum venit, et [ <hi>Al.</hi> ei] non
<pb n="0267B"/>
fit remissio peccatorum. Propterea obsecro vos, ne
absque cautela et diligenti circumspectione ad baptismum
veniatis, sed ostendatis primum fructus dignos
poenitentiae. Facite aliquid temporis in conversatione
bona, mundos vos a cunctis sordibus vitiisque servate:
et tunc vobis remissio peccatorum fiet,
quando coeperitis et ipsi propria peccata contemnere.
Dimittite delicta vestra, et dimittentur vobis.
Hoc autem ipsum quod nunc de veteri instrumento
ponitur, in Isaia propheta scriptum legimus, ibi
enim dicitur: <hi>Vox clamantis in deserto: Parate viam
Domini, rectas facite semitas ejus <note>(Isai. XL)</note>
          </hi>. Vult Dominus
in vobis reperire viam, ut possit in vestras
animas ingredi, et iter suum facere. Praeparate ei
semitam, de qua dicitur: <hi>Rectas facite semitas ejus:
<pb n="0267C"/>
Vox clamantis in deserto.</hi> Vox clamat, praeparate
viam. Primo enim vox ad aures pervenit: deinde
post vocem, immo cum voce, auditum sermo penetrat.
Juxta hunc sensum a Joanne annuntiatus est
Christus. Videamus ergo quid vox de verbo annuntiet. <hi>Praeparate,</hi> 
 inquit, <hi>viam Domino.</hi> Quam viam
Domino praeparemus? Numquid corpoream? Aut potest
sermo Dei tali itinere pergere? An intrinsecus
praeparanda est Domino, in corde nostro recta et
aequalis semita componenda? Haec est via per quam
ingressus est sermo Dei, qui in humani corporis capacitate
consistit. Magnum est cor hominis, et spatiosum,
et capax, si tamen mundum fuerit: Vis ejus
magnitudinem latitudinemque cognoscere? Vide
quantam divinorum sensuum magnitudinem capiat.
<pb n="0267D"/>
Ipse, ait, dedit mihi eorum, quae sunt, notitiam, rationem
mundi scire, et opera elementorum, principium
et finem et medietatem saeculorum, temporum
varietates, et translationem mensium, annorum circulos,
et siderum sedes, naturas animalium, et furores
bestiarum, spirituum violentias, et cogitationes
hominum, diversitates arborum, et vim radicum <note>(Sap. VII, 17)</note>.
Vides non parvum esse cor hominis,
quod tanta capiat. Neque in corporis quantitate, sed
in fortitudine ejus intellige, quae tantam scientiam
capiat veritatis. Ut autem et simplices quosque quotidianis
<pb n="0268A"/>
exemplis ad credendum adducam, quod
grande sit cor hominis, videamus. Quascumque urbes
transivimus, habemus illas in animo, et qualitates,
et situs platearum, murorumque, et aedificiorum
in corde nostro versantur. Viam quam ingressi sumus,
in memoriae pictura ac descriptione retinemus:
mare quod navigavimus tacita cogitatione amplectimur.
Non est parvum, ut dixi, cor hominis, quod
potest tanta capere. Si autem non est parvum tanta
capiens, consequenter in illo via Domini praeparatur,
et recta fit semita, ut ambulet in illa sermo Dei,
atque sapientia. Praepara viam Domino per conversationem
bonam, et egregiis operibus tene semitam:
absque offensa ulla deambulet in te Verbum Dei, et
donet tibi mysteriorum suorum adventusque notitiam.
<pb n="0268B"/>
Cui est gloria et imperium in saecula saeculorum.
Amen.
</p>
      </div1>

<div1>
        <head>HOMILIA XXII. De eo quod scriptum est: <hi>Omnis vallis implebitur,</hi> usque ad eum locum ubi ait: <hi>Potens est Deus de lapidibus istis suscitare filios Abrahae.</hi> Cap. III.</head>
<p>Videamus quae in Christi praedicentur adventu,
inter quae primum de Joanne scribitur: <hi>Vox clamantis
in deserto: Parate viam Domini, rectas facite
semitas ejus.</hi> Et quod sequitur proprie de Domino
Salvatore est. Neque enim a Joanne omnis vallis
impleta est, sed a Domino Salvatore. Seipsum unusquisque
consideret, quis erat antequam crederet:
tunc animadvertet, vallem humilem, vallem se
<pb n="0268C"/>
fuisse praecipitem in ima demersam. Quando venit
Dominus Jesus, et misit Spiritum sanctum vicarium
suum, vallis omnis expleta est. Expleta est
autem operibus bonis et fructibus Spiritus Sancti. <emph>315-316</emph> 
 Charitas non sinit permanere te vallem.
Quod si pacem habueris et sapientiam et bonitatem,
non solum vallis esse desistes, sed etiam mons esse
incipies Dei. Quod tamen de gentibus quotidie magis
fieri videmus, atque compleri, <hi>Omnis vallis implebitur;</hi> 
quam de populo Israel, qui de excelso depositus
est: <hi>Omnis,</hi> inquit <hi>mons et collis humiliabitur.</hi> 
Mons erat quondam ille populus et collis, qui depositus
est atque destructus. Illorum delicto salus gentibus
data est ad aemulandum eos <note>(Rom. XI)</note>. Quod
et si contrarias fortitudines, quae adversus mortales
<pb n="0268D"/>
erigebantur, dixeris montes et colles esse depositos,
non peccabis. Ut enim impleantur hujuscemodi valles,
humiliandae sunt. Sed et hoc quod in adventu
Christi prophetatum est, utrum expletum sit, contemplemur.
Sequitur enim: <hi>Et omnia prava erunt in
directa.</hi> Unusquisque nostrum pravus erat, si tamen
non et usque hodie perseverat: et per adventum
Christi qui factus est ad animam nostram, prava quaeque
directa sunt. Quid enim tibi prodest, si Christus
quondam venit in carnem, nisi quoque ad tuam
animam venerit? Oremus ut illius quotidie nobis adventus
<pb n="0269A"/>
fiat, et possimus dicere: <hi>Vivo autem jam non
ego, vivit autem in me Christus <note>(Gal. III)</note>
          </hi>. Si enim
Christus vivit in Paulo, non vivit in me, quid mihi
proderit? Cum autem et ad me venerit, et fruitus
illo fuero, sicut fruitus est Paulus, tunc et ego Paulo
similiter loquar: <hi>Vivo jam non ego, vivit vero in
me Christus.</hi> Consideremus ergo caetera, quae in Christi
praedicentur adventu. Nihil te asperius erat. Vide
pristinos motus tuos, vide iram, et caetera vitia, si
tamen cessaverunt esse quae fuerant, et intelligis nihil
te asperius, et (ut significantius loquar) nihil fuisse
inaequalius. Conversatio tua inaequalis erat, et
sermo et opera inaequalia. Venit ergo Dominus meus
Jesus, et exaequavit asperitates tuas, incomposita
quaeque vertit in vias planas, ut fieret in te iter sine
<pb n="0269B"/>
offensione, et leve [ <hi>Forte</hi> laeve], atque purissimum,
gradereturque in te Deus Pater, et Christus Dominus
mansionem apud te faceret, diceretque: <hi>Ego et
Pater meus veniemus, et mansionem apud eum faciemus <note>(Joan. XIV)</note>
          </hi>.
Sequitur; <hi>Et videbit omnis caro salutare
Dei.</hi> Tu quondam caro eras, immo ut mirabilius
loquar, cum adhuc in carne sis, vides salutare
Dei. Quid autem sibi velit quod dicitur, omnis caro,
eo quod nulla excipiatur quae non videat salutare Dei,
relinquo intelligendum his qui sciunt Scripturarum
mysteria. Quaenam egredientibus ad baptismum
Joannes loquitur, attendendum. Si quis vult baptizari,
egrediatur. Manens enim in pristino statu, et
mores suos et consuetudinem non relinquens, nequaquam
rite ad baptismum venit. Ut autem intelligas
<pb n="0269C"/>
quid sit egredi ad baptismum, accipe testimonium
et ausculta verba quibus Deus loquitur ad
Abraham; <hi>Egredere de terra tua <note>(Gen. XII)</note>
          </hi>, et reliqua.
Egredientibus itaque ad lavacrum turbis, non
egressis, sed tantum egredientibus, Joannes loquitur
quae sequuntur. Si enim jam egressi fuissent,
numquam ad eos diceret, <hi>generatio viperarum.</hi> Quaecumque
igitur ad illos loquitur, ad vos, o catechumeni
et catechumenae, loquitur. Qui disponitis venire
ad baptismum, considerate non forsitan vobis
dici possit, <hi>generatio viperarum.</hi> Sed et illud quod
sequitur, nisi pravitatem venenaque serpentum de
corde vestro expuleritis, dicetur ad vos: <hi>Quis ostendit
vobis fugere ab ira ventura?</hi> Magna huic saeculo impendet
ira: omnis iram Dei passurus est mundus:
<pb n="0269D"/>
tantam vastitatem coeli, et latitudinem terrae, et stellarum
choros, splendorem solis, et lunae nocturnae
solatia, Dei ira subvertet. Haec enim omnia propter
hominum peccata transibunt. Et olim quidem super
omnia tantum in terra venit ira Dei, quia omnis caro
reliquerat viam suam super terram <note>(Gen. VI)</note>: nunc
autem et super coelum, et super terram ventura est
ira Dei. <hi>Coeli pertransibunt, tu autem permanebis</hi> (ad
Deum dicitur), <hi>et omnes sicut vestimentum veterascent <note>(Ps. CII)</note>
          </hi>.
Videte qualis et quanta ira sit, quae mundum
omnem consumptura sit, et puniet eos qui poena
digni sunt, invenietque materiam in qua se exerceat.
<pb n="0270A"/>
Unusquisque nostrum ex eo quod gessit, irae
materiam praeparavit. <hi>Secundum duritiam enim tuam
et impoenitens cor thesaurizas tibi iram in die irae et
revelationis justi judicii Dei,</hi> dicitur ad Romanos <note>(Rom. II)</note>.
Dein sequitur: <hi>Quis ostendit vobis fugere
ab ira ventura? Facite ergo fructus dignos poenitentiae.</hi> 
Et vobis qui venitis ad baptismum, dicitur: <hi>Facite
fructus dignos poenitentiae.</hi> Vultis scire qui sunt fructus
poenitentiae? Charitas fructus <emph>317-318</emph> est
Spiritus, gaudium fructus est Spiritus, pax, patientia,
benignitas, bonitas, fides, mansuetudo, continentia,
et reliqua hujuscemodi <note>(Galat. V)</note>. Si haec
omnia habuerimus, fecimus fructus dignos poenitentiae.
Rursum dicitur ad eos qui ad Joannis baptismum
veniebant: <hi>Et ne incipiatis dicere intra vosmetipsos,
<pb n="0270B"/>
patrem habemus Abraham: dico enim vobis, quia potest
Deus de lapidibus istis suscitare filios Abraham.</hi> 
Prophetat Joannes novissimus prophetarum expulsionem
prioris populi, et vocationem gentium. Illis
enim qui de Abraham gloriabantur dicit: <hi>Et ne incipiatis
dicere in vobismetipsis, patrem habemus Abraham.</hi> 
Et de gentibus rursum loquitur: <hi>Dico enim
vobis, quia potest Deus de lapidibus istis suscitare filios
Abrahae.</hi> De quibus lapidibus? Non utique lapides
irrationabiles corporeosque monstrabat, sed homines
insensibiles et quondam duros, qui quia lapides
et ligna adorabant, impletum est illud quod in
psalmo cantabatur: <hi>Similes illis fiant</hi> [Al. <hi>fiunt] qui
faciunt ea, et omnes qui confidunt in eis <note>(Ps. CXV)</note>
          </hi>. Vere
qui faciunt idola, et confidunt in eis, similes sunt
<pb n="0270C"/>
diis suis, absque sensu, sine ulla ratione, in lapides
lignaque conversi sunt. Cum enim tantum videant
creaturarum ordinem, decorem, officium, tantam
mundi pulchritudinem, nolunt de creaturis intelligere
Creatorem, neque considerant tantae dispensationis
aliquam providentiam, aliquem esse rectorem,
sed sunt caeci, his tantum oculis mundum videntes,
quibus irrationabilia jumenta et bestiae vident. Non
enim animadvertunt in his quae vident ratione regi,
aliquam inesse rationem. Haec propterea, quia Joannes
dixerat: <hi>Potest Deus de lapidibus istis suscitare
filios Abrahae.</hi> Et nos igitur obsecremus Deum, ut si
quando fuimus lapides, vertamur in filios Abrahae
pro his filiis qui ejecti sunt, et repromissionem adoptionemque
suo vitio perdiderunt. Unum testimonium
<pb n="0270D"/>
adhuc de lapidibus ponam. Siquidem in cantico
Exodi scribitur: <hi>Vertantur in lapides, donec pertranseat
populus tuus, Domine, donec transeat populus
tuus iste quem possedisti <note>(Exod. XV)</note>
          </hi>. Rogatur itaque
Deus, ut paulisper convertantur in lapides; hoc
enim Graecus sermo significantius sonat, <foreign xml:lang="greek">ἀναλιθούσθωσαν,</foreign>
donec pertranseat populus Judaeorum. Haud
dubium quin postquam illi transierint, gentes lapideae
esse cessabunt, et pro duro corde recipient humanam
in Christo rationabilemque naturam. Cui est
gloria et imperium in saecula saeculorum. Amen.</p>
</div1>

<div1>
        <head>HOMILIA XXIII. De eo quod scriptum est: <hi>Ecce securis ad radices arborum posita est,</hi> usque ad eum locum ubi ait: <hi>Venerunt autem et Publicani, ut baptizarentur ab eo.</hi> Cap. III.</head>

<pb n="0271A"/>
<p>Joannes illo jam tempore loquebatur: <hi>Ecce securis
ad radices arborum posita est.</hi> Et siquidem jam
ingrueret consummatio, et temporum finis instaret,
nulla mihi quaestio nasceretur. Dicerem enim hoc
quod ait: <hi>Ecce securis ad radices arboris posita est,</hi> et
illud: <hi>Omnis enim arbor quae non facit fructum bonum,
praecidetur, et in ignem mittetur,</hi> propterea prophetatum,
quia in illo tempore complebatur. Cum autem
tanta post saecula fluxerint, et tam innumerabiles
anni ab illo tempore usque ad praesentem diem
<pb n="0271B"/>
transierint, quomodo Spiritus sanctus in propheta
dicat: <hi>Ecce securis ad radices arborum posita est,</hi> debemus
inquirere. Ego puto Israelitico populo prophetari,
quod praecisio ejus vicina sit. His enim qui
egrediebantur ad eum, ut baptizarentur, inter caetera
loquebatur: <hi>Facite fructus dignos poenitentiae;</hi> et
quasi Judaeis dicebat: <hi>Ne incipiatis dicere in vobismetipsis,
patrem habemus Abraham. Dico enim vobis. quia
potest Deus ex lapidibus istis suscitare filios Abrahae.</hi> 
Hoc ergo quod ait: <hi>Ecce securis ad radices arborum
posita est,</hi> Judaeis loquitur. Cui sensui et Apostolicum
illud congruit, fractos esse ab hac securi infidelitatis <emph>319-320</emph> 
 ramos atque succisos, ut amputaret ex
arbore non radicem, sed ea quae de radice pullularunt,
ut in radice pristinae arboris, rami possint
<pb n="0271C"/>
oleastri inseri <note>(Rom. XI)</note>. Omnis ergo arbor, quae
non facit fructum bonum, praecidetur et in ignem
mittetur: hunc enim finem habet, ut incendio concremetur.
Deinde tres ordines inducuntur sciscitantium
Joannem super salute sua: unus quem Scriptura
appellavit populos exeuntes ad baptisma, alius
quem publicanos nominat, tertius qui militum appellatione
censetur. <hi>Interrogabant eum turbae, dicentes:
Quid faciemus? Qui respondens eis: Qui habet duas
tunicas, det ei qui non habet: et qui habet cibos, similiter
faciat.</hi> Quod quidem, nescio si turbae conveniat
praecipi. Magis enim apostolis quam vulgo congruit,
ut qui duas tunicas habet, unam tribuat non habenti.
Et ut scias magis hoc apostolis quam populis
convenire, audi quid a Salvatore dicatur ad eos:
<pb n="0271D"/> <hi>Neque duas tunicas tollatis in via 
 <note>(Matth. XX)</note>
          </hi>. Duplex
itaque vestimentum quo unusquisque vestitur, et
praecipitur ut alterum tribuat non habenti, aliam intelligentiam
sonat. Vult enim nos Salvator, quomodo
non habemus duobus servire dominis, sic nec
duas habere tunicas, nec duplici veste circumdari,
ne sit unum indumentum veteris hominis, et alterum
novi. Econtrario autem cupit, ut exspoliemus nos
veterem hominem, et induamus novum. Hucusque
facilis expositio est. Porro quaeritur, quomodo juxta
hanc interpretationem jubeatur nobis non habenti
<pb n="0272A"/>
tribuere vestimentum. Quisnam est ille qui ne unum
quidem indumentum super carnem suam habet, qui
nudus est, qui omnino nulla veste coopertus? Neque
vero hoc dico, quo non praecipiatur liberalitas, et in
pauperes misericordia. Hyperbolica clementia: ut
etiam nudos altera tunica protegamus. Sed hoc
aio, quod et profundiorem locus iste respiciat intellectum,
et oporteat ei dare tunicam qui omnino non
habebat. Quis est ergo iste, qui tunicam non habet?
Nempe ille qui penitus Deum non habet. Debemus
igitur exuere nos, et ei dare qui nudus est. Alius
habet Deum, alius omnino non habet, contraria videlicet
fortitudo. Et quomodo scriptum est, ut in
profundo maris praecipitemus delicta nostra <note>(Mich.
VII)</note>: sic projici a nobis oportet vitia atque peccata, et
<pb n="0272B"/>
jacere super eum qui eorum nobis causa exstitit. <hi>Et qui habet,</hi> 
 inquit, <hi>cibum, similiter faciat.</hi> Qui habet
cibos tribuat non habenti, ut non solum ei vestimentum,
sed etiam id quod possit comedere, largiatur. <hi>Venerunt autem et publicani baptizari ab eo.</hi> 
 Hoc
et juxta simplicem intelligentiam docet publicanos
nihil amplius quaerere, quam in Lege praeceptum est;
qui enim plus exegerint, non Joannis mandatum
praevaricant, sed Spiritus sancti qui locutus est in
Joanne. Nescio autem utrum, ut secundum <foreign xml:lang="greek">ἀναγωγὴν,</foreign>
aliud quiddam excellentius sermo significet, et an
debeamus in tali auditorio res tam mysticas prodere,
maxime inter eos qui Scripturarum medullas non
introspiciunt, sed tantum superficie delectantur. Periculosum
quidem, sed tamen strictim breviterque
<pb n="0272C"/>
tangendum. Cum exierimus a saeculo, et haec vita
nostra fuerit commutata, erunt quidam in finibus
mundi sedentes velut publicanorum officio diligentissime
perscrutantes, ne quid sui in nobis inveniant.
Videtur mihi princeps saeculi hujus quasi publicanus
esse, unde scriptum est de eo: <hi>Venit princeps mundi
istius, et in me habet nihil <note>(Joan. XIV)</note>
          </hi>. Illud quoque
quod in Apostolo legimus: <hi>Reddite omnibus debita,
cui tributum, tributum: cui vectigal, vectigal: cui
honorem, honorem; nemini quid debeatis nisi ut invicem
diligatis <note>(Rom. XIII)</note>
          </hi>, sacrate intelligendum est.
Quamobrem consideremus ne forte cum non habuerimus,
quod pro vectigali queamus reddere, ipsi
trahamur ob debitum, ut solet apud saeculi quoque
fieri vectigales, quando quis pro debito ipsi reipublicae
<pb n="0272D"/>
serviturus includitur. Complures e nobis, ab
istiusmodi publicanis tenendi sunt: quos Jacob ille
vir sanctus non magnopere formidabat, nec verebatur,
ut de publicanorum vectigalibus in eo aliquid
reperiretur. Unde et audacter ad publicanum illum
loquebatur Laban: <hi>Cognosce si quid tuarum rerum
est apud me <note>(Gen. XXXI)</note>
          </hi>. Super quod agit testimonium
Scriptura dicens: <hi>Et non cognovit Laban apud
Jacob quicquam.</hi> Docet igitur Salvator noster et Spiritus
sanctus qui locutus est in prophetis, non solum
homines, sed etiam angelos, et virtutes <emph>321-322</emph> 
<pb n="0273A"/>
invisibiles. Quid loquar de Salvatore? prophetae
quoque ipsi et apostoli, omne quod resonant,
non solum hominibus, sed et angelis praedicant.
Quod ut scias verum: <hi>Attende,</hi> inquit, <hi>coelum, et loquar;
in conspectu angelorum psallam tibi;</hi> et: <hi>Laudate
Dominum, coeli coelorum, et aquae quae super coelos
sunt laudent nomen Domini <note>(Psal. CXLVIII, 4)</note>
          </hi>; et: <hi>Laudent eum angeli;</hi> 
 et: <hi>In omni loco potestatis ejus
benedic, anima mea, Domino.</hi> Inveniens in plurimis
locis, et maxime in psalmis, et ad angelos sermonem
fieri, data homini potestate, ei tamen qui Spiritum
sanctum habet, ut et angelos alloquatur. E
quibus unum exemplum ponam, ut sciamus angelos
quoque humanis vocibus erudiri. Scriptum est in
Apocalypsi Joannis: <hi>Angelo Ephesiorum Ecclesiae
<pb n="0273B"/>
scribe: Habeo aliquid contra te <note>(Apoc. II)</note>
          </hi>; et rursum: <hi>Angelo Ecclesiae Pergami scribe: Habeo quippiam
contra te.</hi> 
 Certe homo est qui scribit angelis, et aliquid
praecipit. Ego non ambigo et in coetu nostro adesse
angelos, non solum generaliter omni Ecclesiae, sed
etiam singillatim. De quibus Salvator ait: <hi>Angeli
eorum semper vident faciem Patris mei qui in coelis est <note>(Matth. XVIII)</note>
          </hi>.
Duplex hic adest Ecclesia, una hominum,
altera angelorum. Si quid juxta rationem, et
juxta Scripturarum dicimus voluntatem, laetantur
angeli, et orant nobiscum. Et quia praesentes angeli
sunt in Ecclesia, in illa dumtaxat quae meretur, et
Christi est, propterea orantibus feminis praecipitur,
ut habeant velamen super caput propter angelos,
 utique illos qui assistunt sanctis, et laetantur in
<pb n="0273C"/>
Ecclesia <note>(I Cor. XI)</note>. Quos quidem nos, quia peccatorum
sordibus oculi nostri obliti sunt, non videmus,
sed vident apostoli Jesu ad quos loquitur: <hi>Amen
amen dico vobis, videbitis coelum apertum, et angelos
Dei ascendentes et descendentes super Filium hominis <note>(Joan. I)</note>
          </hi>.
Quod si haberem hanc gratiam, ut quomodo
apostoli, sic viderem, et sicut Paulus aspexit,
intuerer, cernerem nunc angelorum multitudinem,
quod videbat Elisaeus, et Giezi qui cum eo steterat
non videbat. In metu erat Giezi, ne ab hostibus caperetur,
<pb n="0274A"/>
solus Elisaeus videns. Sed Elisaeus ut prophetes
Domini, deprecatur, et dicit: <hi>O Domine,
aperi oculos pueri istius, et videat quoniam multo plures
nobiscum sunt quam cum illis <note>(IV Reg. VI)</note>
          </hi>. Et statim
ad preces sancti viri angelos quos prius Giezi
non videbat, intuitus est. Haec idcirco diximus, ut
ostenderemus et publicanos doceri a Joanne, et non
solum eos qui reipublicae vectigalibus serviunt, sed
etiam illos qui veniebant ad poenitentiam. Et alii
erant a corporalibus publicani, sicut et alii milites,
qui egrediebantur ad baptismum poenitentiae.
Venit enim non Joannes et propheta tantum,
sed etiam ipse Salvator, et hominibus, et angelis,
et virtutibus caeteris salutarem poenitentiam praedicare,
ut in nomine Jesu omne genu flectatur, coelestium,
<pb n="0274B"/>
et terrestrium, et infernorum, et omnis lingua
confiteatur, quia Dominus Jesus Christus in gloria
est Dei Patris <note>(Philip. II)</note>: cui est gloria et imperium
in saecula saeculorum. Amen.</p>
</div1>

<div1>
        <head> <emph>323-324</emph> HOMILIA XXIV. De eo quod scriptum est: <hi>Ego quidem baptizo vos aqua,</hi> usque ad eum locum ubi ait: <hi>Ipse vos baptizabit Spiritu sancto et igne.</hi> Cap. III.</head>
<p>Joannem, qui minor est Christo, suscepit populus,
reputans et cogitans ne forte ipse esset Christus:
eum vero, qui major illo venerat, non suscepit. Vis
causam scire? Cognosce: Joannis baptisma videbatur,
Christi baptismus invisibilis erat. <hi>Ego enim,</hi> 
<pb n="0274C"/>
inquit, <hi>baptizo vos in aqua: qui autem post me venit,
major me est, ipse vos baptizabit Spiritu sancto et
igni.</hi> Quando baptizat Jesus Spiritu sancto, et rursum
quando igne baptizat? Numquid uno atque eodem
tempore Spiritu et igni baptizat, an vario atque
diverso? <hi>Vos autem baptizabimini Spiritu sancto, non
post multos hos dies.</hi> Baptizati sunt apostoli post
ascensionem ejus ad coelos Spiritu sancto <note>(Act. II)</note>:
quod autem igni fuerint baptizati, Scriptura non
memorat. Sed quomodo Joannes juxta Jordanem
<pb n="0275A"/>
fluvium venientes ad baptismum praestolabatur, et
alios abigebat dicens: <hi>Generatio viperarum,</hi> et reliqua;
porro eos qui confitebantur vitia atque peccata,
suscipiebat: sic stabit in igneo flumine Dominus
Jesus juxta flammeam romphaeam <note>(Gen. III)</note>, ut quemcumque
 post exitum vitae hujus, qui ad paradisum
transire desiderat, et purgatione indiget, hoc eum
amne baptizet, et ad cupita transmittat: eum vero,
qui non habet signum priorum baptismatum, lavacro
igneo non baptizet. Oportet enim prius aliquem
baptizari aqua et spiritu, ut cum ad igneum fluvium
venerit, ostendat se et aquae et spiritus lavacra servasse,
et tunc mereatur etiam ignis accipere baptismum
in Christo Jesu: cui est gloria et imperium in
saecula saeculorum Amen.</p>
</div1>

<div1>
        <head>HOMILIA XXV. De suspicione quam habebat populus de Joanne, ne forte ipse esset Christus. Cap. III.</head>

<pb n="0275B"/>
<p>Habet periculum et dilectio, si modum transeat.
Debet enim qui aliquem diligit, naturas et causas
considerare dilecti, et non eum plus diligere quam
meretur. Nam si mensuram charitatis, modumque
transcenderit, et qui diligit, et qui diligitur, in peccato
erunt. Quod ut manifestius fiat ponamus exemplum.
Joannem populus mirabatur, et diligebat
eum: et revera erat dignus miraculo, ut plus ei
quam caeteris hominibus deferretur, quia aliter quam
cuncti mortales vixerat. Non omnes sumus simplici
contenti cibo, sed varietate delectamur escarum:
<pb n="0275C"/>
unum nobis ad potandum vinum sufficit, varii gustus
vina mercamur. Joannes vero semper locustis,
semper vescebatur melle silvestri, et contentus erat
simplici et tenui cibo, ne corpus illius crassioribus
pulmentis pinguesceret, et exquisitis dapibus gravaretur; <emph>325-326</emph> 
 hujusmodi quippe natura corpora
nostra sunt, ut escis superfluis aggraventur: et cum
corpus fuerit aggravatum, anima quoque oneretur,
<pb n="0276A"/>
quae per totum diffusa corpus passionibus illius subjacet.
Quamobrem recte praecipitur eis qui observare
possunt: <hi>Bonum est non manducare carnem, neque bibere
vinum, neque in quo frater tuus scandalizetur <note>(Rom. XIV)</note>
          </hi>.
Erat igitur Joannes vitae mirabilis et multum
ab aliorum hominum conversatione diversus.
Non habebat saeculum, non famulum, non saltem vile
tugurium. Morabatur in deserto non solum usque ad
diem ostensionis suae ad Israel, verum eo tempore,
quo poenitentiam populo praedicabat, erat in solitudine
Judaeae, et aqua simplici irrigabatur, ut et in
potu esset diversus a caeteris. Nos qui versamur in
urbibus, qui in medio populorum sumus, et vestes
quaerimus lautiores, et cibos, et habilia: ille vero
qui in eremo morabatur, videte quali vestimento
<pb n="0276B"/>
indutus fuerit. De pilis camelorum sibi tunicam fecerat,
et zona pellicea cingebatur. Omnia ergo in
illo noverant, et propter dissimilitudinem vitae universi
qui videbant, admirabantur eum, et mirantes
studiosissime colebant, super omnia quod poenitentes
in remissionem peccatorum baptizabat. Quas
ob causas diligebant quidem eum justissime, sed
non servabant in charitate modum: cogitabant enim
ne forte ipse esset Christus. Quam inordinatam et
irrationabilem charitatem cavens apostolus Paulus
de semetipso loquebatur: <hi>Timeo autem ne quis de
me cogitet super id quod videt in me, aut audit ex
me, et ne magnitudo revelationum extollat me, <note>(I Cor. XII)</note>
          </hi>,
etc. Quod metuens ne etiam ipse incurrat,
nolebat omnia de se judicare quae norat, ne
<pb n="0276C"/>
quis eo plus arbitretur esse quam cerneret, et mensuram
honoris excedens, diceret quod dictum fuerat
de Joanne, quia ipse esset Christus. Quod quidem
nonnulli etiam de Dositheo Samaritarum haeresiarcha
dixerunt, alii vero de Juda Galilaeo. Denique
in tantam quidam dilectionis audaciam proruperunt,
ut nova quaedam et inaudita super Paulo
monstra confingerent. Alii enim aiunt hoc quod
<pb n="0277A"/>
scriptum est, sedere a dextris Salvatoris et sinistris,
de Paulo et de Marcione dici, quod Paulus
sedet a dextris, Marcio sedeat a sinistris. Porro
alii legentes: <hi>Mittam vobis advocatum Spiritum veritatis <note>(Joan. XIV)</note>
          </hi>,
nolunt intelligere tertiam personam
a Patre et Filio, et divinam sublimemque naturam,
sed apostolum Paulum. Nonne tibi omnes videntur
plus amasse quam expedit, et dum virtutem
uniuscujusque mirantur, dilectionis perdidisse mensuram?
Quod quidem in Ecclesia patimur: plerique
enim dum plus diligunt quam meremur, haec
jactant, et loquuntur, sermones nostros doctrinamque
laudantes, quae conscientia nostra non recipit.
Alii vero tractatus nostros calumniantes, ea sentire
nos criminantur, quae numquam sensisse nos novimus.
<pb n="0277B"/>
Sed neque hi qui plus diligunt, neque illi qui
oderunt, veritatis regulam tenent: et alii per dilectionem,
alii per odium mentiuntur. Unde oportet
charitati frena imponere, et tantum ei vagandi permittere
libertatem, quantum in praerupta non corruat.
Scriptum est in Ecclesiaste: <hi>Ne sis justus
multum, neque ampliora cogites, ne forte obstupescas.</hi> 
Quod exemplum sequens possum simile quid dicere:
Ne diligas hominem ex tota anima tua, et
ex tota virtute tua: <emph>327-328</emph> ne ames angelum
de toto corde, de tota anima, de tota virtute; sed
praeceptum juxta eloquium Salvatoris soli serva Deo. <hi>Diliges enim,</hi> 
 inquit, <hi>Dominum Deum tuum ex toto
corde tuo, et ex tota anima tua, et ex tota virtute
tua <note>(Matth. XXII)</note>
          </hi>. Respondeat mihi aliquis, et dicat:
<pb n="0277C"/>
Salvator praecipit: <hi>Diliges Dominum Deum tuum ex
toto corde tuo, et ex tota anima tua, et ex tota virtute
tua, et proximum tuum tamquam teipsum.</hi> Volo diligere
Christum: doce ergo me quomodo eum diligam.
Si enim dilexero eum ex toto corde meo, et ex tota
anima mea, et ex tota virtute, contra praeceptum
facio, ut alterum absque uno Deo sic diligam. Sin
autem minus eum dilexero, quam omnipotentem
Patrem, timeo ne in Primogenitum universae creaturae
impius et profanus inveniar. Doce me, et ostende
rationem, quomodo inter utrumque medius
incedens, diligere debeam Christum. Vis scire qua
charitate Christus diligendus sit? Breviter ausculta.
Diliges Dominum Deum tuum in Christo. Putas diversam
habere posse in Patre et Filio charitatem?
<pb n="0277D"/>
Simul dilige Dominum Christum. Dilige Patrem in
Filio, Filium in Patre, ex toto corde, et ex tota
anima, et ex tota virtute. Quod si aliquis sciscitatur,
et dicit: hoc quod asseris de Scripturis proba, audiat
apostolum Paulum, qui habebat rationabilem
charitatem, loquentem: <hi>Certus enim sum, quia neque
<pb n="0278A"/>
mors, neque vita, neque angeli, neque potestates,
nec praesentia, nec futura, nec fortitudo, nec altitudo,
nec profundum, nec alia creatura poterit nos separare
a charitate Dei, quae est in Christo Jesu Domino Salvatore
nostro <note>(Rom. VIII)</note>
          </hi>, cui est gloria et imperium
in saecula saeculorum. Amen.</p>
</div1>

<div1>
        <head>HOMILIA XXVI. De eo quod scriptum est: <hi>Cujus ventilabrum in manu, et mundabit aream suam,</hi> usque ad eum locum ubi ait: <hi>Et congregabit triticum in horreum.</hi> Cap. III.</head>
<p>Christus est Deus: et qui adorat eum, in spiritu
et veritate oportet adorare <note>(Joan. IV)</note>. Deus quoque
<pb n="0278B"/>
noster, ignis consumens est <note>(Deut. IV)</note>. Dupliciter
appellatur Deus et spiritus, et ignis. Justis spiritus,
ignis peccatoribus. Sed dum et angeli spiritus,
ignisque dicuntur: <hi>Qui facit,</hi> inquit, <hi>angelos suos
spiritus, et ministros suos ignem urentem <note>(Hebr. I)</note>
          </hi>:
angeli sanctis quibusque sunt spiritus: his vero
qui merentur, addicunt ignem, et fervorem subministrant.
Juxta quem sensum et Deus noster atque
Salvator, cum sit spiritus, ignem venit mittere super
terram. Spiritus, secundum illud quod scribitur: <hi>Cum autem conversus fueris ad Dominum, auferetur
velamen: et Dominus spiritus est 
 <note>(II Cor. III)</note>
          </hi>. Ignem
autem venit mittere non super coelum, sed super terram,
ut ipse demonstrat dicens: <hi>Ignem veni mittere
super terram, et quid volo nisi ut jam ardeat <note>(Luc. XI)</note>
          </hi>?
<pb n="0278C"/>
Si enim conversus fueris ad Dominum, qui est spiritus,
Christus tibi spiritus erit, et non venit ignem
mittere super terram. Quod si non converteris ad
Deum, sed habes terram et fructum ejus, ignem
venit mittere super terram tuam. Huic quid simile
etiam de Deo scriptum est: <hi>Ignis accensus est furoris
ejus, non usque ad coelum sursum, sed usque ad infernum
deorsum: et devorabit non coelum, sed terram
et germina ejus.</hi> Quorsum ista memoravi? Quia
et baptismus, quo baptizat Jesus, in Spiritu Sancto
est, et igni. Memini eorum, quae nuper locutus sum,
nec praeterit explanatio superior; sed volo et novum
aliquid inferre. Si sanctus fueris, Spiritu sancto
baptizaberis: si peccator, in ignem mergeris; et
unum atque idem baptisma indignis et peccatoribus
<pb n="0278D"/>
in condemnationem ignemque vertetur: his vero
qui sancti sunt, et tota fide ad Dominum convertuntur,
Spiritus sancti gratia salusque tribuenda
est. <hi>Is ergo, qui Spiritu sancto et igne dicitur baptizare,
habet ventilabrum in manu sua, et mundabit
aream suam, et congregabit triticum suum in horreum,
<pb n="0279A"/>
paleas autem comburet igni inexstinguibili.</hi> Volo invenire
rationem, quare Dominus noster habeat ventilabrum,
et quod blando vento leves paleae huc
illucque rapiantur, <emph>329-330</emph> grave vero triticum
in unum deferatur locum, neque enim absque
vento possunt triticum et paleae separari; existimo
tentationes pro vento intelligi, quae confuso credentium
acervo, alios paleas, alios triticum esse demonstrant.
Cum enim anima tua fuerit aliqua tentatione
superata, non tentatio te vertit in paleas;
sed cum esses palea, levis videlicet et incredulus,
ostendit te esse tentatio quod latebas. Econtrario
autem cum fortiter tentamenta toleras, non te facit
fidelem tentatio, atque patientem, sed virtutem,
quae in te erat, patientiae et fortitudinis, et latebat,
<pb n="0279B"/>
profert in medium. <hi>Putas enim,</hi> ait Dominus, <hi>aliter me tibi locutum fuisse quam ut pareres justus?</hi> 
Et alibi: <hi>Afflixi te, et affeci penuria, ut manifesta
fierent, quae erant in corde tuo.</hi> In hunc modum et
tempestas non facit super arenam aedificium consistere,
sed super terram. Quae cum fuerit exorta,
id quod super terram fundatum est, non evertet:
quod vero super arenam fluctuat, probat illico non
bene fuisse fundatum. Quapropter antequam oriatur
tempestas, antequam ventorum flabra consurgant,
priusquam intumescant flumina, dum adhuc silent
universa, omne studium nostrum ad aedificiorum
fundamenta vertamus, aedificemus domum nostram
variis firmisque lapidibus praeceptorum Dei, ut cum
persecutio saevierit adversus Christianos, durusque
<pb n="0279C"/>
turbo surrexerit, ostendamus nos habere aedificium
super petram Christum Jesum <note>(Matth. VII)</note>. Si quis
autem (quod procul absit a nobis) negaverit, iste
sciat non se illo tempore quo negasse visus est,
Christum negasse; sed semina et radices habuisse
negandi jam veteres, tunc vero fuisse agnitum
quod habebat, et in medium esse productum. Oremus
igitur Dominum, ut simus aedificium, quod
tempestas nulla subvertat, fundatum supra petram,
per Dominum nostrum Jesum Christum, cui est gloria
et imperium in saecula saeculorum. Amen.</p>
</div1>

<div1>
        <head>HOMILIA XXVII. De eo quod scriptum est: <hi>Multa quidem et alia exhortans annuntiabat,</hi> usque ad eum locum ubi ait: <hi>Spiritus sanctus descendit super eum.</hi> Cap. III.</head>
<p>
          <pb n="0279D"/>Qui Evangelii sermonem docet, non unam rem
nuntiat, sed plurimas. Hoc quippe Scriptura significat,
dicens: <hi>Multa quidem et alia exhortans annuntiabat.</hi> 
Itaque etiam alia, quae scripta non sunt,
Joannes populo praedicabat: quae autem scripta,
considerate quanta fuerint quae annuntiant Christum.
Monstravit enim baptismum Spiritus sancti, praedicavit
publicanis salutem, docuit milites disciplinam,
aream purgari, succidi arbores, et caetera quae
Evangelii narrat historia. Exceptis ergo his quae
scripta sunt, etiam illa quae scripta non sunt, annuntiasse
monstratur in eo quod dicitur: <hi>Multa quidem
et alia exhortans annuntiabat populo.</hi> Et quomodo
<pb n="0280A"/>
in Evangelio secundum Joannem de Christo refertur: <hi>Quia multa et alia locutus est, quae non sunt
scripta in libro isto, quae si scriberentur, neque ipsum
puto mundum capere potuisse libros, qui scribendi
erant 
 <note>(Joan. XXI)</note>
          </hi>; sic et in praesenti loco intellige,
quod forsitan Lucas, quoniam majora quaedam a
Joanne annuntiabantur, quam ut deberent litteris
credi, voluerit ea nominatim dicere, sed tantum
significaverit quod dicta sint: et idcirco dixisse: <hi>Multa quidem et alia exhortans annuntiabat populo.</hi> 
Miremur quidem Joannem ex his quae sequuntur,
maxime quod inter natos mulierum major Joanne
Baptista nemo fuerit <note>(Matth. XI)</note>, et in tantam opinionem
merito virtutis ascenderit, ut a plerisque
Christus putaretur; sed aliud multo mirabilius. Herodes
<pb n="0280B"/>
tetrarcha habebat regiam potestatem, et poterat
eum, cum voluisset, occidere <note>(Marc. VI)</note>: et cum
rem fecisset injustam, et contra legem Moysi, ut
uxorem fratris sui acciperet, quae habebat filiam de
priori viro, non eum timuit, non accepit personam,
non cogitavit, ut dixi, regiam potestatem, non formidavit
interitum; sciebat enim, etiamsi <emph>331-332</emph> 
propheta non esset, quod lacessitus eum posset occidere.
Haec igitur universa cum nosset, libertate prophetica
corripuit Herodem, et incestas nuptias arguit,
et ob id clausus in carcere, non de morte sollicitus,
non de incerto judicii, sed in vinculis de Christo, quem
annuntiaverat, cogitabat. Et quia ipse ad eum ire
non poterat, mittit discipulos suos sciscitantes: <hi>Tu
es qui venturus es, an alium exspectamus?</hi> Animadvertis,
<pb n="0280C"/>
quod et in carcere docuerit, videns eum et in illo
loco discipulos habere, et quam ob causam ibidem
per se erudiebat. Inter quae etiam cum de Jesu orta
esset quaestio, mittit ex discipulis et interrogat: <hi>Tu
es qui venturus es, an alium exspectamus?</hi> Revertuntur
discipuli, et nuntiant magistro, quae Salvator
jusserat nuntiari: cujus verbis Joannes armatus ad
praelium, confidenter emoritur, et libenter capite
truncatur, ipsa vox Domini voce firmatus, verum
esse Dei filium quem credebat. Haec de Joanne et
libertate ejus, et Herodis insania, qui super multa
scelera etiam hoc addidit, ut Joannem primum carcere
clauderet, et postea decollaret. Quia vero Dominus
baptizatus est, <hi>et coeli aperti sunt, et Spiritus
sanctus descendit super eum, voxque de coelis intonuit
<pb n="0280D"/>
dicens: Hic est Filius meus dilectus, in quo mihi
complacui <note>(Matth. XVII)</note>
          </hi>: dicendum est in baptismo
Jesu, coelum esse reseratum, et ad dispensationem
remissionemque peccatorum, non illius, <hi>qui peccatum
non fecerat, neque inventus est dolus in ore
ejus <note>(Ephes. IV)</note>
          </hi>, sed totius mundi apertos esse
coelos, et Spiritum sanctum descendisse: ut postquam
Dominus ascendisset in excelsum, et captivam
duxisset captivitatem, tribueret nobis Spiritum, qui
ad se venerat: quem quidem dederat, et resurrectionis
tempore dicens: <hi>Accipite Spiritum sanctum.
Si cui dimiseritis peccata, dimittentur eis: si cui tenueritis,
tenebuntur <note>(Joan. XX)</note>
          </hi>. Descendit enim Spiritus
sanctus super Salvatorem in specie columbae
<pb n="0281A"/>
avis mansuetae, innocentis et simplicis. Unde et
nobis praecipitur, ut imitemur innocentiam columbarum.
Talis est Spiritus sanctus, mundus, et volucris,
et sublime consurgens. Quamobrem orantes dicimus: <hi>Quis dabit mihi pennas ut columbae, et requiescam <note>(Ps. LV)</note>
          </hi>?
id est, quis dabit mihi pennas
Spiritus sancti? Et in alio loco sermo propheticus
pollicetur: <hi>Si dormieritis inter medios cleros, pennae
columbae deargentatae: et posteriora dorsi ejus in
virore auri <note>(Ps. LXVIII)</note>
          </hi>. Si enim inter medios cleros
veteris et novi Testamenti requieverimus, dabuntur
nobis pennae columbae deargentatae, id est, sermones
Dei, et posteriora ejus auri fulgore et virore radiantia,
ut sensus noster Spiritus sancti sensibus compleatur,
id est, sermo et mens illius compleatur
<pb n="0281B"/>
adventu, et nec loquamur aliquid, nec intelligamus,
nisi quod ille suggesserit; sed omnis sanctificatio,
tam in corde, quam in verbis, et in opere, a sancto
Spiritu veniat in Christo Jesu, cui est gloria et imperium
in saecula saeculorum, Amen.</p>
</div1>

<div1>
        <head>HOMILIA XXVIII. De Genealogia Salvatoris, eo quod in Matthaeo et in Luca diversi ejus referantur auctores. Cap. III.</head>
<p>Dominus noster atque Salvator, qui multorum
Salvator, cujus generationem Scriptura non docuit,
quae melior fuit, nunc secundum patrum ordinem
natus esse describitur. Et cum divinitas ejus non
subjaceat exordio, propter te, qui ortus in carne es,
nasci voluit, et tamen non aeque ab Evangelistis
<pb n="0281C"/>
nativitatis ejus ordo narratur: quae res nonnullos
plurimum conturbavit. Matthaeus enim incipiens nativitatis
illius seriem texere, ab Abraham usque ad
id pervenit ut diceret: <hi>Christi autem Jesu generatio
sic erat:</hi> et describit non eum qui baptizatus est,
sed qui venit in mundum. Lucas vero, exponens
nativitatem ejus, non a superioribus ad inferiora
deducit; sed cum baptizatum ante dixisset, usque
ad ipsum pervenit Deum. Nec eaedem personae sunt
in generatione ejus, quando descendere dicitur, et
quando conscendere <emph>333-334.</emph> Qui enim fecit
eum coelis tibi descendentem, mulieres non quaslibet,
sed peccatrices, et quas Scriptura reprehenderat,
introducit: qui vero baptizatum narrat,
nullius facit mulieris mentionem. In Matthaeo enim
<pb n="0281D"/> <note>(Cap. I)</note>,
ut diximus, nominatur Thamar, quae cum
socero fraude concubuit, et Ruth Moabitis nec de
genere Israel: et Raab, quae unde sumpta sit, scire
nequeo: et conjux Uriae, quae violavit mariti torum.
Quia enim Dominus noster atque Salvator ad
hoc venerat, ut hominum peccata susciperet <note>(I
Cor. V)</note>, et eum qui non fecerat peccatum, pro
nobis peccatum fecit Deus: propterea descendens
in mundum, assumpsit peccatorum hominum
vitiosorumque personam, et nasci voluit de stirpe
Salomonis, cujus peccata conscripta, et Roboam,
cujus delicta feruntur, et de caeteris, e quibus
multi fecerunt malum in conspectu Dei. Quando
vero de lavacro conscendit, et secundus ordo
<pb n="0282A"/>
esse describitur, non per Salomonem, sed per
Nathan nascitur, qui ejus arguit patrem super
Uriae morte ortuque Salomonis. Sed in Matthaeo
semper generationis nomen adjungitur: hic vero
penitus siletur: Scriptum est enim ibi: <hi>Abraham
genuit Isaac, Isaac genuit Jacob, Jacob genuit Judam
et fratres ejus, Judas genuit Phares et Zaram de
Thamar,</hi> et usque ad finem, <hi>genuit,</hi> semper apponitur.
In Luca vero, ubi de lavacro conscendit Jesus,
filius dicitur: <hi>Sicut putabatur filius Joseph:</hi> et
in tam multa serie nominum, excepto quod <hi>putabatur
filius Joseph,</hi> generationis nomen ascriptum
non est. In Matthaeo non est scriptum, <hi>incipiebat:</hi> 
hic vero, quia de baptismate conscensurus erat, <hi>incipiebat</hi> 
 legitur, Scriptura referente: <hi>Et ipse erat
<pb n="0282B"/>
Jesus incipiens.</hi> Quando enim baptizatus est, et
mysterium secundae generationis assumpsit, ut tu
quoque priorem nativitatem destruas, et in secunda
regeneratione nascaris, tunc dicitur incepisse. Et
quomodo populus Judaeorum, quando erat in Aegypto,
non habebat initium mensium: quando vero
egressus ex Aegypto, tunc [ <hi>Al.</hi> nunc] dicitur ad
eum: <hi>Mensis iste initium mensium primus erit vobis
de mensibus anni <note>(Exod. XII)</note>
          </hi>: sic qui necdum est
baptizatus, nec coepisse narratur. Nec enim frustra
additum putemus ad id quod dicitur: <hi>Ipse erat Jesus,</hi> 
quod sequitur, <hi>incipiens.</hi> Sed et quod ait: <hi>Quasi annorum triginta,</hi> 
 considerandum, Joseph triginta
annorum erat, quando dimissus e vinculis, et
interpretatus somnium Pharaonis, Aegypti effectus
<pb n="0282C"/>
est princeps, ubertatisque tempore triticum congregavit,
ut famis tempore haberet quod distribueret.
Ego puto quod triginta anni Joseph, in triginta
annorum praecesserint Salvatoris. Iste enim Joseph
non tale triticum congregavit, quale in Aegypto ille
Joseph, sed triticum verum, atque coeleste, ut tempore
ubertatis tritico congregato haberet quod distribueret,
cum fames esset missa in Aegyptum, <hi>non
fames panis, neque sitis aquae, sed fames audiendi
sermonem Dei.</hi> Congregat de prophetis, de lege, de
apostolis, verba abundantiae: unde quando jam non
scribuntur libri, nec novum aliquod conficitur instrumentum,
nec mittuntur ab apostolis ea quae ab
Jesu in horrea apostolorum fuerant comportata,
hoc est in animas eorum, omniumque sanctorum,
<pb n="0282D"/>
distribuat et nutriat Aegyptum fame periclitantem,
maximeque fratres, de quibus scribitur: <hi>Narrabo
nomen tuum fratribus meis, in medio Ecclesiae cantabo
te <note>(Psal. XXI)</note>
          </hi>. Habent et alii homines verba patientiae:
verbaque judicii et reliquarum verba virtutum:
hoc est triticum quod Joseph Aegyptiis distribuit.
Sed aliud est frumentum quod fratribus, id est, discipulis
suis distribuit de Jessem terra, de ea quae ad
orientem respicit, triticum evangelicum, triticum
apostolicum. De hoc tritico debemus panes facere,
ita tamen ut non commisceatur veteri fermento,
habeamusque panem novum de Scripturarum tritico,
farinamque commolitum in Christo Jesu, cui est
gloria et imperium in saecula saeculorum. Amen.</p>
</div1>

<div1>
        <head> <emph>335-336</emph> HOMILIA XXIX. De eo quod scriptum est: <hi>Jesus autem plenus Spiritu sancto reversus est;</hi> et de tentatione ejus prima. Cap. IV.</head>

<pb n="0283A"/>
<p>Quando legis in Evangelio, <hi>Jesus autem plenus
Spiritu sancto reversus est,</hi> et in Actibus apostolorum
ubi dicitur, quod repleti fuerint Spiritu sancto <note>(Act. II)</note>,
vide ne aequales putes esse apostolos Salvatori:
sed et Jesum, apostolos, et alium quemlibet
sanctorum plenos Spiritu sancto cognosce secundum
mensuram vasculi sui: et quomodo, verbi gratia,
si volueris dicere, haec vasa plena sunt vino vel oleo,
non statim judicas quod aequali mensura plena sint
(siquidem aliud sextarium capere potest, aliud urnam,
aliud amphoram), eodem modo et Jesus et
Paulus pleni erant Spiritu sancto: sed multo vas
<pb n="0283B"/>
Pauli minus erat vase Jesu, et tamen erat secundum
mensuram suam utrumque completum. Accepto itaque
baptismo, Salvator plenus Spiritu sancto, qui
super eum in specie columbae de coelis venerat, ducebatur
a spiritu. <hi>Quia enim quotquot Spiritu Dei
ducuntur, hi filii sunt Dei <note>(Rom. VIII)</note>
          </hi>; iste autem
extra omnes proprie Filius Dei erat, ideo et ipsum
oportebat Spiritu sancto duci. Siquidem scriptum
est: <hi>Ducebatur autem in desertum a spiritu <note>(Matth. IV)</note>
          </hi>.
Quadraginta diebus tentatur Jesus, et quae fuerint
tentamenta nescimus: quae ideo forsitan praetermissa
sunt, quia majora erant quam ut litteris crederentur.
Etsi sic oportet dicere, sicut mundus capere
non poterat omnes libros, si scripta fuissent quae
fecit et docuit Jesus: sic quadraginta dierum tentationes
<pb n="0283C"/>
quibus tentatus est Dominus a diabolo, mundus
ferre non poterat, si Scriptura docuisset. Sufficit
nobis hoc tantum scire, quod quadraginta diebus
in deserto fuerit, et tentabatur a diabolo, et non
comederit quicquam in diebus illis. Mortificabat
enim sensum carnis jugi continuoque jejunio: et
cum completi fuissent dies, esuriit. <hi>Dixit autem ei
diabolus: Si Filius Dei es, dic lapidi huic ut panis
fiat. Dic,</hi> inquit, <hi>lapidi huic.</hi> Cui lapidi? utique monstrabat
diabolus quem vult panem fieri. Quaenam
est ista tentatio, ut rogato Patre a Filio panem, nec
lapidem, quod ne ipse quidem adversarius voluit,
versipellis fallax, det lapidem pro pane? hoc est
enim quod diabolus voluit, ut lapis panis fieret: et
non potius, ut non in panem lapidem, sed hominem
<pb n="0283D"/>
in lapidem verteret, quem diabolus pro pane monstraverat?
Ego puto quod usque hodie lapidem diabolus
ostendat et hortetur singulos ad loquendum: <hi>Dic ut lapis iste, panis fiat.</hi> 
 Omni tentatione qua tentandi
erant homines, primus secundum assumptionem
carnis tentatus est Dominus. Tentatur autem
ob id, ut nos quoque, illo vincente, vincamus. Obscurum
<pb n="0284A"/>
fit forte quod dico, nisi manifestius exemplo
fiat. Si videris haereticos dogmatum suorum mendacium
pro pane comedere, scito lapidem eorum esse
sermonem, quem monstrat diabolus. Neque vero
existimes unum eum habere lapidem; habet plures
lapides, de quibus a Matthaeo introducitur loquens: <hi>Dic ut lapides isti panes fiant.</hi> 
 Dixit et Marcion, et
lapis diaboli ei factus est panis. Dixit Valentinus, et
alius lapis ei est versus in panem. Habuit et Basilides
ejusmodi, et caeteri haeretici. Unde sollicite
providendum, ne forte diaboli lapidem comedentes,
putemus pane vesci Dei. Alioquin quae erat tentatio
de lapide panem fieri, et a Salvatore comedi? Fingamus
enim quod, diabolo proponente, Dominus lapidem
in panem verterit [ <hi>Al.</hi> vertit], et id quod
<pb n="0284B"/>
virtute sua ipse fecerat comederit, et satiarit esuriem:
quaenam esset ista tentatio, quae victoria diaboli,
si haec simpliciter scriberentur? Quae ut diximus
ratione perspecta et tentationem ostendunt fuisse
si fierent, et victoriam, quod contempta sunt fieri.
Simulque monstratur istum panem qui de lapide fiat,
non esse verbum Dei, quod pascit hominem, de quo
scriptum est: <hi>Non in pane solo vivit homo, sed in omni
verbo quod egredietur per os Dei, vivet homo.</hi> Respondebo
tibi, o versipellis et nequam, qui me <emph>337-338</emph> 
tentare non metuis: alius est panis, sermo Dei qui
vivificat hominem. Simulque videamus quod haec loquatur
non Filius Dei, sed homo, quem Filius Dei
dignatus est assumere, quasi de homine enim respondet,
et dicit: <hi>Scriptum est, non in pane solo
vivit homo <note>(Matt. IV)</note>
          </hi>; ex quo manifestum, non Deum,
<pb n="0284C"/>
sed hominem fuisse tentatum. Scripturae sensum diligenter
eventilans, reor invenire me causam, quare
Joannes tentationem Domini non descripserit: sed
tantum Matthaeus, Lucas, et Marcus. Joannes enim
qui a Deo exordium fecerat dicens: <hi>In principio erat
Verbum, et Verbum erat apud Deum, et Deus erat
Verbum <note>(Joan. I)</note>
          </hi>: nec poterat divinae generationis
ordinem texere, sed tantummodo quod ex Deo et
cum Deo esset expresserat, adjecit: <hi>Et Verbum caro
factum est.</hi> Porro quia Deus tentari non potest, de
quo ei erat sermo: ideo tentari illum a diabolo non
introducit. Quia vero liber generationis Jesu Christi
de eo in Matthaei Evangelio narratur, et in Luca generatio
ejus describitur, et in Marco homo est qui
tentatur, propterea ejus fertur simile responsum:
<pb n="0284D"/> <hi>non in pane solo vivit homo.</hi> 
 Si igitur Filius Dei Deus
pro te homo factus est, et tentatur: qui natura homo
es, non debes indignari si forte tentaris. Quod si
tentatus, illum imitatus fueris qui pro te tentatus
est, et omne viceris tentamentum, habebis spem cum
eo qui tunc homo fuit, nunc autem homo esse cessavit.
Nam si qui quondam homo erat, postquam
<pb n="0285A"/>
tentatus est, et recessit ab eo diabolus usque ad tempus
mortis, a mortuis resurgens ultra non morietur:
omnis autem homo morti subjacet: iste ergo qui nequaquam
moritur, jam non est homo, sed Deus est.
Si autem Deus est qui quondam homo fuit, et oportet
te illi similem fieri, <hi>Quando similes ejus fuerimus,
et viderimus eum sicuti est,</hi> te quoque necesse erit
Deum fieri, in Christo Jesu. Cui est gloria et imperium
in saecula saeculorum. Amen.</p>
</div1>

<div1>
        <head>HOMILIA XXX. Tentatio Salvatoris secunda. Cap. IV.</head>
<p>Tam Filio Dei, quam Antichristo regnandi studium
est. Sed et Antichristus regnare desiderat, ut occidat
quos sibi subjecerit; Christus ad hoc regnat ut salvet.
<pb n="0285B"/>
Et unusquisque nostrum, si felix est, regnatur a Christo,
sermone, sapientia, justitia, veritate. Si autem
amatores voluptatis sumus magis quam amatores Dei,
regnamur a peccato, de quo Apostolus loquitur: <hi>Non
ergo regnet peccatum in vestro mortali corpore <note>(Rom.
VI)</note>
          </hi>. Duo igitur reges certatim regnare festinant:
peccati rex peccatoribus diabolus, justitiae rex justis
Christus. Sciensque diabolus ad hoc venisse Christum,
ut regnum illius tolleret, et hi qui sub eo
erant, inciperent esse sub Christo: ostendit ei omnia
regna mundi, et hominum hujus saeculi, quomodo
alii regnentur a fornicatione, alii ab avaritia, illi
populari rapiantur cura [ <hi>Al.</hi> aura], hi formae capiantur
illecebris. Neque vero arbitrandum est, quod
regna ei mundi ostendens, Persarum, verbi gratia,
<pb n="0285C"/>
regnum Indorumque monstraverit; sed ostendat ei
omnia regna mundi, id est, regnum suum quomodo
regnaret in mundo, ut cohortans eum facere quod
volebat, inciperet etiam Christum habere subjectum.
Vis, inquit, in hominibus his regnare? Ostendit innumerabiles
hominum multitudines, quae suo tenebantur
imperio. Et revera si miseriam <emph>339-340</emph> 
et infelicitatem nostram simpliciter volumus confiteri,
pene totius mundi rex diabolus est: unde et
princeps istius saeculi a Salvatore vocatur. Quod ergo
dicit: Vides hos homines qui sub meo regno sunt,
ostendit ei in puncto temporis, hoc est, in praesenti
temporum cursu, qui ad comparationem aeternitatis
puncti instar obtinet. Neque enim necessarium habuit
Salvator, ut ei dignitates saeculi istius et negotia
<pb n="0285D"/>
monstrarentur: statim ut aciem luminum suorum
ad contemplandum vertit, et peccata regnantia, et
eos qui regnarentur a vitiis conspexit, et ipsum principem
saeculi diabolum supervenientem, atque gaudentem
in propriam perniciem, quia tantos sub suo
habebat imperio. Dicit ergo ad Dominum diabolus:
Ideo venisti, ut adversus me dimices, et tollas de
imperio meo quos nunc subjectos habeo? Nolo contendas,
nolo nitaris, ne habeas ullam in certando
molestiam. Unum est quod precor: procidens adora
<pb n="0286A"/>
me, et accipe regnum omne quod teneo. Verum Dominus
noster atque Salvator vult quidem regnare,
et omnes gentes subjectas esse ut serviant justitiae,
veritati, caeterisque virtutibus; sed vult regnare quasi
justitia, ut absque labore regnet, ut nihil faciat indecorum,
et non vult absque labore subjectus diabolo
coronari, nec sic regnare caeteris, ut ipse regnetur
a diabolo. Unde loquitur ad eum Jesus: <hi>Scriptum
est, Dominum Deum tuum adorabis, et ipsi soli
servies <note>(Matth. IV)</note>
          </hi>. Hos, inquit, omnes propterea
volo mihi esse subjectos, ut Dominum Deum adorent,
et ipsi soli serviant. Haec est cupido regni mei. Tu
autem a me vis accipere peccata, quae dissoluturus
veni, quae etiam a caeteris auferre desidero. Scito
atque cognosce me in hoc manere quod dixi, ut adoretur
<pb n="0286B"/>
Dominus Deus solus, et hos omnes sub meam
faciam potestatem, meoque regno subjiciam: cui
gaudeamus nos quoque esse subjectos, et deprecemur
Dominum, ut regnans peccatum in corpore nostro
mortificet, et regnet nobis solus Christus Jesus, cui
est gloria et imperium in saecula saeculorum. Amen.</p>
</div1>

<div1>
        <head>HOMILIA XXXI. De tertia tentatione Salvatoris. Cap. IV.</head>
<p>Scrutamini Scripturas, ut et in his quae putantur
esse simplicia, reperiatis non minima sacramenta.
Scrutemur principium Evangelicae lectionis, quotquot
hodie audivimus, et id quod latebat, procedit
in medium. <hi>Adduxit autem diabolus Jesum in Jerusalem.</hi> 
Hoc incredibile est, ut diabolus duceret Filium
<pb n="0286C"/>
Dei, et ille sequeretur. Sequebatur plane quasi
athleta ad tentationem, sponte proficiscens. Non formidabat
tentantem, neque insidias callidissimi pertimescebat
inimici, et quodammodo loquebatur: Duc
quo vis, tenta ut placet. Ad tentandum sponte me
tribuo, sustineo quae suggesseris. Praebeo me in
quibuscumque tentaveris, invenies me in omnibus
fortiorem. <hi>Adduxit ergo eum in Jerusalem, et posuit
super pinnam templi, et dixit: Si Filius Dei es, mitte
te deorsum.</hi> Adduxit eum in culmen ad summitatem
templi, et hortatur ut se inde praecipitet. Quod cum
ille fraudulenter proponeret, et sub ostentatione
gloriae niteretur, dicebat Salvator: <hi>Scriptum est:
Non tentabis Dominum Deum tuum.</hi> Simulque considera
quomodo tentet diabolus. Non aliunde tentare
<pb n="0286D"/>
audet, nisi de divinis libris et de psalmis sumens
testimonium, ait: <hi>Si Filius Dei es, mitte te deorsum;
scriptum est enim: Quia angelis suis mandavit de te,
et in manibus tollent te, ne forte offendas ad lapidem
pedem tuum.</hi> Unde tibi, diabole, hoc scire quod ista
scripta sunt? Numquid legisti prophetas, vel divina
eloquia cognovisti? Licet tu taceas, ego pro te respondebo.
Legisti non ut ipse ex lectione sanctorum
melior fieres, sed ut simplicitate eos qui amici sunt
litterae, interficias. Scis quia si de aliis ei voluminibus
<pb n="0287A"/>
loqui volueris, non decipies neque habere poterunt
auctoritatem assertiones tuae. Sic legit Scripturas <emph>341-342</emph> 
 Marcion ut diabolus, sic Basilides,
sic Valentinus, ut cum diabolo dicerent Salvatori: <hi>Scriptum est, quia Angelis suis mandavit de te, et in
manibus tollent te, ne forte offendas ad lapidem pedem
tuum 
 <note>(Matth. IV)</note>
          </hi>. Si quando testimonium de
Scriptura audieris, vide ne statim loquenti acquiescas,
sed considera illum cujus sit, ac cujus sententiae,
cujus sit voluntatis: ne forte simulet sanctum
se esse quomodo non est, et venenis infectus
haereseos, sub ovis pelle lupus latitet, ne forte loquatur
in eo diabolus de Scripturis. Quomodo autem
diabolus per occasionem temporum de Scripturis
loquitur: sic econtrario Paulus pro utilitate eorum
<pb n="0287B"/>
qui audiunt, non solum de Scripturis, sed etiam de
 saecularibus libris assumit testimonium, et ait: <hi>Cretenses semper mendaces, malae bestiae, ventres pigri <note>(Tit. I, 12)</note>
          </hi>.
Et rursum de alio: <hi>Ipsius enim et genus
sumus <note>(Act. XVII, 28)</note>
          </hi>. Necnon et de Comico: <hi>Corrumpunt mores bonos colloquia mala 
 <note>(I Cor. XV)</note>
          </hi>.
Sed neque diabolus si de Scripturis locutus fuerit,
poterit me hac occasione decipere: neque Paulus,
si de gentilibus litteris aliquod exemplum sumpserit,
quoquo modo me eloquio deterrebit. Ideo enim assumpsit
Paulus verba etiam de his quae foris sunt,
ut sanctificet ea. Videamus ergo quod de Scripturis
diabolus loquatur ad Dominum. <hi>Scriptum est enim:
Angelis suis mandavit ad te, et in manibus tollent te,
ne forte offendas ad lapidem pedem tuum.</hi> Vide quomodo
<pb n="0287C"/>
et in ipsis testimoniis versipellis est. Vult
enim imminuere gloriam Salvatoris: quasi angelorum
indigeat auxilio, offensurus pedem, nisi eorum
manibus sublevetur. Assumit testimonium, et interpretatur
illud de Christo, quod non de Christo, sed
de sanctis generaliter scriptum est. Libere quippe et
tota confidentia contradico diabolo, super Christi
persona hoc non posse intelligi. Neque enim indiget
Angelorum auxilio, <hi>qui major Angelis, et melius ipsis
haereditatem consecutus et nomen. Nulli angelorum
umquam dixit Deus: Filius meus es tu, ego hodie
genui te <note>(Hebr. I)</note>
          </hi>. Ad nullum eorum quasi ad filium
locutus: <hi>Qui facit angelos suos spiritus, et ministros
suos ignem urentem <note>(Psal. II)</note>
          </hi>; sed ad Filium proprie
suum, de quo innumerabilia loquitur in prophetis.
<pb n="0287D"/>
Non indiget, inquam, angelorum auxilio Filius Dei.
Quin potius disce, diabole, quod nisi Jesus adjuverit
angelos, offendent pedem suum. Et si quis angelorum
visus est offendere, de quibus dudum lectum
est, quia angelos judicabimus: ideo offendit, quia
non extendit manum suam ad Jesum, ut apprehensus
ab eo non offenderet. Quoniam enim in propria virtute
confidens, non invocas praesidium Jesu, offendis,
et credere in Jesum Christum Filium Dei noluisti.
Ut autem scias quod male interpretatus es, et
<pb n="0288A"/>
non de Christo, sed de sanctis intelligi quae sequantur,
ausculta. A ruina et daemonio meridiano non
Jesum Christum liberat Deus, sed sanctos. Lege
nonagesimum psalmum, cujus principium: <hi>Qui habitat
in adjutorio Altissimi, in protectione Dei coeli
commorabitur,</hi> et invenies haec magis justo viro,
quam Dei Filio convenire: <hi>Cadent a latere tuo mille,
et decem millia a dextris tuis; ad te autem non appropinquabit,
verumtamen oculis tuis, videbis, et retributionem
aspicies peccatorum,</hi> et reliqua, super personam
justi interpretans. Sed et sic quoque perverse
afferens diabolus testimonia, ut assereret super Salvatore
intelligi, silet et transit versiculos qui contra se
scripti sunt. Cum enim dixisset: <hi>angelis suis mandavit
de te, et in manibus tollent te, ne forte offendas ad
<pb n="0288B"/>
lapidem pedem tuum,</hi> tacuit illud quod sequitur: <hi>Super
aspidem et basiliscum ambulabis, et conculcabis
leonem et draconem.</hi> Quare, diabole, siles, nisi quod
tu es basiliscus, tu es omnium serpentium regulus,
nocentiora habens venena quam caeteri? Qui statim
ut videris aliquem, interficis, et aliam fortitudinem
contrariam sociam tui assumis, quae aspis appellatur,
et viro justo subjecta est, et idcirco omnia taces.
Tu es draco, tu es leo, de quibus scribitur: <hi>Super
aspidem et basiliscum calcabis, et conculcabis leonem
et draconem.</hi> Sed licet tu taceas, nos qui scripturas
rectius legimus, scimus habere nos potestatem
conculcandi te, et datam nobis hanc ditionem, non
solum in veteri Testamento sicut nunc cantatur
in psalmo, sed etiam in novo, Salvatore dicente:
<pb n="0288C"/> <emph>343-344</emph> 
 <hi>Ecce do vobis potestatem calcandi super
serpentes et scorpiones, et omnem virtutem inimici, et
nihil vobis nocebunt <note>(Luc. X)</note>
          </hi>. Sumamus arma tanta
potestate firmati, et universa faciamus: ut per
conversationem nostram leonem conculcemus et
draconem. Porro ut scias quomodo conculcetur
leo et conteratur draco, Pauli Epistolam lege, in
qua asserit conculcari peccatores Filio Dei. Sicut
ergo qui peccator est conculcatur Filio Dei: sic
econtrario qui justus est conculcat leonem et draconem,
et omnem virtutem inimici conculcat in nomine
Jesu Christi, cui est gloria et imperium in
saecula saeculorum. Amen.</p>
</div1>

<div1>
        <head>HOMILIA XXXII. De eo quod scriptum est: Reversus est Jesus in virtute spiritus, usque ad eum locum, ubi ait: <hi>Et omnium oculi erant in synagoga intendentes in eum.</hi> Cap. IV.</head>

<pb n="0288D"/>
<p>Primum quidem Jesus plenus Spiritu sancto
reversus est a Jordane, et agebatur in spiritu in
deserto diebus quadraginta. Cum tentaretur a diabolo,
quia adhuc vi certaturus erat adversus eum,
et semel, et bis, non cum additamento aliquo <hi>spiritus</hi> 
ponitur. Quando vero tres tentationes quas
Scriptura commemorat, pugnando superavit, quid
<pb n="0289A"/>
de spiritu signanter cauteque ponatur, ait: <hi>Et reversus
est Jesus in virtute spiritus.</hi> Virtus addita est,
quia conculcaverat draconem, et tentatorem cominus
vicerat. Reversus est ergo Jesus in virtute spiritus
in Galilaeam terram, et fama exiit per omnem regionem
de eo: ipse docebat in synagogis eorum, et
glorificabatur ab omnibus. Cave ne beatos illos tantum
judices, et te arbitreris primum esse doctrina.
Si vera sunt quae scripta sunt, non solum tunc in
congregationibus Judaeorum, sed et hodie in hac
congregatione Dominus loquitur: et non solum in
hac, sed etiam in alio coetu, et in toto orbe docet
Jesus, quaerens organa per quae doceat. Orate, ut
me quoque compositum, ad canendum, aptumque
reperiat. Sicut enim quaerit omnipotens Deus prophetas
<pb n="0289B"/>
eo tempore quo prophetia mortales indigent,
et invenit, verbi gratia Isaiam, Jeremiam, Ezechielem,
Danielem: sic quaerit Deus organa per quae doceat
sermonem suum, vel erudiat populos in synagogis
eorum, et glorificetur ab omnibus. Nunc magis glorificatur
ab omnibus Jesus, quam illo tempore quo
tantum in una provincia cognoscebatur. <hi>Deinde venit
Nazareth ubi nutritus fuerat, et ingressus juxta morem
in synagogam die sabbatorum, surrexit legere, et datus
est ei liber prophetae Isaiae, et revolvens librum et
locum ubi erat scriptum: Spiritus Domini super me,
propter quod unxit me <note>(Matt. X)</note>
          </hi>. Non fortuitu
revolvit librum, et apud se vaticinans reperit lectiones,
sed et hoc providentiae Dei fuit. Sicut enim
scriptum est: <hi>In laqueum non cadit passer sine voluntate
<pb n="0289C"/>
Patris.</hi> Et quia <hi>capilli capitis</hi> apostolorum <hi>omnes numerati sunt;</hi> 
 sic forsitan et hoc quod Isaiae
potissimum liber inventus est; et lectio non alia,
sed haec quae Christi mysterium loquebatur: <hi>Spiritus
Domini super me, propter quod unxit me <note>(Isai. XV)</note>
          </hi>,
Christus est enim qui ista commemorat, non ut libet
et casu venisse arbitrandum est, sed providentia, et
dispensatione Dei. Quae sunt igitur quae in propheta
loquebatur, et postea de se ipse in synagoga personet
contemplemur. <hi>Evangelizare</hi> (ait) <hi>pauperibus misit
me.</hi> Pauperes, nationes significant. Isti enim erant
pauperes, nihil omnino possidentes, non Deum, non
Legem, non Prophetas, non justitiam, reliquasque
virtutes. Ob quam causam misit eum Deus, ut pauperibus
nuntiaret: <hi>Praedicare captivis remissionem.</hi> 
<pb n="0289D"/>
Captivi nos fuimus, quos tantis annis vinxerat Satanas,
habens captivos, sibique subjectos. Venit Jesus
praedicare captivis remissionem, et caecis ut viderent.
Sermone quippe, et praedicatione doctrinae ejus,
caeci vident. Praedicatio ergo remissionis intelligatur
non solum super captivis, sed etiam super caecis. <emph>345-346</emph> 
 <hi>Emittere confractos in libertatem.</hi> Quid
ita fractum, atque collisum fuit, ut homo qui a Jesu
dimissus est et sanatus? <hi>Praedicare annum Domini
acceptum.</hi> Juxta simplicem intelligentiam aiunt, uno
anno Salvatorem in Judaea Evangelium praedicasse,
et hoc esse quod dicitur: <hi>Praedicare annum Domini
acceptum, et diem retributionis:</hi> nisi forte quidam
Sacramenti in praedicatione anni Domini divinus
<pb n="0290A"/>
sermo significat. Futuri sunt enim alii dies, non
tales quales nunc in mundo cernimus, et menses
alii, et kalendarum ordo diversus. Sicut igitur ista
alia, sic annus Domini futurus est placens. Ista autem
omnia praedicta sunt, ut post visionem ex caecitate,
post libertatem ex vinculis, post sanitatem a
diversis vulneribus, veniamus ad annum Domini
acceptum. <hi>Cum enim haec legisset Jesus, involvens librum
reddidit ministro, et sedit, et omnium oculi erant in synagoga
attendentes in eum.</hi> Et nunc si vultis, in hac
synagoga coetuque possunt oculi vestri attendere in
Salvatorem. Cum enim principalem cordis tui direxeris
aciem ad sapientiam, et veritatem, Deique
Unigenitum contemplandum, oculi tui intuentur Jesum.
Beata congregatio, de qua Scriptura testatur,
<pb n="0290B"/>
quod omnium oculi erant attendentes in eum. Quam
vellem istum coetum simile habere testimonium, ut
omnium oculi, et catechumenorum et fidelium, et
mulierum et virorum, et infantium non corporis
oculi, sed animae aspicerent Jesum. Cum enim respexeritis
ad eum, de lumine ejus et intuitu clariores
vestri vultus erunt, et dicere poteritis: <hi>Signatum est
super nos lumen vultus tui, Domine <note>(Psal. IV)</note>
          </hi>.
Cui est gloria et imperium in saecula saeculorum.
Amen.</p>
</div1>

<div1>
        <head>HOMILIA XXXIII. De eo quod scriptum est: <hi>Utique dicitis mihi parabolam istam,</hi> et caetera, usque ad eum locum ubi ait: <hi>Sed nullus eorum mundatus est, nisi Naaman Syrus.</hi> </head>
<p>In Capharnaum, quantum ad lucem historiae pertinet,
<pb n="0290C"/>
necdum moratus est Jesus, nec aliquod in ea
signum fecisse describitur, quippe in qua non fuit.
Porro antequam veniret in Capharnaum, in patria
sua, hoc est, in Nazareth fuisse signatur. <hi>Utique dicitis
mihi parabolam istam: Medice, cura teipsum.
Quaecumque audivimus facta in Capharnaum, fac et hic
in patria tua.</hi> Unde puto aliquid in sermone praesenti
latitare mysterii, et Nazareth in typo Judaeorum,
Capharnaum in typo praecessisse gentilium <note>(Rom.
XI)</note>. Sciens itaque Jesus quod non haberet in patria
sua honorem, nec ipse, nec propheta, nec apostoli,
noluit ibi praedicare, sed praedicavit in gentibus, ne
sibi a patriae suae hominibus diceretur: <hi>Utique dicitis
mihi parabolam istam: Medice, cura teipsum.</hi> Erit
enim tempus quando dicturus sit populus Judaeorum:
<pb n="0290D"/>
Quaecumque audivi facta in Capharnaum apud gentes
signa atque portenta, fac et apud nos in patria tua.
Quae ostendisti universo orbi, ostende et nobis.
Praedica sermonem tuum populo Israel; ut saltem
cum intraverit plenitudo gentium, tunc omnis
Israel salvus fiat <note>(Rom. XI)</note>. Quamobrem mihi videtur
consequenti ordine Nazaraenis interrogantibus
respondisse Salvator: <hi>Nemo propheta acceptus est in
patria sua.</hi> Et puto plus juxta sacramentum, quam
juxta litteram verum esse quod dicitur, licet Jeremias
in Anatoth patria sua non fuerit acceptus <note>(Jerem.
I)</note>, et Isaias, quaecumque fuit patria illius, et reliqui
prophetae; sed magis mihi videtur sic intelligi, ut
dicamus patriam fuisse omnium prophetarum, populum
<pb n="0291A"/>
circumcisionis, et hanc non recepisse prophetas,
et eorum vaticinia: porro nationes quae longe fuerant
a prophetis, et eorum notitiam non habebant,
suscepisse vaticinium Jesu Christi. Nemo est ergo
propheta acceptus in patria sua, hoc est in populo
Judaeorum. Nos autem qui eramus alieni a testamento
et peregrini a promissionibus <note>(Ephes. II)</note>,
toto prophetas corde suscepimus, magisque habemus
Moysen et prophetas de Christo <emph>347-348</emph> praedicantes,
quam illi qui ex eo quod non susceperunt
Jesum, nec illos susceperunt qui de illo annuntiaverunt.
Unde ad id quod dixerat: <hi>Nemo propheta
acceptus in patria sua:</hi> et aliud adjungit: <hi>In veritate
enim dico vobis, quia multae viduae erant in diebus Eliae
in Israel, quando clausum est coelum annis tribus, et
<pb n="0291B"/>
mensibus sex.</hi> Quod dicit tale est: Elias propheta
erat, sed erat in populo Judaeorum. Sed quando mirabile
quid facturus erat cum essent plures viduae in
Israel, reliquit eas, et venit ad viduam in Sareptam
Sidoniae, ad gentilem mulierculam, figuram futurae
rei explicans, quia occupante fame non panis, neque
siti aquae, sed fame audiendi sermonem Dei, venit
ad viduam, de qua et propheta testatur dicens: <hi>Multi
filii desertae, magis quam ejus quae habet virum <note>(Isai.
LIV)</note>
          </hi>. Et cum venisset, panem illius et alimenta multiplicat.
Tu eras vidua in Sarepta Sidoniae, e cujus
finibus Chananaea mulier egreditur, et cupit sanari
filiam suam, et propter fidem meruit accipere quod
petebat. Multae ergo viduae erant in populo Israel,
sed ad nullam earum missus est Elias, nisi in Sareptis
<pb n="0291C"/>
ad mulierem viduam. Sed et aliud ad eumdem
sensum pertinens loquitur: <hi>Multi erant leprosi in
Israel in diebus Elisaei prophetae, et nemo eorum mundatus
est nisi Naaman Syrus,</hi> qui utique non erat ex
Israel. Considera usque ad praesentem diem multos
leprosos in Israel secundum carnem, vide econtrario
leprae squalore perfusos, atque spiritali Elisaeo Domino
nostro et Salvatore, te autem purgari baptismi
sacramento, et dici ad te: <hi>Surge et vade in Jordanem,
et lavare, et restituetur tibi caro tua <note>(IV Reg. V)</note>
          </hi>. Surrexit
Naaman et abiit, et locutus implevit mysterium
baptismi, et facta est caro ejus quasi caro pueri, qui
in lavacro regenerationis ortus fuerit in Christo
Jesu. Cui est gloria et imperium in saecula saeculorum.
Amen.</p>
</div1>

<div1>
        <head>HOMILIA XXXIV. De eo quod scriptum est: <hi>Magister, quid boni faciens vitam aeternam possidebo?</hi> usque ad eum locum ubi ait: <hi>Vade et tu fac similiter.</hi> </head>

<pb n="0291D"/>
<p>Cum multa in lege praecepta sint, haec tantum
Salvator in Evangelio posuit quae quodam compendio
<pb n="0292A"/>
ad aeterna obedientes ducerent. Ad id enim respicit
quod legis doctor interrogaverat eum dicens: <hi>Magister,
quid faciens vitam aeternam possidebo? quae</hi> 
lectio secundum Lucam hodie vobis recitata est:
respondit: <hi>In Lege quid scriptum est? Quomodo
legis? Diliges Dominum Deum tuum ex toto corde
tuo, et ex tota virtute tua, et ex tota mente tua, et
proximum tuum tamquam teipsum.</hi> Ac deinde. <hi>Bene,</hi> 
ait, <hi>respondisti: hoc fac, et vives.</hi> Haud dubium
quin sempiternam vitam hoc faciendo accepturus
sis, de qua et legis doctor interrogaverat. Simulque
perspicue docemur in legis praecepto, ut diligamus
Deum. In Deuteronomio scriptum est: <hi>Audi,</hi> inquit, <hi>Israel, Dominus Deus tuus, Deus unus est. Et diliges
Dominum Deum tuum ex tota mente tua,</hi> 
 et reliqua,
<pb n="0292B"/> <hi>et proximum tuum quasi teipsum 
 <note>(Deut. VI)</note>
          </hi>. Et Salvator
super his testatus est dicens: <hi>In his duobus
mandatis tota Lex pendet et Prophetae <note>(Matt. XXII)</note>
          </hi>.
Volente autem doctore legis justificare semetipsum,
et ostendere quod nemo sibi esset proximus, atque
dicente: <hi>Quis est proximus meus?</hi> intulit Dominus
parabolam, cujus exordium est: <hi>Homo quidam
descendebat de Jerusalem in Jericho <note>(Luc. X)</note>
          </hi>, et reliqua:
et docet nullius fuisse proximum descendentem,
nisi illius qui voluerit custodire praecepta, et
praeparare se, ut sit proximus <emph>349-350</emph> omni
homini qui auxilio indiget. Hoc enim est quod post
parabolam in fine ponitur. Quis de his tribus videtur
tibi proximus esse ejus qui in latrones incidit? Nec
enim sacerdos, nec Levites proximi ejus fuerunt:
<pb n="0292C"/>
sed, ut ipse quoque legis doctor respondit, ille qui
fecit misericordiam, proximus ejus fuit. Unde et a
Salvatore dicitur, <hi>Vade, et tu fac similiter.</hi> Aiebat
quidam de presbyteris volens parabolam interpretari,
hominem qui descendit esse Adam; Jerusalem,
paradisum; Jericho, mundum; latrones contrarias
Fortitudines; sacerdotem, Legem; Levitem, prophetas;
Samaritem, Christum: vulnera vero, inobedientiam;
animal, corpus Domini; pandochium,
 id est, stabulum, quod universos volentes introire
suscipiat, Ecclesiam interpretari. Porro duos denarios,
Patrem et Filium intelligi; stabularium, Ecclesiae
praesidem, cui dispensatio credita est. De eo
vero quod Samarites reversurum se esse promittit,
secundum Salvatoris figurabat adventum. Haec cum
<pb n="0292D"/>
rationabiliter pulchreque dicantur, non est tamen
existimandum quod ad omnem hominem pertineant.
Neque enim omnis homo descendit de Jerusalem in
Jericho, nec universi propterea in praesenti saeculo
commorantur: licet ille qui missus est, propter
perditas oves venerit domus Israel. Homo igitur qui
<pb n="0293A"/>
de Jerusalem descendit in Jericho, quia voluit ipse
descendere, propterea in latrones incidit. Latrones
autem nulli sunt alii, nisi de quibus Salvator ait: <hi>Omnes qui ante me venerunt, fures fuerunt et latrones <note>(Joan. X)</note>
          </hi>.
Verumtamen non incidit in fures, sed in
multo furibus nequiores latrones, qui descendentem
eum de Jerusalem cum incidisset in illos, spoliaverunt
et imposuerunt ei plagas. Quae sunt plagae? quae vulnera
quibus vulneratus est homo? Vitia atque peccata.
Deinde quia latrones qui nudaverant eum, et vulneraverant,
non assident nudo, sed plagis rursus
impositis relinquunt eum, idcirco scriptum est: <hi>Spoliantes
eum, et vulnera apponentes abierunt, eo</hi> non
mortuo, sed <hi>seminece.</hi> Factum est autem ut in eadem
via primus sacerdos, deinde Levites descenderent,
<pb n="0293B"/>
qui forsitan aliis hominibus bona quaedam fecerant,
non tamen huic, qui descenderat ab Jerusalem in
Jericho. Hunc enim vidit sacerdos, puto Lex vidit:
Levites, ut reor, sermo propheticus. Et cum vidissent
reliquerunt, et transierunt. Servabat quippe
seminecem providentia ei qui fortior erat Lege et
Prophetis, Samaritano videlicet, qui interpretatur <hi>custos.</hi> 
 Iste est qui non dormitat, neque dormit
custodiens Israel: propter seminecem profectus est
iste Samaritanus non de Jerusalem in Jericho, sicut
sacerdos et Levita descendens: aut si descendit,
idcirco descendit, ut salvaret custodiretque moriturum.
Ad quem locuti sunt Judaei: <hi>Samaritanus es
tu, et daemonium habes <note>(Joan. VIII)</note>
          </hi>. Qui cum negasset
se habere daemonium, Samaritem negare se
<pb n="0293C"/>
noluit. Sciebat enim se custodem. Itaque cum venisset
ad seminecem, et vidisset eum in suo sanguine
volutari, misertus accessit ad eum ut fieret
ejus proximus. Ligavit vulnera, infudit oleum vino
mixtum, neque dixit quod in propheta legitur: <hi>Non
est malagma imponere, neque oleum, neque alligaturas <note>(Isai. I)</note>
          </hi>.
Iste est Samaritanus, cujus cura et auxilio
omnes qui male habent, indigent. Hujus vel maxime
Samaritani indigebat auxilio qui de Jerusalem descendens
inciderat in latrones, et vulneratus ab eis,
semianimis fuerat derelictus. Ut autem scias quod
juxta providentiam Dei Samarites iste descenderit
ut curaret eum qui inciderat in latrones, manifesto
doceberis ex eo quod secum habebat alligaturas,
secum oleum, secum vinum. Quae quidem ego puto,
<pb n="0293D"/>
non propter istum unum seminecem, sed propter
alios quoque qui ob varias causas fuerant vulnerati,
et indigebant alligaturis, et oleo, et vino, secum
portasse Samaritem. Habebat oleum de quo scriptum
est: <hi>Ut exhilaret faciem in oleo <note>(Psal. II)</note>
          </hi>; haud
dubium quin ejus qui curatus fuerat, oleo etiam
tumores vulnerum sedarentur. Sed et vino mundat
vulnera, asperitatis aliquid admiscens: eumque
qui fuerat vulneratus imposuit jumento, id est,
proprio corpori, juxta id quod est, hominem dignatus
assumere. Iste Samaritanus peccata nostra
portat <note>(Isai. LIII)</note>, et pro nobis dolet, portat
<pb n="0294A"/>
seminecem, inducit in pandochium, id est, in
Ecclesiam, quae omnes suscipit, et nulli auxilium
suum denegat, ad quam cunctos provocat Jesus
dicens: <hi>Venite ad me, omnes qui laboratis et onerati</hi> <emph>351-352</emph> 
 <hi>estis, et ego reficiam vos <note>(Matt. XI)</note>
          </hi>. Et
postquam induxit eum, non statim recedit, sed uno die
in stabulo cum seminece perseverat, et curat vulnera
non solum in die, verum etiam in nocte, reliquam
sollicitudinem suam et industriam tribuens. Cumque
vellet mane proficisci, de probato argento suo, de
probata pecunia sua tollit duos denarios, et onerat
stabularium, haud dubium quin angelum Ecclesiae,
cui praecipit ut diligenter curet eum, et ad sanitatem
usque perducat, quem pro angustia temporis
etiam ipse curaverat. Duo denarii notitia mihi videtur
<pb n="0294B"/>
esse Patris et Filii, et scientia sacramenti,
quomodo Pater in Filio, et Filius in Patre sit: qui
vult, mercedes donantur angelo, ut diligentius curet
sibi hominem commendatum, et promittitur ei quidquid
de suo in medelam seminecis expenderit, illico
esse reddendum. Vere Legis et prophetiae custos
animarum iste vicinior, qui fecit misericordiam ei
qui inciderat in latrones, et proximus ejus apparuit
non tam sermone quam opere. Quia ergo possibile
est juxta illud quod sequitur, imitari nos Christum,
et misereri eorum qui inciderant in latrones, accedere
ad eos, ligare vulnera, infundere oleum et vinum,
imponere super proprium jumentum, et ferre
onera ipsorum; propterea ad talia nos cohortans
Filius Dei, non tam doctori legis quam nobis quoque
<pb n="0294C"/>
omnibus loquitur: <hi>Vade et tu fac similiter.</hi> Quae
si similiter fecerimus, vitam consequemur aeternam
in Christo Jesu, cui est gloria et imperium in saecula
saeculorum. Amen.</p>
</div1>

<div1>
        <head>HOMILIA XXXV. De eo quod scriptum est: <hi>Quando vadis cum adversario tuo,</hi> et caetera, usque ad eum locum ubi ait: <hi>Et novissimum minutum reddes.</hi> </head>
<p>Nisi esset nobis natura insitum, id quod justum est
judicandi, numquam Salvator diceret: <hi>Quare autem,
et a vobismetipsis non quod justum est judicatis <note>(Luc.
XII)</note>
          </hi>? Verum ne ad probationem hujus sententiae longius
evagemur, maxime cum multa difficiliora huic
capitulo subnexa sint, tantum superbos significasse
sufficiet. Quin potius animarum nostrarum ad Deum
<pb n="0294D"/>
vela pandamus, deprecemurque adventum sermonis
ejus, ut interpretetur parabolam de qua scribitur: <hi>Quando vadis cum adversario tuo ad principem, in
via da operam, ut liberes te ab eo, ne forte tradat te
judici, et judex tradat te exactori, et in carcerem mittaris.
Amen dico tibi, non inde exies, donec novissimum
minutum reddas 
 (Ibidem)</hi>. Quatuor personas poni video,
adversarii, principis, judicis, exactoris, et quia
videtur evangelista Matthaeus simile quid locutus in
eo quod ait: <hi>Esto benevolus adversario tuo dum es in
via cum eo,</hi> quaero utrum idem sensus sit, an aliqua
sit vicinia, siquidem apud Matthaeum una persona
<pb n="0295A"/>
praetermissa sit, et alia immutata. Praetermissus est
princeps, et pro exactore minister insertus: adversarius
vero et judex similiter ab utroque sunt positi.
Imus itaque cum adversario nostro ad principem, et
oportet nos, dum adhuc in via sumus, fortiter laborare,
ut liberemur ab eo. Quoniam ambiguum
 quippe verbum est, et potest tam ad principem
quam adversarium, referri: <hi>Ne forte tradat te,</hi> sive
adversarius, sive princeps, <hi>judici, et judex tradat te
exactori, et non inde exies, donec novissimum</hi> neutrum
reddas: pro quo Matthaeus ait: <hi>Donec reddas
novissimum quadrantem <note>(Matt. V)</note>
          </hi>. Verbum vero <hi>novissimum</hi> 
uterque scribit: discrepare autem sunt
visi, quod hic quadrantem, ille minutum posuit:
quaedam mihi sunt secretiora tangenda, ut intelligamus
<pb n="0295B"/>
alium esse adversarium, alias tres personas, id
est, principem, judicem, exactorem. Legimus (si
tamen cui placet hujusmodi Scripturam recipere)
justitiae et iniquitatis angelos super Abrahae salute
et interitu disceptantes, dum utraeque turmae suo
eum volunt coetui vindicare. Quod si cui displicet,
transeat <emph>353-354</emph> ad volumen quod titulo pastoris
scribitur, et inveniet cunctis hominibus duos adesse
angelos: malum, qui ad perversa exhortatur,
et bonum qui ad optima quaeque persuadet. Scribitur
alibi, quod assistant homini, sive in bonam, sive in
malam partem duplices angeli. De bonis etiam Salvator
meminit, dicens: <hi>Angeli eorum semper vident
faciem Patris mei qui in coelis est <note>(Matth. XVIII)</note>
          </hi>. Simul
quaere utrum parvulorum in Ecclesia semper
<pb n="0295C"/>
videant angeli faciem Patris, et aliorum angeli non
habeant libertatem vultum Patris attendere: neque
enim sperandum est, omnium angelos videre faciem
Patris qui in coelis est. Si fuero de Ecclesia, quamvis
minimus sim, habet libertatem angelus meus et fiduciam
semper videre faciem Patris mei qui in coelis
est. Si autem forinsecus, nec de illa Ecclesia quae
non habet maculam aut rugam <note>(Ephes. V)</note>, aut quid
istius modi, et ipsa re probor alienus esse a tali
congregatione, non habet fiduciam angelus meus
respiciendi vultum Patris mei qui in coelis est. Quam
ob causam angeli pro bonis solliciti sunt, scientes
quod si nos bene gubernaverint, et ad salutem usque
perduxerint, habeant etiam ipsi fiduciam videndi
faciem Patris. Quomodo enim si per curam eorum
<pb n="0295D"/>
et industriam salus hominibus comparatur, faciem
patris semper attendunt: sic si per negligentiam
eorum homo corruerit, etiam sui periculi rem esse
non nesciunt. Et sicut bonus episcopus, et optimus
Ecclesiae dispensator scit sui meriti esse atque virtutis,
si oves gregis sibi crediti fuerint custoditae,
<pb n="0296A"/>
ita intellige et de angelis. Ignominia angelo est si
homo justus creditus fuerit, et peccaverit: ut econtrario
gloria est angelo si creditus sibi saltem minimus
in Ecclesia fuerit. Videbunt enim non aliquando,
sed semper, faciem Patris qui est in coelis,
cum alii semper non videant. Secundum meritum
enim eorum quorum angeli sunt, aut semper, aut
numquam, vel parum, vel plus, faciem Dei angeli
contemplabuntur. Cujus rei ad liquidum notitiam
Deus noverit, et si quis (licet raro) fuerit inventus
quem Christus illuxerit. Videamus ergo primum
quis sit adversarius cum quo iter faciamus. Semper
nobiscum est adversarius. Infelices nos, atque miserabiles.
Quotiescumque peccaverimus, adversarius
noster exsultat, sciens quoniam habet facultatem
<pb n="0296B"/>
apud principem saeculi hujus, qui se miserat exsultandi
et gloriandi, eo quod adversarius, verbi gratia,
hujus vel illius, eum fecerit principi saeculi
hujus esse subjectum per talia totque peccata, per
hoc illudque delictum. Evenit autem interdum, ut
si qui fuerit praeparatus armatura Dei, et ex omni
parte se texerit, conetur quidem adversarius vulnus
inferre, sed facultatem non habeat percutiendi.
Semper nobiscum adversarius graditur, numquam
nos deserit, quaerit occasionem insidiarum, si quo
modo nos subvertere queat, ut in principali [ <foreign xml:lang="greek">ἡγεμονικῷ</foreign>]
cordis nostri malam subjiciat cogitationem. <hi>Quando vadis ad principem.</hi> 
 Quisnam iste princeps
est? <hi>Quando dividebat Altissimus gentes, quando disseminabat
filios Adam, statuit terminos nationum secundum
<pb n="0296C"/>
numerum angelorum Dei, et facta est portio
Domini populus ejus Jacob, funiculus haereditatis
ejus Israel <note>(Deut. X)</note>
          </hi>. Igitur principibus, id est, angelis
ab exordio terra divisa est. Daniel quippe manifestius
quos Moyses angelos nominarat, principes
esse testatur, dicens: <hi>Princeps regni Persarum, et
princeps regni Graecorum, et Michael princeps gentium.</hi> 
Et unusquisque nostrum secum habet adversarium
cohaerentem, cujus opus est ducere nos ad
principem, et dicere: O princeps, verbi gratia, regni
Persarum, iste qui subter erat tibi, eum ut opus
fuerat, custodivi: nullus enim de reliquis principibus
ad se potuit transducere, ne ille quidem, qui
ad hoc se venisse jactabat, ut de cunctis haereditatibus
Persarum, sive Graecorum, omniumque nationum
<pb n="0296D"/>
raperet homines, et haereditate Dei faceret esse
subjectos. Christus Dominus noster omnes principes
vicit, et terminos eorum transiens, captivos populos
ad se transtulit in salutem. Et tu de parte
alicujus principis eras: venit Jesus et rapuit te <emph>355-356</emph> 
 de potestate perversa, et Deo Patri obtulit.
<pb n="0297A"/>
Adversarius ergo noster ambulat, ducens nos
ad principem suum. Unde ego credens omnia Scripturarum
verba habere rationem, non puto frustra
judicem apud Graecos, cum articulo positum, qui
singularitatis significator est; principem vero sine
articulo scriptum esse simpliciter. <hi>Quando vadis cum
adversario tuo.</hi> Signanter ait, <hi>tuo.</hi> Neque enim omnes
omnium sunt adversarii, sed singuli singulos habent,
qui ubique eos sequantur, et sint comites. <hi>Quando
vadis cum adversario tuo ad principem.</hi> Non cum articulo
principem posuit, ne certum videretur ostendere;
sed sine articulo, ut e pluribus unum esse
monstraret: quod apud Graecos magis intelligitur.
Unusquisque enim nostrum non habet proprium
principem. Qui Syrus est, sub Syrorum principe est,
<pb n="0297B"/>
et unusquisque sub suo principe gentis est: si tamen
hucusque processisse me sufficit, et ab hac disputatione
ad aliam transire majorem, ut caeteras
quoque gentes etiam commemorem. Unde dicitur: <hi>Videte Israel secundum carnem 
 <note>(Num. XI)</note>
          </hi>. Prudenti
coepisse, dixisse est: licet et hoc in populo coepisse
sermonem. Qui te vult, inquit, ducere ad principem
suum, et ab alio principe conducere, quando vadis
cum adversario tuo ad principem, in via da operam
ut libereris ab eo. Nisi omni studio laboraveris, dum
adhuc viam carpis, antequam ingrediaris ad principem,
priusquam princeps tradat te judici ab adversario
praeparatum, postea frustra conaberis. Da ergo
operam, ut libereris ab eo, sive a principe ad quem
te trahit adversarius. Da operam ut habeas sapientiam,
<pb n="0297C"/>
justitiam, fortitudinem, atque temperantiam,
et tunc complebitur: <hi>Ecce homo, opera ejus ante faciem
suam.</hi> Nisi dederis operam, non poteris adversarii
pactum infringere, cujus amicitia est in Deum. <hi>Quando vadis cum adversario tuo ad principem, in via
da operam.</hi> 
 Latitat in hoc loco nescio quid, et secretum
est, <hi>in via da operam.</hi> Salvator ait: <hi>Ego sum
via, veritas, et vita <note>(Joan. XIV)</note>
          </hi>. Si dederis operam,
ut libereris ab adversario, esto in via: et cum steteris
in eo qui dicit: <hi>Ego sum via,</hi> stetisse non sufficit,
sed da operam ut libereris ab adversario. Nisi
dederis operam, ut ab adversario libereris, quae te
sequantur ausculta. Trahit te ad judicem adversarius,
sive princeps cum te susceperit ab adversario,
trahit te ad judicem. Quam elegans verbum, trahit,
<pb n="0297D"/>
ut ostendat quodammodo retractantes et nolentes
ad condemnationem trahi et ire compelli? Quis enim
homicida concito gradu pergit ad judicem? quis gaudens
ad condemnationem suam ire festinat, et non
invitus trahitur, ac repugnans. Scit enim se ad hoc
ire, ut sententiam mortis accipiat. Ne forte trahat
te ad judicem. Quis putas iste judex est? Ego nescio
alium judicem nisi Dominum meum Jesum Christum,
<pb n="0298A"/>
de quo alibi dicitur. Et statuet oves a dextris, haedos
autem a sinistris. Et iterum: <hi>Qui confessus fuerit
me, confitebor et ego eum coram Patre meo qui in coelis
est <note>(Matth. XXV)</note>
          </hi>. Qui autem negaverit me coram
hominibus, negabo eum coram Patre meo qui in coelis
est. Trahat te ad judicem, et judex tradat te
exactori. Unusquisque nostrum per singula peccata
damnum sustinet, et juxta qualitatem rationemque
delicti, damni magnitudo reputatur. Debeo aliquod
de Scripturis afferre testimonium super damno mulctaque
pecuniae. Alius damnum sustinet quingentorum
denariorum, et debet eos, alius quinquaginta
denariis condemnatur: quae summa ambobus a creditore
conceditur. Porro alius, sicut Scriptura dicit: <hi>Oblatus est ei unus qui debebat decem millia talenta</hi> 
<pb n="0298B"/> <note>(Matth. XVIII)</note>,
decem millibus talentorum condemnatur.
Et quid me necesse est plura persequi?
Unusquisque pro qualitate et quantitate peccati, diversam
mulctae sententiam expendit. Si parum est
quod peccas, ferieris damno minuti, ut Lucas scripsit,
ut vero Matthaeus, quadrantis. Verumtamen
etiam necesse est hoc ipsum quod exstitit debitor,
solvere. Non enim inde exies nisi et minima quaeque
persolveris. Qui vero fidelis est, nullo damno
percutitur, sed quotidie ditatur: <hi>Totus enim mundus</hi> <emph>357-358</emph> 
 <hi>divitiarum ejus est. Infidelis autem
nec obolum habet.</hi> Alius damnatur denario, alius mna,
alius talento. Et quaesitor hujus negotii, qui mensuras
universorum noverit peccatorum. Hoc delictum
talento condemnatur: illud peccatum mulctam istiusmodi
<pb n="0298C"/>
meretur. Scriptum est enim: <hi>Cum autem
coepisset facere rationem.</hi> Supputanda est omnibus
nobis gratia. Non est aliud tempus faciendae rationis
nisi tempus judicii, quando liquido cognoscetur quid
nobis creditum est, et quid lucri, quidve detrimenti
fecerimus, quis nostrum acceperit mnam, qui unum
talentum, quis duo, quis quinque <note>(Matth. XXV)</note>. Necesse
non est plura indicare, cum hoc in commune
dixisse sufficiat, reddituros nos esse rationem: et si
debitores inventi fuerimus trahi ad judicem, et a
judice exactori tradi. Singuli exactores proprios habemus:
omnis vero multitudo, pluribus traditur,
secundum id quod in Isaia scriptum est: <hi>Populus
meus, exactores vestri spoliant vos, et qui potentes sunt
dominantur vestri <note>(Isai. III)</note>
          </hi>. Dominantur exactores,
<pb n="0298D"/>
si debuerimus aliquid. Si autem habuerimus fiduciam,
et fronte libera vixerimus, servabo praeceptum
libens: <hi>Reddite omnibus debita, cui tributum, tributum:
cui timorem, timorem: cui vectigal, vectigal:
cui honorem, honorem <note>(Rom. XIII)</note>
          </hi>. Si omnibus universa
reddidero, venio ad exactorem, et intrepida
mente respondeo, Nihil tibi debeo. Venit exactor ad
deposcendum, resisto ei. Scio enim quod si nihil
<pb n="0299A"/>
debuero, in me non habet potestatem. Quod si debitor
fuero, mittet me exactor meus in carcerem,
illo ordine qui praedictus est. Adversarius enim me
ducit ad principem, princeps, ad judicem, et judex
tradet me exactori, et exactor mittet in carcerem.
Quae est lex carceris istius? Non egredior ex eo,
neque me exactor patitur exire, nisi debitum omne
persolvero. Non habet exactor potestatem, ut mihi
saltem quadrantem, vel minimam portionem valeat
concedere, unus est, qui debitoribus non habentibus
unde persolvant, potest concedere. <hi>Accessit,</hi> inquit, <hi>ad eum unus qui debebat quingentos denarios, et alius
quinquaginta: et cum non haberent unde redderent,
ambobus donavit 
 <note>(Luc. VII)</note>
          </hi>. Qui donavit, Dominus
est: iste vero qui exactor est, non est dominus, sed
<pb n="0299B"/>
a domino ad exigenda debita praepositus. Non fuisti
dignus ut tibi quingenti, sive quinquaginta denarii
donarentur, nec audire meruisti, dimissa sunt tibi
delicta tua: sed mitteris in carcerem, et ibi exigeris
per laborem et opera, sive per poenas atque supplicia,
et non inde exies nisi reddideris quadrantem,
vel novissimum minutum, quod Graece <hi>tenue</hi> dici
potest. Peccata autem nostra pinguia sunt. Scribitur
enim: <hi>Incrassatum est cor populi hujus <note>(Matth.
XIII; Act. XXVIII)</note>
          </hi>. Aut comparatione majoris, tenue
atque subtile. Beatus est igitur, primum qui non
peccat, secundo ut in collatione aliquis saltem tenue
peccatum habeat. Et inter ipsa quoque tenuia atque
subtilia, est diversitas peccatorum. Nisi esset pecunia
subtilis, numquam diceretur: <hi>Non exies inde,
<pb n="0299C"/>
donec reddas novissimum quadrantem.</hi> Quomodo sine
pecunia diceret novissimum minutum, quod est denarius,
sive nummus, sive obolus, vel statera. Quod
si magnam pecuniam debuerimus, sicut ille qui scribitur
decem millia talenta debuisse <hi>(Matth, XVIII)</hi>,
quanto tempore claudamur in carcere, donec reddamus
debitum, non possum manifeste pronuntiare.
Si enim qui parum debet, non egredietur, nisi exsolvat
minutum quadrantem: utique qui tanto debito
fuerit obnoxius infinita ei ad reddendum debitum
saecula numerabuntur. Quapropter demus operam,
ut liberemur ab adversario, dum sumus in via,
et jungamur Domino Jesu, cui est gloria et imperium
in saecula saeculorum. Amen.</p>
</div1>

<div1>
        <head> <emph>359-360</emph> HOMILIA XXXVI. De eo quod scriptum est: <hi>Qui voluerit animam suam salvare, perdet eam,</hi> usque ad eum locum ubi ait: <hi>Regnum Dei intra vos est.</hi> </head>

<pb n="0299D"/>
<p> <hi>Qui quaesierit,</hi> inquit, <hi>animam suam salvare, perdet
<pb n="0300A"/>
et qui perdiderit eam, salvabit eam.</hi> Martyres
quaerunt salvare animam suam: propterea perdunt,
ut salvent eam. Qui vero volunt salvare animam
suam, ut non perdant eam, hi et corpus et animam
perdunt pariter in gehennam. <hi>Quamobrem nolite
timere eos,</hi> ait, <hi>qui possunt corpus occidere, sed timete
magis cum qui potest animam et corpus perdere in gehennam <note>(Luc. XVII)</note>
          </hi>.
Hoc ad propositum, juxta vires
ingenii nostri breviter dixerimus. <hi>Animalis autem
non recipit ea quae sunt spiritus <note>(I Cor. II)</note>
          </hi>: et idcirco
salvari non potest. <hi>Seminatur corpus animale, surgit
corpus spiritale <note>(I Cor. XV)</note>
          </hi>. Porro qui adhaeret Domino,
spiritus unus efficitur. Si ergo qui Domino
copulatur, cum animalis esset per id in spiritalem
vertitur, et unus est spiritus: nos quoque perdamus
<pb n="0300B"/>
animam nostram, ut adhaerentes Domino in unum
spiritum transformemur. Sed et de regno Dei interrogatus,
respondit Salvator Pharisaeis: <hi>Quando venerit,</hi> 
inquit, <hi>non venit regnum Dei cum observatione,
neque dicunt, ecce hic, aut ecce ibi. Regnum enim Dei
intra vos est <note>(Luc. XVII)</note>
          </hi>. Non omnibus Salvator dicit, <hi>regnum Dei intra vos est:</hi> 
 siquidem in peccatoribus
regnum peccati est, et absque ulla ambiguitate, aut
regnum peccati, aut regnum Dei in corde nostro
imperat. Unde sive quae facimus, sive quae loquimur,
sive quae cogitamus, contemplemur attentius, et tunc
videbimus utrum Dei imperium regnet in nobis, an
imperium delictorum. Quam diversitatem sciens
Apostolus, quosdam commonet, dicens: <hi>Non regnet
peccatum in mortali vestro corpore <note>(Rom. VI)</note>
          </hi>. Si quis
<pb n="0300C"/>
nostrum desiderat regnum Dei, regnatur ab eo. Si quis
avaritiae ardore cruciatur, regnatur ab avaritia. Porro
qui injustitiam reginam habet, regnatur ab ea.
Qui vanae gloriae ambitione sustollitur, regnat ei aura
popularis. Qui moeret, qui aliquid reformidat, qui
amat, qui desiderat, imperant ei singula, prout perturbationibus
variis possidetur. Quae omnia cognoscentes,
et quam multa sint genera regnorum, surgamus
precemurque Deum, ut auferat a nobis regnum inimici,
et possimus sub regno esse Dei omnipotentis,
id est sub regno sapientiae, pacis, justitiae, veritatis,
quae cuncta in unigenito Dei Filio intelliguntur, cui
est gloria et imperium in saecula saeculorum. Amen.</p>
</div1>

<div1>
        <head>HOMILIA XXXVII. De eo quod a discipulis pullus asinae solutus est.</head>
<p>
          <pb n="0300D"/>Lectum est in Evangelio secundum Lucam, quomodo
cum venisset Salvator Bethphage, et Bethaniam
juxta montem Oliveti, miserit duos e discipulis suis,
ut solverent pullum asinae, qui vinctus erat, et super
<pb n="0301A"/>
quem nullus hominum aliquando sederat <note>(Luc.
XIX)</note>. Quod quidem mihi videtur magis ad altiorem
intelligentiam, quam ad simplicem historiam pertinere.
Asinus vinctus erat. Ubinam? Contra Bethphage
et Bethaniam. E quibus Bethania interpretatur
 <hi>domus obedientiae,</hi> Bethphage vero, <hi>domus maxillarum:</hi> 
sacerdotalis <emph>361-362</emph> quidam locus: maxillae
enim sacerdotibus dabantur, sicut in lege praecipitur.
Illuc ergo ubi obedientia, ubi locus sacerdotibus
mancipatus, mittit Salvator discipulos suos, ut
solvant pullum asinae super quem nullus hominum
aliquando sederat. Porro quid aliud super asinum
sedere potest absque homine? Volo paulisper exemplum
sumere, ut quod dicturus sum, possit intelligi.
Scriptum est in Isaia: <hi>Visio quadrupedum in tribulatione
<pb n="0301B"/>
et angustia <note>(Isai. XXX)</note>
          </hi>, et reliqua, usque ad eum
locum ubi ait: <hi>Non proderunt eis divitiae aspidum.</hi> 
Unusquisque nostrum consideret quantas opes aspidum
ante portaverit, quantas divitias bestiarum, et
quomodo numquam rationabilis homo sederit super
asinum nostrum, non sermo Moysi, non Isaiae, non
Jeremiae, nec reliquorum omnium prophetarum: et
videbit tunc sedisse super nos sermonem Dei atque
rationem, quando venit Dominus Jesus, et praecepit
discipulis suis, ut euntes solverent pullum asinae,
qui prius vinctus fuerat, ut liber incederet. Solutus
itaque pullus asinae adducitur ad Jesum, ad cujus
solutionem mittens discipulos dixerat: <hi>Si quis vos
interrogaverit quare solvitis pullum, dicite ei quia Dominus
necessarium illum habet.</hi> Multi erant domini
<pb n="0301C"/>
hujus pulli antequam Salvator cum haberet necessarium:
postquam vero ille coepit esse dominus,
plures domini esse cessaverunt. Nemo enim potest
Deo servire et mammonae. Quando malitiae servierimus,
multis sumus passionibus vitiisque subjecti.
Solvitur ergo pullus, quia Dominus necessarium
cum habet. Vos estis pullus asinae, quid vestri Filius
Dei necessarium habet? quid a vobis expetit?
salute vestra opus habet, cupit vos solvi vinculis
peccatorum. Deinde mittunt discipuli vestes suas super
asinum, et sedere faciunt Salvatorem. Assumunt
sermonem Dei, et imponunt cum super animas
auditorum. Vestibus exuuntur, substernunt eas
in via. Super nos sunt vestimenta apostolorum: opera
eorum bona, ornamenta nostra sunt, volunt apostoli
<pb n="0301D"/>
indumenta sua calcari a nobis. Et revera solutus
a discipulis asinus, et portans Jesum, incidit
super vestimenta apostolorum, quando doctrinam eorum
imitatur et vitam. Quis nostrum ita beatus est,
ut sedeat super illum Jesus? Qui quamdiu in monte
fuit, cum suis apostolis morabatur: quando vero
coepit vicinus esse descensui, tum occurrit ei turba
populorum. Si non venisset ad descensum, non ei
poterat occurrere multitudo. Descendit, seditque
super pullum asinae, et omnis populus voce consona
<pb n="0302A"/>
laudabat Deum. Quod Pharisaei videntes, dicebant
Domino: <hi>Increpas eos.</hi> Quibus ille respondit: <hi>Si isti
tacuerint, lapides clamabunt <note>(Matth. III)</note>
          </hi>. Quando nos
loquimur, lapides silent: quando nos tacemus, lapides
clamant. Potest enim Dominus de lapidibus istis
suscitare filios Abrahae. Quo tempore nos tacebimus?
Quando refrixerit charitas multorum, quando illud
quod a Salvatore praedicatum est, fuerit impletum: <hi>Putas veniens Filius hominis inveniet fidem super
terram?</hi> 
 Propterea Domini misericordiam deprecemur,
ne nobis tacentibus, lapides clamitent; sed
loquamur et laudemus Deum in Patre, et Filio, et
Spiritu sancto: cui est gloria et imperium in saecula
saeculorum. Amen.</p>
</div1>

<div1>
        <head>HOMILIA XXXVIII. De eo quod scriptum est: <hi>Cum autem appropinquasset, vidit civitatem, et flevit super eam,</hi> usque ad eum locum ubi ait: <hi>Ejecit omnes vendentes columbas.</hi> Cap. XIX.</head>

<pb n="0302B"/>
<p> <hi>Cum appropinquasset Jerusalem Dominus noster,
videns eam flevit, et dixit: Si cognosceres et tu in die
ista quae ad pacem sunt tibi; nunc autem abscondita
sunt ab oculis tuis, quoniam venient dies super te, et circumdabunt
te inimici tui vallo.</hi> Sacramenta sunt quae
dicuntur, et speramus, pandente Deo, aperire posse <emph>363-364</emph> 
 quod latitat. Primum ergo de fletu ejus videndum.
Omnes beatitudines quas locutus est in Evangelio
Jesus, suo firmat exemplo, et quod docuit, pro
testimonio probat. <hi>Beati,</hi> inquit, <hi>mites.</hi> Huic simile est
de semetipso: <hi>Discite a me, quoniam mitis sum</hi> 
<pb n="0302C"/> <note>(Matth. XI)</note>.
 <hi>Beati pacifici:</hi> et quis alius ita pacificus,
ut Dominus meus Jesus, qui est pax nostra, qui solvit
inimicitiam, et in sua eam carne destruxit? <hi>Beati
qui persecutionem patiuntur propter justitiam.</hi> Nemo
sic persecutionem passus est propter justitiam, ut
Dominus Jesus, qui pro peccatis nostris crucifixus
est. Omnes igitur beatitudines in semetipso Dominus
ostendit. Ad quam similitudinem etiam illud quod
dixerat, <hi>Beati flentes,</hi> ipse flevit, ut hujus quoque
beatitudinis jaceret fundamenta. Flevit autem super
Jerusalem, dicens: <hi>Si cognovisses et tu in die ista quae
ad pacem sunt tibi, nunc autem abscondita sunt ab
oculis tuis,</hi> et reliqua, usque ad cum locum ubi ait: <hi>Eo quod non cognoveris tempus visitationis tuae.</hi> 
 Dicat
aliquis auditorum: Manifesta sunt quae dicuntur, et
<pb n="0302D"/>
opere completa de Jerusalem. Circumdedit enim eam
Romanus exercitus, et ad internecionem usque vastavit,
tempusque veniet quando lapis super lapidem
non relinquetur super eam. Non nego et illam quidem
Jerusalem propter habitatorum scelera fuisse
destructam, sed quaero si et ad hanc nostram Jerusalem
fletus iste pertineat. Nos enim sumus Jerusalem
quae defletur, qui nobis videmur intuitum habere majorem.
Quod si post mysteria veritatis, post sermonem
Evangelii, post doctrinam Ecclesiae, post visionem
<pb n="0303A"/>
sacramentorum ejus, aliquis e nobis peccaverit,
plangitur atque fletur. Nemo enim gentilis fletur,
sed ille qui fuit de Jerusalem, quod post peccata circumdant
eam inimici, contrariae videlicet fortitudines,
spiritus nequam, et immittant in circuitu ejus
vallum, et obsideant eam, et lapidem super lapidem
non relinquant: maxime si post multam continentiam,
post aliquot annos castitatis victus quis fuerit,
blandimentisque carnis illectus patientiam pudicitiamque
amiserit. Si fueris fornicatus, lapidem
super lapidem non relinquent super te. Ait enim in
alio loco: <hi>Non recordabor priorum justitiarum ejus:
in peccato suo, in quo deprehensus fuerit, in ipso judicabo
eum <note>(Ezech. XXVIII)</note>
          </hi>. Haec est ergo quae defletur
Jerusalem. Post quae dicitur: <hi>Ingressus est templum.
<pb n="0303B"/>
Quod cum fuisset ingressus, ejecit eos qui vendebant
columbas.</hi> Non ejecit ementes, qui enim
emunt, et quod emerint possident. Illos ejecit de templo
Patris Jesus, qui vendunt et abjiciunt quod habuerant,
in similitudinem illius luxuriosi filii, qui
substantiam suam accepit a patre, et universa perdidit
nimie potando <note>(Luc. XV)</note>. Si quis ergo vendit,
ejicitur, praecipue si vendebat columbas. Quare alias
aves non posuit nisi columbas? Hoc animal simplex
est, et decorum. Vereor ne et in nobis vitium istius
modi deprehendatur. Si enim ea quae mihi a sancto
Spiritu revelata sunt, et credita, ut in vulgus efferrem,
pretio vendidero, et absque mercede non docuero,
quid aliud facio, nisi columbas, id est, Spiritum
sanctum vendo? Quem cum vendidero, ejicior
<pb n="0303C"/>
de templo Dei. Quapropter rogemus Dominum, ut
omnes emamus potius quam vendamus. Si enim non
vendiderimus, cognoscimus et intelligimus salutem
nostram: alioquin inimici circumdabunt urbem nostram.
Quod si semel nos exercitus hostilis cinxerit,
lacrymas Dei non merebimur. Surgamus ergo diluculo,
et obsecremus Dominum, ut saltem micas quae
de mensa ejus cadunt, comedere possimus. Miratur
Scriptura reginam Saba venisse ab extremo terrae
audire sapientiam Salomonis: quae cum vidisset
prandium, et supellectilem, et ministeria domus
ejus, obstupuit, et tota in miraculo fuit <note>(III Reg. X)</note>.
Nos si tantas Domini nostri opes, tantam sermonis
supellectilem, et abundantiam doctrinarum non libenter
amplectimur, si non comedimus panem vitae,
<pb n="0303D"/>
si non carnibus Christi vescimur, et cruore potamur,
si contemnimus dapes Salvatoris nostri, scire debemus
quod habeat Deus, et benignitatem, et severitatem.
E quibus benignitatem ejus magis orare debemus,
in Christo Jesu Domino nostro: cui est gloria
et imperium in saecula saeculorum. Amen.</p>
</div1>

<div1>
        <head> <emph>365-366</emph> HOMILIA XXXIX. De quaestione Sadducaeorum, quam proposuerant Domino, mulieris ejus quae septem viros habuit; et rursus de denario quem sibi Salvator jussit ostendi. Cap. XX.</head>

<pb n="0304A"/>
<p>Est haeresis in Judaeis, quae dicitur Sadducaeorum,
haec resurrectionem mortuorum negat, et putat animam
interire cum corpore, nec post mortem ultra
respirare. Igitur quaestionem Domino proponente,
composuerunt fabulam mulieris septem virorum,
quae post primum virum ad resuscitandum semen
prioris alterum duxerit: quo mortuo, tertium quoque,
et rursum quartum: atque in hunc modum ad
septimum usque pervenerat. Quaeritur ergo in resurrectione
mortuorum, quis eam sibi e septem fratribus
sit vindicaturus uxorem. Hoc autem problema
insidiantes verbis Salvatoris, eo tempore proposuerunt,
<pb n="0304B"/>
quo eum viderant de resurrectione docere
discipulos. Quibus respondens Salvator ait: <hi>Erratis,
nescientes Scripturas, neque virtutem Dei. In resurrectione
enim mortuorum neque nubent, neque nubentur,
sed erunt sicut angeli in coelis.</hi> Qui erunt sicut angeli,
utique angeli erunt. Simulque discendum, quod
angeli connubia non habeant. Hic vero ubi mors, et
nuptiae, et liberi necessarii sunt: ubi immortales,
nec conjugio opus est, nec filiis. Proponam mihi
quaestionem valde molestam, et quae non facile solvitur,
ex persona eorum, qui studiosissimi Scripturarum
sunt, et die ac nocte meditantur in Lege Domini <note>(Ps. I)</note>.
Ubi, inquiunt, scriptum est: <hi>Quia neque
nubent, neque nubentur?</hi> Tam vetus quam novum
Testamentum memoria ac mente perlustrans, nusquam
<pb n="0304C"/>
memini tale quid relatum. Quod si forte me
fallit, qui plus novit doceat. Libenter disco quod
nescio. Sed quantum ego existimo, nec in veteri,
nec in novo instrumento quidquam tale reperiet.
Omnis ergo eorum error de prophetica, quam non intelligunt,
lectione surrexit: e quibus illud est in Isaia: <hi>Lecti mei non habebunt liberos in maledictionem 
 <note>(Isai.
LXV)</note>
          </hi>. Et in Deuteronomio in benedictionibus: <hi>Benedicti
filii uteri tui <note>(Deut. XXVIII)</note>
          </hi>. Et putant haec futura
in resurrectione, non intelligentes spiritales
benedictiones esse praedictas. Paulus enim vas electionis,
omnes has benedictiones, quae ponuntur in
Lege, spiritaliter interpretans, et sciens non esse
carnales, ad Ephesios loquitur: <hi>Benedictus Deus,
et Pater Domini nostri Jesu Christi, qui benedixit
<pb n="0304D"/>
nos in omni benedictione spiritali, cum a mortuis resurgentes
aeternam beatitudinem consequeremur <note>(Ephes.
I)</note>
          </hi>. Sed et in psalmis simile quid reperientes, eodem
labuntur errore. <hi>Uxor,</hi> inquit, <hi>tua sicut vitis abundans
in lateribus domus tuae, filii tui sicut novellae olivarum
in circuitu mensae tuae <note>(Ps. CXXVII)</note>
          </hi>, usque ad
eum locum ubi ait: <hi>Benedicat te Dominus ex Sion, et
videas quae bona sunt Jerusalem.</hi> Ergo cum instructa
fuerit Jerusalem, et instaurata in antiquum statum,
<pb n="0305A"/>
tunc visurus est bona quae Scriptura commemorat.
Qui spiritaliter intelligunt Jerusalem, et de ea dici
sciunt quae coelestis est, quae sursum est, quae est
mater nostra <note>(Gal. IV)</note>; videbunt bona illius, de quibus
saepe diximus, et id quod nunc de psalmo posuimus: <hi>Uxor tua sicut vitis abundans in lateribus
domus tuae, filii tui sicut novellae olivarum in circuitu
mensae tuae.</hi> 
 Quae omnia corporaliter intelligentibus
Sadducaeis, qui erant portio Judaeorum, <emph>365-366</emph> 
 dicit Salvator: <hi>Nescitis Scripturas, neque
virtutem Dei.</hi> Haec de quaestione, quam Sadducaei Domino
proposuerunt, breviter dicta sint. Porro quod
adjectum est de imagine Caesaris, etiam super hoc
debemus pauca perstringere. Putant quidam a Salvatore
dictum esse simpliciter: <hi>Reddite quae sunt Caesaris,
<pb n="0305B"/>
Caesari,</hi> id est, tributum reddite quod debetis.
Quis enim nostrum de tributis reddendis Caesari
contradicit? Habet igitur locus quiddam mystici atque
secreti. Duae sunt imagines hominis, unam
quam accepit a Deo factus in principio, sicut in
Genesi scriptum est: <hi>Juxta imaginem et similitudinem
Dei <note>(Gen. I)</note>
          </hi>; altera choici, id est, terreni,
postquam propter inobedientiam atque peccatum
ejectus de paradiso assumpsit eam, principis saeculi
hujus suasus illecebris. Sicut enim nummus atque
denarius habet imaginem imperatorum mundi; sic
qui facit opera rectoris tenebrarum istarum, portat
imaginem ejus cujus habet opera; quam praecepit
Jesus esse reddendam et projiciendam de vultu nostro,
assumendamque eam imaginem, juxta quam a
<pb n="0305C"/>
principio ad similitudinem Dei conditi sumus. Atque
ita fit, ut quae Caesaris sunt, Caesari, et quae Dei,
reddamus Deo. <hi>Ostendite,</hi> inquit, <hi>mihi nummum.</hi> Pro
<pb n="0306A"/>
quo in Matthaeo scribitur denarius <note>(Matth. XXII, 19)</note>. <hi>Quem cum accepisset, ait: Cujus scriptionem habet?
Qui respondentes, dixerunt: Caesaris. Ad quos rursum;
reddite ergo,</hi> 
 inquit, <hi>quae sunt Caesaris Caesari,
et quae sunt Dei Deo.</hi> Quorum consequentiam et Paulus
locutus est, dicens: <hi>Sicut portavimus imaginem
choici, portemus et imaginem coelestis <note>(I Cor. XV)</note>
          </hi>.
Quod ergo ait: <hi>Reddite quae sunt Caesaris Caesari,</hi> 
hoc dicit: Deponite personam choici, abjicite imaginem
terrenam, ut possitis vobis personam coelestis
imponentes, reddere quae sunt Dei Deo. Repetit
nos Deus. Quidnam repetit? Lege Moysen: <hi>Et nunc
quid Dominus repetit a te?</hi> et reliqua quae sequuntur.
Postulat igitur a nobis Deus, et deprecatur, non
quia necessarium habet aliquid, ut ei tribuamus:
<pb n="0306B"/>
postulat et postquam ei dederimus, idipsum tribuat
in salutem. Quod ut manifestius fiat, ponam parabolam
mnarum. Qui unam acceperat mnam, et fecerat
decem; et obtulit Domino, a quo sibi credita
mna fuerat, accepit et aliam quam antea non habebat.
Illius enim mnam, qui non multiplicaverat quod
accepit, jubet Dominus auferri, et dari ei qui alias
habet. <hi>Tollite,</hi> inquit, <hi>mnam, et date ei qui habet decem
mnas.</hi> Atque in hunc modum quae dederimus
Deo, nobis ea ipsa restituet cum his quae ante non
habueramus. Exigit et postulat a nobis Deus, ut habeat
occasionem donandi, ut ipsi tribuat qui erogavit.
Ipsius enim gratia duplicata est mna, et dignus
quibusque plus datum est quam sperabant. Quapropter
surgentes oremus Deum, ut digni simus offerre
<pb n="0306C"/>
ei munera quae nobis restituat, et pro terrenis coelestia
largiatur, in Christo Jesu, cui est gloria et imperium
in saecula saeculorum. Amen.
</p>
</div1>
</body>
  </text>
</TEI>