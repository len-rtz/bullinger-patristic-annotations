<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De incarnatione Verbi</title>
              <author ref="http://viaf.org/viaf/95155322">Origenes<date>185-254</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 42</title>
           <idno>Origen.DeInVe</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> </head>

<div2>
          <head>CAPUT PRIMUM.</head>
<p> <hi>Recolligit ea quae de Deo ab
Apostolis sunt praedicata.</hi> Species vero eorum quae
per praedicationem apostolicam manifeste traduntur,
istae sunt. Primo quod unus est Deus qui omnia creavit
atque composuit, quique cum nihil essent, esse
fecit universa. Deus a prima creatura et conditione
mundi omnium justorum, Deus Adam, Abel, Seth,
Enos, Enoch, Noe, Sem, Abraham, Isaac, Jacob,
duodecim Patriarcharum, Moysi et Prophetarum. Et
quod hic Deus in novissimis diebus, sicut per Prophetas
suos ante promiserat, misit Dominum Jesum
Christum, primo quidem vocaturum Israel, secundo
vero etiam gentes post perfidiam populi Israel. Hic
Deus justus et bonus, Pater Domini nostri Jesu
Christi, Legem et Prophetas et Evangelia ipse dedit,
qui et Apostolorum Deus est, et Veteris ac Novi
Testamenti. Tum deinde quia Jesus Christus qui
venit ante omnem creaturam, natus ex Patre est:
qui cum in omni conditione Patri ministrasset <note>( <hi>per
ipsum</hi> namque <hi>omnia facta sunt [Joan. I, 3]</hi> )</note>, novissimis
<pb n="1176"/>
temporibus se ipsum exinaniens homo factus est, incarnatus
est cum Deus esset, et homo factus mansit
quod erat Deus. Corpus assumpsit nostro corpori
simile, eo solo differens, quod natum ex virgine et
Spiritu sancto est. Et quoniam hic Deus Jesus Christus
natus et passus est in veritate, non per phantasiam,
communem hanc mortem vere mortuus est. Vere
enim et a mortuis resurrexit, et post resurrectionem
conversatus cum discipulis suis assumptus est. Tum
demum natura, honore ac dignitate Patri ac Filio
sociatum tradidit Spiritum sanctum. Sane quod iste
Spiritus sanctus unumquemque sanctorum vel Prophetarum
vel Apostolorum inspiraverit, et non alius
spiritus in veteribus, alius vero in his qui in adventu
Christi inspirati sunt, fuerit, manifestissime in Ecclesia
praedicatur.</p>
</div2>

<div2>
          <head>CAPUT II.</head>
<p> <hi>Animae liberum arbitrium et origo.</hi> Post haec anima quod jam substantiam vitamque habens
propriam, cum ex hoc discesserit mundo, pro
suis meritis dispensabitur, sive vitae aeternae ac beatitudinis
<pb n="1177"/>
haereditate potitura, si hoc ei sua gesta praestiterint:
sive aeterno supplicio mancipanda, si in hoc
eamdem scelerum culpa detorserit. Sed et erit tempus
resurrectionis mortuorum, cum corpus hoc <hi>quod
nunc in corruptione seminatur, surget in incorruptione;
et quod seminatur in ignominia, surget in gloria <note>(I Cor.
XV, 42, 43)</note>
            </hi>. Est et illud definitum in ecclesiastica
praedicatione, omnem animam esse rationalem, liberi
arbitrii et voluntatis: esse quoque ei certamen adversus
diabolum et angelos ejus contrariasque virtutes,
ex eo quod peccatis eam illi onerare contendant,
nos vero si recte consulteque vivamus, ab
hujuscemodi labe nos exuere conemur. Unde et
consequens est intelligere, non nos necessitati esse
subjectos, ut omnino, etiamsi nolimus, vel bona vel
mala agere cogamur. Si enim nostri arbitrii sumus,
impugnare nos fortasse possunt aliquae virtutes ad
peccatum, et aliae juvare ad salutem: non tamen
necessitate cogimur, vel recte agere vel male; quod
fieri arbitrantur hi qui stellarum cursum et motus,
causam dicunt humanorum esse gestorum, non solum
eorum quae extra arbitrii accidunt libertatem,
sed eorum quae in nostra posita sunt potestate. De
anima vero utrum ex seminis traduce ducatur, ita ut
ratio ipsius, vel substantia inserta ipsis corporalibus
seminibus habeatur: an vero aliud habeat initium:
et hoc ipsum initium si est genitum, aut non genitum:
vel certe si extrinsecus corpori inditur, necne,
non satis manifesta praedicatione distinguitur.</p>
</div2>

<div2>
          <head>CAPUT III.</head>
<p> <hi>De diaboli statu.</hi> De diabolo quoque
et angelis ejus contrariisque virtutibus ecclesiastica
praedicatio docuit, quoniam sint quidem haec: quae
autem sint, aut quomodo sint, non satis clare exposuit.
Apud plurimos tamen ista habetur opinio, quod angelus
fuerit iste diabolus, et apostata effectus quam
plurimos angelorum secum declinare persuaserit,
qui et nunc usque angeli ipsius nuncupantur.</p>
</div2>

<div2>
          <head>CAPUT IV.</head>
<p> <hi>Mundi principium et finis.</hi> Est et
praeterea illud in ecclesiastica praedicatione, quod
mundus iste factus sit, et a certo tempore coeperit,
et sit pro ipsa sui corruptione solvendus. Quid tamen
ante hunc mundum fuerit, aut quid postmodum erit,
non jam pro manifesto multis innotuit. Non enim
evidens de his in ecclesiastica praedicatione sermo
profertur.</p>
</div2>

<div2>
          <head>CAPUT V.</head>
<p> <hi>Scripturae sensus arcanus.</hi> Tum demum
quod per Spiritum Dei Scripturae conscriptae
sint, et sensum habeant, non eum solum qui in manifesto
est, sed et alium quemdam latentem quam
plurimos. Formae enim sunt hae quae describuntur
sacramentorum quorumdam, et divinarum rerum
imagines: de quo totius Ecclesiae una sententia est,
esse quidem omnem Legem spiritualem; non tamen
ea quae spirat Lex esse hominibus nota, nisi iis
solum quibus gratia Spiritus sancti in verbo sapientiae
ac scientiae condonatur.</p>
</div2>

<div2>
          <head>CAPUT VI.</head>
<p> <hi>Boni angeli.</hi> Est etiam illud in ecclesiastica
praedicatione, esse angelos Dei quosdam
et virtutes bonas, quae ei ministrant ad salutem hominum
consummandam: sed quando isti creati sint,
vel quales aut quomodo sint, non satis in manifesto
distinguitur.</p>
</div2>

<div2>
          <head>CAPUT VII.</head>
<p> <hi>Quomodo indaganda veritas.</hi> Oportet
igitur velut elementis ac fundamentis hujusmodi uti
secundum mandatum, quod dicit, <hi>Illuminate vobis
lumen scientiae:</hi> omnis qui cupit seriem quamdam, et
corpus ex horum omnium ratione perficere, ut manifestis
et necessariis assertionibus de singulis quibusque
quid sit in vero rimetur, et unum, ut diximus,
corpus efficiat, exemplis et affirmationibus, vel iis
quas in sanctis Scripturis invenerit, vel quas consequenter
ipsius indagine ac recti tenore repererit.</p>
</div2>

<div2>
          <head>CAPUT VIII.</head>
<p> <hi>Filius absque initio natus.</hi> Nos
semper Deum Patrem novimus unigeniti Filii sui, ex
<pb n="1178"/>
ipso quidem nati, et quod est ab ipso trahentis, sine
ullo tamen initio: non solum eo quod aliquibus temporum
spatiis distingui non potest, sed ne illo quidem,
quod sola apud semetipsam mens intueri solet, et
nudo, ut ita dixerim, intellectu atque animo conspicari.
Extra omne ergo quod vel dici vel intelligi potest
initium, generatam esse Sapientiam credendum est.
In hac ipsa ergo Sapientiae subsistentia, quia omnis
virtus ac deformatio futurae inerat creaturae, vel
eorum quae principaliter existunt, vel eorum quae
accidunt consequenter virtute praescientiae praeformata
atque disposita: pro iis ipsis quae in ipsa sapientia
velut descripta ac praefigurata fuerant creaturis, se
ipsa per Salomonem dixit creatam esse Sapientia
initium viarum Dei <note>(Prov. VIII, 22)</note>, continens scilicet
in semetipsa universae creaturae vel initia, vel rationes,
vel species. Quali autem modo intelleximus
Sapientiam initium viarum Dei esse, et quomodo
creata esse dicitur, species scilicet in se et rationes
totius praeformans et continens creaturae, hoc modo
etiam Verbum Dei eam esse intelligendum est: per
hoc quod ipsa caeteris omnibus, id est, universae
creaturae, mysteriorum et arcanorum rationem, quae
utique intra Dei Sapientiam continetur, aperiat: et
per hoc Verbum dicitur, quod sit tanquam arcanorum
mentis interpres. Joannes in initio Evangelii sui
propria definitione Deum esse definiens Verbum,
dicit: <hi>Et Deus erat Verbum, et hoc erat in initio apud
Deum <note>(Joan. I, 1)</note>
            </hi>. Qui autem dat initium Verbo Dei
vel Sapientiae Dei, intuere ne magis in ipsum ingenitum
Patrem impietatem suam jactet, cum eum neget
semper Patrem fuisse, et genuisse Verbum, et habuisse
Sapientiam in omnibus anterioribus vel temporibus
vel saeculis, vel si quid illud est quod nominari
potest.</p>
</div2>

<div2>
          <head>CAPUT IX.</head>
<p> <hi>Rationes exemplares in Verbo.</hi> Hic ergo
Filius, etiam omnium quae sunt, veritas est, et vita,
et via, <note>(Id. XIV, 6)</note>. Et recte. Nam quomodo viverent
quae facta sunt, nisi ex vita? Vel quomodo veritate
constarent ea quae sunt, nisi ex veritate descenderent?
Vel quomodo rationales esse possent substantiae, nisi
verbum vel ratio praecederet? Vel quomodo possent
esse sapientes, nisi esset sapientia? Via factum est
Verbum Dei et Sapientia, quae via idcirco dicitur,
quod ad Patrem ducit eos qui incedunt per eam.
Quaecumque ergo dixerimus de Sapientia Dei, haec
etiam convenienter aptabuntur, et intelligentur pro
eo quod Filius Dei vita est, et pro eo quod verbum
est, et pro eo quod veritas est, et pro eo quod via est,
et pro eo quod resurrectio est: quia hae omnes appellationes
ex operibus ejus ac virtutibus nominatae
sunt; et in nulla harum vel levi opinione intelligi
corporale aliquid potest, vel quod magnitudinem designare
videatur, vel habitum, vel colorem.</p>
</div2>

<div2>
          <head>CAPUT X.</head>
<p> <hi>Incogitabilis Verbi nativitas.</hi> Verum
quoniam ii qui apud nos filii hominum videntur vel
caeterorum animalium, semini eorum a quibus seminati
sunt, respondent. vel etiam earum in quarum
utero formantur ac nutriuntur, habentes ex his quidquid
illud est quod in lucem hanc assumunt ac deferunt
processuri: infandum est et illicitum, Deum
Patrem in generatione unigeniti Filii sui, atque in
substantia ejus exaequare alicui vel hominum vel aliorum
animantium generanti. Sed necesse est exceptum
aliquid esse, et Deo dignum, cujus nulla prorsus
comparatio, non in rebus solum, sed ne in cogitatione
quidem vel sensu inveniri potest, ut humana
cogitatio possit apprehendere, quomodo ingenitus
Deus Pater efficitur unigeniti Filii. Est ita namque
aeterna ac sempiterna generatio, sicut splendor generatur
ex luce. Non enim per adoptionem spiritus,
Filius fit exstrinsecus: sed natura Filius est. Videamus
tamen quomodo haec quae dicimus etiam divinae
Scripturae auctoritate muniantur. Ait apostolus Paulus,
unigenitum Filium imaginem esse invisibilis
Dei, et primogenitum eum esse totius creaturae <note>(Coloss. I, 15)</note>.
Ad Hebraeos vero scribens de eo dicit,
<pb n="1179"/>
quod sit <hi>splendor gloriae, et figura expressa substantiae
ejus <note>(Hebr. I, 3)</note>
            </hi>. Invenimus etiam nihilominus
in Sapientia, quae dicitur Salomonis, descriptionem
quamdam de Dei Sapientia, hoc modo scriptam: <hi>Vapor est enim,</hi> 
 inquit, <hi>virtutis Dei, et</hi> <foreign xml:lang="greek">ἀπόῤῥοια</foreign>, id
est, <hi>emanatio gloriae Omnipotentis purissima.</hi> Ideo
ergo nihil commaculatum in eam incidere potest. <hi>Splendor est enim lucis aeternae, et speculum immaculatum
inoperationis Dei, et imago bonitatis ejus 
 <note>(Sap.
VII, 25, 26)</note>
            </hi>. Sapientiam vero Dei dicimus, sicut superius
diximus, subsistentiam habentem non alibi
nisi in eo qui est initium omnium, ex quo nata est.
Quae Sapientia, quia ipse est qui est solus natura Filius,
idcirco et Unigenitus dicitur.</p>
</div2>

<div2>
          <head>CAPUT XI.</head>
<p> <hi>Verbum imago Patris.</hi> Videamus sane
quid intelligi debeat etiam de hoc, quod imago invisibilis
Dei dicitur, ut per hoc advertamus quomodo Deus recte
Pater dicitur Filii sui. Et consideremus primo ex iis quae
consuetudine hominum imagines appellari solent.
Imago interdum dicitur ea quae in materia aliqua,
id est, ligni vel lapidis depingi vel sculpi solet. Interdum
imago dicitur ejus qui genuit is qui natus est,
cum in illo similitudinem lineamenta ejus qui genuit
in eo qui natus est mentiuntur. Puto ergo posse
priori quidem exemplo aptari eum qui ad imaginem
et similitudinem Dei primus factus est hominum,
de quo diligentius, Deo favente, cum locum ipsum
in Genesi exponere coeperimus, videbimus. Secundae
vero comparationi imago Filii Dei, de quo nunc
sermo est, comparari potest, etiam secundum hoc
quod invisibilis Dei invisibilis imago est. Sicut secundum
historiam dicimus imaginem Adae esse filium
ejus Seth. Ita enim scriptum est, <hi>Et genuit Adam
Seth secundum imaginem suam, et secundum speciem
suam <note>(Gen. V, 3)</note>
            </hi>. Quae imago etiam naturae ac substantiae
Patris ac Filii continet unitatem. Si enim
omnia quae fecit Pater, haec et Filius similiter facit <note>(Joan. V, 19)</note>;
in eo quod ita fecit omnia Filius sicut
Pater, imago Patris deformatur in Filio, qui utique
natus ex eo est velut quaedam voluntas ex mente
procedens. Et ideo ego arbitror, quod sufficere debeat
voluntas Patris ad subsistendum hoc quod vult
Pater. Volens enim non alia via utitur, nisi quae consilio
voluntatis profertur. Ita ergo et Filii ab eo subsistentia
generatur, quod necesse est in primis suscipi
ab his qui nihil ingenitum, id est, innatum praeter
solum Deum fatentur Patrem. Observandum namque
est, ne quis incurrat in illas absurdas fabulas eorum
qui prolationes quasdam sibi ipsis depingunt, ut divinam
naturam in partes vocent, et Deum Patrem,
quantum in se est, dividant: cum hoc de incorporea
natura vel leviter suspicari non solum extremae
impietatis sit, verum etiam ultimae insipientiae, nec
omnino vel intelligentiam consequens, ut incorporeae
naturae substantialis divisio possit intelligi. Magis
ergo sicut voluntas procedit ex mente, et neque partem
mentis aliquam secat, neque ab ea separatur
aut dividitur, tali quidem specie putandus est Pater
Filium genuisse, imaginem scilicet suam: ut sicut
ipse invisibilis est per naturam, ita imaginem quoque
invisibilem genuerit. Verbum enim est Filius, et ideo
nihil in eo sensibile intelligendum est. Sapientia est,
et in sapientia nihil corporeum suspicandum est. <hi>Lumen
est verum, quod illuminat omnem hominem venientem
in hunc mundum <note>(Id. I, 9)</note>
            </hi>: sed nihil habet
commune ad solis hujus lumen. Imago ergo est
invisibilis Dei Patris Salvator noster: quantum ad
ipsum quidem Patrem veritas, quantum autem ad
nos quibus revelat Patrem, imago est per quam cognoscimus
Patrem, <hi>quem nemo alius novit nisi Filius,
et cui voluerit Filius revelare <note>(Matth. XI, 27)</note>
            </hi>. Revelat
autem per hoc quod ipse intelligitur. A quo enim
ipse fuerit intellectus, consequenter intelligitur et
<pb n="1180"/>
Pater, secundum hoc quod ipse dixit, <hi>Qui vidit me,
vidit et Patrem <note>(Joan. XIV, 9)</note>
            </hi>.</p>
</div2>

<div2>
          <head>CAPUT XII.</head>
<p> <hi>Christus figura substantiae paternae.</hi> Sed quoniam sermonem Pauli inseruimus de Christo
dicentis, in eo quod ait, quia <hi>splendor est gloriae Dei,
et figura expressa substantiae ejus <note>(Hebr. I, 3)</note>
            </hi>; quid de
hoc sentiendum sit, videamus. <hi>Deus lux est,</hi> secundum
Joannem <note>(I Joan. I, 5)</note>. Splendor ergo lucis est
unigenitus Filius, ex ipso inseparabiliter, velut splendor
ex luce procedens, et illuminans universam creaturam.
Secundum hoc namque superius exposuimus,
quomodo via sit et ducat ad Patrem: et quomodo
Verbum sit, arcana sapientiae et scientiae mysteria
interpretans, ac proferens rationabili creaturae: quomodo
etiam veritas, vel vita est, vel resurrectio est.
Consequenter intelligere debemus etiam splendoris
opus. Per splendorem namque quid sit lux ipsa cognoscitur
et sentitur. Qui splendor fragilibus se et
infirmis mortalium oculis placidius ac lenius offerens,
et paulatim velut edocens et assuescens claritatem
luminis pati, cum ab eis dimoverit omne quod
visum obducit et impedit, secundum quod dixit Dominus, <hi>Ejice trabem de oculo tuo 
 <note>(Matth. VII, 5)</note>
            </hi>, capaces
eos efficit ad suscipiendam gloriam lucis, etiam
in hoc velut quidam mediator hominum ac lucis effectus.
Verum quoniam non solum splendor gloriae
esse dicitur ab Apostolo, sed et <hi>figura expressa substantiae</hi> 
vel <hi>subsistentiae ejus <note>(Hebr. I, 3)</note>
            </hi>; non mihi videtur
otiosi esse intellectus, advertere quomodo alia
praeter ipsam Dei substantiam vel subsistentiam,
quaecumque illa substantia vel subsistentia dicitur,
figura substantiae ejus esse dicatur. Et vide ne forte
quoniam Filius Dei, qui et Verbum ejus et Sapientia
dicitur qui et solus novit Patrem, et revelat quibus
vult <note>(Matth. XI, 27)</note>: id est, qui capaces verbi ipsius
et sapientiae fuerint, secundum hoc ipsum quod intelligi
atque cognosci Deum facit, figuram substantiae
vel subsistentiae ejus dicatur exprimere: id est,
cum in semetipsa primum describit Sapientia quae
revelare vult caeteris, ex quibus ab illis cognoscitur
et intelligitur Deus: et haec dicatur figura expressa
substantiae Dei. Ut autem plenius adhuc intelligatur
quomodo Salvator figura est substantiae vel subsistentiae
Dei, utamur etiam exemplo, quod quamvis rem
non plene nec proprie significet de qua agimus, tamen
ad hoc solum videatur assumptum, quod exinaniens
se Filius qui erat in forma Dei <note>(Philipp. II, 6)</note>,
per ipsam sui exinanitionem studuit nobis divinitatis
plenitudinem demonstrare. Verbi gratia: si facta esset
aliqua statua talis quae magnitudine sui universum
orbem terrae teneret, et pro sui immensitate considerari
a nullo posset, fieret autem alia statua membrorum
habitu ac vultus lineamentis, specie ac materia
per omnia similis absque magnitudinis immensitate,
pro eo ut qui illam immensam considerare
atque intueri non possent, hanc videntes illam se vidisse
considerent, pro eo quod omnia, id est membrorum
vel vultus lineamenta, vel ipsam speciem
materiamque similitudine prorsus indiscreta servaret;
tali quadam similitudine exinaniens se Filius Dei de
aequalitate Patris, et viam nobis cognitionis ejus
ostendens figura expressa substantiae ejus efficitur:
ut qui in magnitudine claritatis suae positam gloriam
merae lucis non poteramus aspicere, per hoc
quod splendor nobis efficitur, intuendae divinae lucis
viam, per splendoris capiamus aspectum. Comparatio
sane de statuis quasi in rebus corporalibus posita,
ad nihil aliud recipiatur quam ad hoc, quod
Filius Dei brevissime insertus humani corporis formae,
ex operum virtutisque similitudine, Dei Patris
in se immensam atque invisibilem magnitudinem designabat,
per hoc quod dicebat ad discipulos suos,
quia, <hi>Qui vidit me, vidit et Patrem <note>(Joan. XIV, 9)</note>
            </hi>; et, <hi>Ego, et Pater unum sumus 
 <note>(Id. X, 30)</note>
            </hi>. Quibus et illud
<pb n="1181"/>
simile intelligendum est quod ait, quia <hi>Pater in me,
et ego in eo <note>(Joan. XIV, 10)</note>
            </hi>.</p>
</div2>

<div2>
          <head>CAPUT XIII.</head>
<p> <hi>Filius vapor virtutis divinae.</hi> Videamus
nunc etiam illud qualiter sentiendum est,
quod in Sapientia Salomonis scriptum legimus, qui
ita ait de Sapientia, quia <hi>Vapor est quidam virtutis
Dei, et</hi> <foreign xml:lang="greek">ἀπόῤῥοια</foreign>, id est, <hi>emanatio Omnipotentis gloriae
purissima, et splendor lucis aeternae, et speculum immaculatum
inoperationis</hi> sive <hi>virtutis Dei, et imago bonitatis
ejus <note>(Sap. VII, 25)</note>
            </hi>. Quinque igitur haec de Deo
definiens, ex singulis quibusque certa quaedam inesse
sapientiae Dei designat. Virtutem namque Dei nominat,
et gloriam, et lucem aeternam, et inoperationem,
et bonitatem. Ait autem sapientiam vaporem
esse non gloriae Omnipotentis, neque aeternae lucis,
nec inoperationis Patris, nec bonitatis ejus; neque
enim conveniens erat alicui horum ascribi vaporem:
sed cum omni proprietate ait virtutis Dei vaporem
esse sapientiam. Intelligenda est ergo virtus Dei, qua
viget; qua omnia visibilia et invisibilia vel instituit,
vel continet, vel gubernat; quia ad omnia sufficiens
est quorum providentiam gerit, quia velut unita
omnibus adest. Hujus ergo totius virtutis tantae et
tam immensae vapor, et, ut ita dixerim, vigor ipse in
propria subsistentia effectus, quamvis ex ipsa virtute
velut voluntas ex mente procedat; tamen et ipsa
voluntas Dei nihilominus Dei virtus efficitur. Efficitur
ergo virtus altera in sua proprietate subsistens, ut ait
sermo Scripturae, <hi>vapor quidam primae et ingenitae virtutis Dei:</hi> 
hoc quidem quod est, inde trahens. Non
est autem quando non fuerit. Si enim quis dicere
voluerit quasi prius non exstiterit, sed postea ad
subsistentiam venerit; dicat causam quare, qui eam
subsistere fecit Pater, hoc ante non fecerit. Quod si
aliquod initium semel dederit, quo initio vapor iste
ex virtute Dei processerit; iterum interrogabimus,
quare non et ante illud quod dixit initium. Et ita
semper de anterioribus inquirentes, et verbo interrogationis
ascendentes, perveniemus in illum intellectum,
ut quoniam et poterat Deus semper et volebat,
nunquam vel decuerit, vel causa aliqua existere
potuerit, ut non hoc quod bonum volebat semper
habuerit. Ex quo ostenditur semper fuisse vaporem
istum virtutis Dei, nullum habentem initium, nisi
ipsum Deum. Non enim decebat aliud esse initium,
nisi ipsum unde est et nascitur, Deum. Secundum
Apostolum vero dicentem, quia <hi>Christus Dei virtus
est <note>(I Cor. I, 24)</note>
            </hi>: jam non solum vapor virtutis Dei,
sed virtus ex virtute dicenda est. Ne autem videatur
alicui anterior esse in Deo Omnipotentis appellatio
nativitate sapientiae, per quam Pater vocatur, quoniam
dicta est aporrhoea Omnipotentis gloriae purissima
esse sapientia, qui est Filius Dei: audiat qui
haec ita vult suspicari, quod manifeste pronuntiat
Scriptura divina, dicens, quia <hi>Omnia in sapientia
fecisti <note>(Psal. CIII, 24)</note>
            </hi>. Et Evangelium docet, quia <hi>Omnia per ipsum facta sunt, et sine ipso factum est
nihil 
 <note>(Joan. I, 3)</note>
            </hi>. Et intelliget ex hoc, quia non potest
antiquior esse in Deo appellatio Omnipotentis
quam Patris. Per Filium etenim omnipotens est Pater.
Sed quoniam gloriam dixit esse Omnipotentis,
cujus gloriae aporrhoea est sapientia, hoc intelligi datur,
quod etiam in omnipotentiae gloria societatem
habeat sapientia, per quam Deus omnipotens dicitur.
Per sapientiam quae est Christus, tenet Deus omnium
potentatum, non solum dominantis auctoritate, verum
etiam subjectorum spontaneo famulatu. Ut autem
unam eamdemque omnipotentiam Patris ac Filii
esse cognoscas, sicut unus atque idem est cum Patre
Deus et Dominus; audi hoc modo Joannem in Apocalypsi
dicentem, <hi>Haec dicit Dominus Deus, qui est, qui
erat, et qui venturus est, Omnipotens <note>(Apoc. I, 8)</note>
            </hi>. Qui
enim venturus est, quis est alius nisi Christus? Et
<pb n="1182"/>
sicut nemo debet offendi cum Deus sit Pater, quod
etiam Salvator Deus est: ita et cum omnipotens dicitur,
Pater, nullus debet offendi quod etiam Filius Dei omnipotens
dicitur. Hoc namque modo verum erit illud quod
ipse dicit ad Patrem, quia <hi>Omnia mea tua sunt, et tua
mea, et glorificatus sum in eis <note>(Joan. XVII, 10)</note>
            </hi>. Si ergo
omnia quae Patris sunt Christi sunt, inter omnia vero
quae est Pater, est etiam omnipotens; sine dubio
etiam unigenitus Dei Filius esse debet omnipotens,
ut omnia quae habet Pater, etiam Filius habeat. <hi>Et
glorificatus sum,</hi> inquit, <hi>in eis: in nomine enim Jesu
omne genu flectetur, coelestium, terrestrium, et infernorum,
et omnis lingua confitebitur, quia Dominus
Jesus in gloria est Dei Patris <note>(Philipp. II, 10, 11)</note>
            </hi>. Igitur
aporrhoea gloriae Dei, secundum hoc quod omnipotens
est, pura ac limpida ipsa sapientia est Dei
glorificata tanquam aporrhoea omnipotentiae vel gloriae.
Ut autem manifestius intelligatur quae sit gloria
omnipotentiae, etiam haec addimus. Deus Pater omnipotens
est, eo quod potentatum omnium teneat, id
est, coeli et terrae, maris et omnium quae in eis sunt.
Horum autem potentatum gerit per Verbum suum;
quoniam in nomine Jesu omne genu flectitur, coelestium,
terrestrium, et infernorum. Si omne genu flectitur
Jesu, sine dubio Jesus est omnipotens, cui
subjecta sunt omnia; et ipse est qui potentatum agit
in omnibus, et per quem subjecta Patri sunt omnia.
Per sapientiam namque, id est, verbo et ratione,
non vi et necessitate subjecta sunt. Et ideo in eo
ipso quod obtinet omnia, gloria sua est: et haec est
omnipotentiae purissima ac limpidissima gloria, cum
ratione ac sapientia, non vi aut necessitate, cuncta
subjecta sunt.</p>
</div2>

<div2>
          <head>CAPUT XIV.</head>
<p> <hi>Gloria et splendor et</hi> <foreign xml:lang="greek">ἐνέργεια</foreign>. <hi>Sempiternum
quod dicatur. Inoperatio Dei quid sit.</hi> Purissima
vero ac limpidissima gloria sapientiae satis convenienter
dictum est, ad distinctionem ejus gloriae quae non
pura nec sincera gloria dicitur. Omnis enim natura quae
convertibilis et commutabilis est, etiamsi glorificetur
in operibus justitiae vel sapientiae, per hoc ipsum quod
accidentem habet justitiam vel sapientiam, et quod
accidit etiam discedere potest, gloria ejus sincera ac
limpida dici non potest. Sapientia vero Dei, qui est
unigenitus Filius, quoniam in omnibus inconvertibilis
est et incommutabilis, et substantiale in eo omne bonum
est, quod utique mutari ac converti nunquam
potest, idcirco pura ejus ac sincera gloria ejus praedicatur.
 Sempiternum vel aeternum proprie dicitur
quod neque initium ut esset habuit, nec cessare unquam
potest esse quod est. Hoc autem designatur
apud Joannem cum dicit, quia <hi>Deus lux est <note>(I Joan.
I, 5)</note>
            </hi>. Splendor autem lucis ejus, sapientia sua est,
non solum secundum id quod sempiterna lux est, ita
ut aeternus et aeternitatis splendor sit sapientia sua.
Quod si integre intelligatur, manifeste declarat, quia
substantia Filii ab ipso Patre descendit, sed non temporaliter,
neque ab ullo alio initio, nisi, ut diximus,
ab ipso Deo. Sed et speculum immaculatum paternae
inoperationis Dei esse sapientia nominatur. Ergo
inoperatio virtutis Dei quae sit, prius intelligenda est,
quae est vigor quidam, ut ita dixerim, per quem inoperatur
Pater, vel cum creat, vel cum providet, vel
cum judicat, vel cum singula quaeque in tempore suo
disponit atque dispensat. Sicut enim in speculo omnibus
motibus atque omnibus actibus, quibus is qui speculum
intuetur movetur vel agit, iisdem ipsis etiam
ea imago quae per speculum deformatur actibus vel
motibus commovetur, vel agit, in nullo prorsus declinans;
ita etiam sapientia de se vult intelligi, cum
speculum immaculatum paternae virtutis inoperationis
Dei nominatur: sicut et Dominus Jesus Christus, qui
sapientia Dei est, de semet ipso pronuntiat, dicens,
<pb n="1183"/>
quia <hi>Opera quae facit Pater, haec etiam et Filius facit
similiter.</hi> Et iterum dicit, quoniam <hi>Non potest Filius
a semetipso facere quidquam, nisi quod viderit Patrem
facientem <note>(Joan. V, 19)</note>
            </hi>. Quoniam ergo in nullo prorsus
Filius a Patre virtute operum immutatur ac differt,
nec aliud est opus Filii quam Patris, sed unus
atque idem, ut ita dicam, etiam motus in omnibus
est: idcirco eum speculum immaculatum nominavit;
ut per hoc nulla dissimilitudo Filii intelligatur a Patre
cum in Evangelio Filius non dicatur similia facere,
sed eadem similiter facere.</p>
</div2>

<div2>
          <head>CAPUT XV.</head>
<p> <hi>Filius imago bonitatis divinae.</hi> Superest,
quid sit imago bonitatis ejus inquirere: in
quo eadem, ut opinor, intelligi convenit, quae superius
de imagine ea quae per speculum formatur expressimus.
Principalis namque bonitas sine dubio
Pater est, ex qua Filius natus, qui per omnia imago
dicitur. Non enim alia aliqua secunda bonitas existit
in Filio, praeter eam quae est in Patre. Unde et recte
ipse Salvator in Evangelio dicit, quia <hi>Nemo bonus,
nisi unus Deus <note>(Marc. X, 18)</note>
            </hi>. Quo scilicet per hoc intelligatur
Filius non esse alterius bonitatis, sed illius
solius quae in Patre est: cujus recte imago appellatur;
quia neque aliunde est nisi ex ipsa principali
bonitate, nec altera bonitas quam ea quae in Patre
est, videtur in Filio; neque aliqua dissimilitudo aut
distantia bonitatis in Filio est. Propter quod non debet
velut blasphemiae aliquod genus putari in eo quod
dictum est, quia <hi>Nemo bonus nisi unus Deus:</hi> ut propterea
putetur, vel Christus, vel Spiritus sanctus
negari quod bonus sit: sed, ut superius diximus,
principalis bonitas in Deo Patre sentienda est ex quo
vel Filius natus, vel Spiritus sanctus procedens, sine
dubio bonitatis naturam in se fert, quae in eo fonte
de quo vel natus est Filius, vel procedens est Spiritus
sanctus. Jamvero si qua alia bona in Scripturis dicuntur,
vel angelus, vel homo, vel servus, vel thesaurus,
vel cor hominum, vel arbor bona; haec omnia
abusive dicuntur, accidentem, non substantialem in
se continentia bonitatem.</p>
</div2>

<div2>
          <head>CAPUT XVI.</head>
<p> <hi>Spiritus sancti dignitas.</hi> Multum
autem est, et alterius vel operis vel temporis, congregare
omnes Filii Dei appellationes: verbi causa,
quomodo vel lumen verum est, vel ostium, vel justitia,
vel sanctificatio, vel redemptio, et alia innumerata;
et quibus ex causis, vel virtutibus, vel affectibus
unumquodque horum nominetur exponere. Sed
contenti his de quibus superius disseruimus, consequenter
etiam reliqua perquiramus. Consequens
est igitur nunc de Spiritu sancto, quam possumus
breviter, requiramus. Et omnes quidem, qui quoquo
modo providentiam esse sentiunt, Deum esse ingenitum
qui universa creavit atque disposuit, confitentur,
eumque parentem universitatis intelligunt: huic tamen
esse Filium, non nos soli pronuntiamus: quamvis
satis hoc et mirum et incredulum videatur his
qui apud Graecos vel Barbaros philosophari videntur;
tamen a nonnullis etiam ipsorum habita videtur ejus
opinio, cum verbo Dei vel ratione creata esse omnia
confitentur. Nos vero secundum fidem doctrinae ejus
quam divinitus inspiratam pro certo habemus, eminentiorem
divinioremque rationem de Filio Dei nullius
alterius possibilitatis esse credimus exponere,
atque in hominum cognitionem proferre, nisi ejus
Scripturae solius quae a Spiritu sancto inspirata est,
id est apostolicae atque evangelicae, necnon Legis et
Prophetarum, sicut ipse Christus asseruit. De substantia
vero Spiritus sancti nec suspicionem ullam
habere quis potuit, praeter eos qui in Lege et Prophetis
versati sunt, vel eos qui se in Christo credere profitentur.
Nam de Deo quidem Patre quamvis digne
proloqui nemo valeat, tamen possibile est intellectum
aliquem capi ex occasione visibilium creaturarum, et
ex his quae humana mens naturaliter sentit, insuper
etiam de Scripturis sanctis confirmari possibile est.
Sed et de Filio Dei, quamvis nemo noverit Filium
<pb n="1184"/>
nisi Pater, tamen ex divinis Scripturis etiam de ipso
qualiter sentiri debeat, mens humana formatur, non
solum ex Novo, sed etiam ex Vetere Testamento, per
ea quae a sanctis gesta figuraliter ad Christum referuntur,
ex quibus adverti vel divina natura ejus, vel
humana quae ab eo est assumpta, potest. De Spiritu
vero sancto, quod sit, multae nos Scripturae docuerunt:
sicut David in quinquagesimo Psalmo dicit, <hi>Et
Spiritum sanctum tuum ne auferas a me <note>(Psal. L, 13)</note>
            </hi>.
Et in Daniele dicitur, <hi>Spiritus sanctus qui in te est <note>(Dan. IV, 5, 6, 15, et V, 11)</note>
            </hi>.
In Novo vero Testamento
abundantibus testimoniis edocemur, cum Spiritus
sanctus super eum descendisse scribitur <note>(Matth. III,
16)</note>; et cum ipse Dominus insufflavit in Apostolos
post resurrectionem, dicens: <hi>Accipite Spiritum sanctum <note>(Joan. XX, 22)</note>
            </hi>.
Et ad Mariam dicitur ab Angelo, <hi>Spiritus sanctus superveniet in te 
 <note>(Luc. I, 35)</note>
            </hi>. Paulus
vero docet, quia <hi>Nemo potest dicere, Dominus Jesus,
nisi in Spiritu sancto <note>(I Cor. XII, 3)</note>
            </hi>. Et in Actibus
Apostolorum per impositionem manuum apostolicarum
Spiritus sanctus dabatur in Baptismo <note>(Act. VIII, 17)</note>.
Ex quibus omnibus didicimus tantae esse auctoritatis
et dignitatis Spiritus sancti substantiam, ut salutare
Baptisma non aliter nisi excellentissimae omnium
Trinitatis auctoritate, id est, Patris et Filii et Spiritus
sancti cognominatione compleatur, et ingenito
Deo Patri et unigenito ejus Filio nomen quoque Spiritus
sancti copuletur. Quis ergo non stupescat quanta
majestas sit Spiritus sancti, cum qui dixerit verbum in
Filium hominis, audeat sperare posse veniam; eum vero
qui in Spiritum sanctum blasphemaverit, veniam non
habere, neque in praesenti saeculo, neque in futuro?</p>
</div2>

<div2>
          <head>CAPUT XVII.</head>
<p> <hi>Spiritus vocabulum in Scripturis.</hi> Verumtamen usque ad praesens, nullum sermonem
in Scripturis sanctis invenire potuimus, per
quem Spiritus sanctus factura esse vel creatura diceretur,
ne in eo quidem modo quo de sapientia referre
Salomonem supra edocuimus, vel quae de vita vel
verbo aliisque appellationibus Filii Dei intelligenda
esse tractavimus. Spiritus igitur Dei qui super aquas
ferebatur, sicut scriptum est, in principio facturae
mundi <note>(Gen. I, 2)</note>, puto quod non sit alius quam Spiritus
sanctus, secundum quod ego intelligere possum:
sicut et cum ipsa loca exponeremus, ostendimus, non
tamen secundum historiam, sed secundum intelligentiam
spiritualem. Quidam sane ex praedecessoribus
nostris, in Novo Testamento observaverunt, quod sicubi
spiritus nominatur sine adjectione ea quae designet
qualis sit spiritus, de Spiritu sancto debere intelligi:
utputa, <hi>Fructus autem Spiritus est, charitas,
gaudium, pax <note>(Galat. V, 22)</note>
            </hi>, etc. Item et ibi, <hi>Cum coeperitis
Spiritu, carne consummamini <note>(Id. III, 3)</note>
            </hi>. Nos
vero etiam in Vetere Testamento putamus distinctionem
istam posse servari: sicut cum dicit, <hi>Qui dat
Spiritum populo qui est super terram, et Spiritum his
qui calcant eam <note>(Isai. XLII, 5)</note>
            </hi>. Sine dubio enim omnis
qui calcat terram, id est, terrena et corporalia, particeps
est Spiritus sancti, a Deo eum accipiens.
 Sicut enim de Filio dicitur, quia <hi>Nemo novit Patrem,
nisi Filius, et cui voluerit Filius revelare <note>(Matth. XI,
27)</note>
            </hi>: haec eadem etiam de Spiritu sancto docet Apostolus,
cum ait, <hi>Nobis autem revelavit Deus per Spiritum
suum. Spiritus enim omnia scrutatur, etiam alta
Dei <note>(I Cor. II, 10)</note>
            </hi>. Sed et rursus in Evangelio de divinis
ac profundioribus doctrinis commemorans Salvator,
quae nondum capere poterant discipuli sui, ita
ait ad Apostolos: <hi>Adhuc multa habeo vobis dicere, sed
non potestis illa portare modo</hi>: <hi>cum autem venerit
consolator Spiritus sanctus, qui a Patre procedit, ille
vos docebit omnia, et commonebit omnia quae dixi vobis <note>(Joan. XVI, 13)</note>
            </hi>.</p>
</div2>

<div2>
          <head>CAPUT XVIII.</head>
<p> <hi>De Spiritus sancti influxibus et
<pb n="1185"/>
variis operationibus.</hi> Et ita sciendum est, quod sicut
Filius qui solus cognoscit Patrem, revelat cui vult;
ita et Spiritus sanctus, qui solus scrutatur etiam alta
Dei, revelat Deum cui vult. <hi>Spiritus</hi> enim <hi>ubi vult
spirat <note>(Joan. III, 8)</note>
            </hi>. Neque enim putandum est, quod
etiam Spiritus Filio revelante cognoscit. Si enim Filio
revelante cognoscit Patrem Spiritus sanctus, ergo
ex ignorantia ad scientiam venit: quod utique et impium
pariter et stultum est, Spiritum sanctum confiteri,
et ignorantiam ei ascribere. Non enim cum aliquid
aliud esset antequam Spiritus sanctus, per profectum
venit in hoc ut Spiritus sanctus esset: ut quis
audeat dicere, quia tunc quidem cum nondum esset
Spiritus sanctus, ignorabat Patrem, postea vero quam
recepit scientiam, etiam Spiritus sanctus effectus est.
Quod si esset, nunquam utique in unitate Trinitatis,
id est, Dei Patris inconvertibilis, et Filii ejus, etiam
Spiritus sanctus haberetur, nisi quia et ipse semper
erat Spiritus sanctus. Hoc sane quod dicimus, vel
Semper, vel Erat, vel si quod aliud tale temporalis
significationis nomen asciscimus, simpliciter et cum
venia accipiendum est: quoniam nominum quidem
horum significationes temporales sunt; ecce autem de
quibus loquimur, tractatu quidem sermonis temporaliter
nominantur, natura autem sui omnem intelligentiam
sensus temporalis excedunt. Deus Pater
omnibus praestat ut sint: participatio vero Christi secundum
id quod verbum vel ratio est, facit ea esse
rationabilia. Ex quo consequens est, ea vel laude
digna esse, vel culpa, quia et virtutis et malitiae sunt
capacia. Propter hoc consequenter adest etiam gratia
Spiritus sancti, ut ea quae substantialiter sancta non
sunt, participatione ipsius sancta efficiantur. Cum
ergo primo ut sint habeant ex Deo Patre; secundo,
ut rationabilia sint habeant ex Verbo; tertio ut sancta
sint, habeant ex Spiritu sancto: rursum Christi secundum
hoc quod justitia Dei est, capacia efficiuntur
ea quae jam sanctificata ante fuerint per Spiritum
sanctum. Et qui in hunc gradum profecere per sanctificationem
Spiritus sancti, consequuntur nihilominus
donum sapientiae secundum virtutem inoperationis
Spiritus Dei. Et hoc puto Paulum dicere, cum ait, <hi>quibusdam dari sermonem sapientiae, aliis sermonem
scientiae secundum eumdem Spiritum.</hi> 
 Et designans
unamquamque discretionem donorum, refert omnia
ad universitatis fontem, et dicit, <hi>Divisiones enim inoperationum
sunt, sed unus Deus, qui operatur omnia in
omnibus <note>(I Cor. XII, 8, 6)</note>
            </hi>. Unde et inoperatio Patris,
quae esse praestat omnibus, clarior ac magnificentior
invenitur: cum unusquisque per participationem
Christi, secundum id quod sapientia est, et secundum
id quod scientia est et sanctificatio est, proficit, et in
altiores profectuum gradus venit: et per hoc quod
participatione Spiritus sancti sanctificatus est quis,
purior ac sincerior effectus, dignius recipit sapientiam
ac scientiae gratiam; ut depulsis omnibus expurgatisque
pollutionis atque ignorantiae maculis, tantum profectum
sinceritatis ac puritatis accipiat, ut hoc quod
accepit a Deo ut esset, tale sit quale Deo dignum est,
qui ut esset utique pure praestitit ac perfecte, ut tam
dignum sit id quod est, quam est ille qui id esse fecit.
Ita namque et virtutem semper esse, atque in aeternum
manere percipiet a Deo is qui talis est, qualem
eum voluit esse ille qui fecit. Quod ut accidat, et ut
indesinenter atque inseparabiliter assistant ei qui est,
ea quae ab ipso facta sunt sapientiae, id opus est instruere
atque erudire ea et ad perfectionem adducere
Spiritus sancti confirmatione atque indesinenti sanctificatione,
per quam solum capere possunt. Ita ergo indesinenti
erga nos opera Patris et Filii et Spiritus sancti
per singulos quosque profectuum gradus instaurata,
vix forte aliquando intueri possumus sanctam et beatam
<pb n="1186"/>
vitam. In quam cum post multos agones pervenire
potuerimus, ita perdurare debemus, ut nulla
unquam nos boni illius satietas capiat, sed quanto
magis de illa beatitudine percipiemus, tanto magis
in nobis vel dilatetur desiderium ejus, vel augeatur,
dum semper ardentius ac capacius Patrem et Filium
et Spiritum sanctum vel capimus, vel tenemus. Si
autem satietas aliquando ceperit aliquem ex his, qui
in summo perfectoque constiterint gradu, non arbitror
quod ad subitum quis evacuetur atque decidat;
sed paulatim et per partes defluere eum necesse est:
ita ut fieri possit interdum, ut si brevis lapsus aliquis
acciderit, et cito resipiscat, atque in se revertatur,
non penitus ruere, sed revocare pedem, et redire ad
statum suum, ac rursum statuere posse id quod per
negligentiam fuerat elapsum. Nam unigenitus
Filius Dei qui erat Verbum et Sapientia Patris, cum
esset in ea gloria apud Patrem, quam habuit antequam
mundus esset, exinanit semetipsum, et formam
servi accipiens efficitur obediens usque ad mortem:
ut obedientiam doceret eos qui non aliter, nisi per
obedientiam, salutem consequi potuerant, in semetipso
prius complens, quod ab aliis volebat impleri.
Idcirco non solum usque ad mortem crucis Patri
obediens factus est, verum etiam in consummationem
saeculi, in semetipso complectens omnes quos subjicit
Patri, et qui per eum veniunt ad salutem; cum et
ipsi et in ipsis ipse quoque subjectus dicitur Patri: dum
omnia in ipso constant, et ipse est caput omnium, et ipse
est salutem consequentium plenitudo. Hoc ergo est quod
de eo dicit Apostolus: <hi>Cum autem ei omnia subjecta fuerint,
tunc et ipse Filius subjectus erit ei qui sibi subdidit
omnia, ut sit Deus omnia in omnibus <note>(I Cor. XV, 28)</note>
            </hi>. Verum
nescio quo pacto haeretici non intelligentes Apostoli
sensum, qui in his verbis continetur, subjectionis in
Filio nomen infament: cujus appellationis proprietas
si requiratur, ex contrariis facile poterit inveniri.
Nam si subjectum esse, non est bonum; restat ut
illud quod contrarium est, bonum sit, id est, non esse
subjectum. Sermo namque Apostoli, secundum quod
isti volunt, hoc videtur ostendere, dum dicit, <hi>Cum
autem subjecta fuerint ei omnia, tunc et ipse Filius subjectus
erit ei qui sibi subdidit omnia:</hi> ut quasi is qui
nunc Patri subjectus non sit, tunc subjectus futurus
sit, cum prius ei Pater universa subjecerit. Sed miror
quomodo hoc intelligi possit, ut qui nondum subjectis
sibi omnibus non est ipse subjectus, tunc cum
subjecta sibi fuerint omnia, cum rex omnium fuerit,
et potestatem tenuerit universorum, tunc eum subjiciendum
putent, cum subjectus ante non fuerit: non
intelligentes quod subjectio Christi ad Patrem beatitudinem
nostrae perfectionis ostendit, et suscepti ab
eo operis palmam declarat; cum non solum regendi
atque regnandi summam, quam in universa emendaverat
creatura, verum etiam obedientiae et subjectionis
correcta reparataque humani generis Patri offerat instituta.
Si ergo bona et salutaris accipitur ista subjectio,
qua subjectus esse dicitur Filius Patri; valde consequens
et cohaerens est, ut et inimicorum, quae dicitur
Filio Dei esse subjectio, salutaris quaedam intelligatur
esse et utilis: ut sicut cum dicitur Filius Patri subjectus <note>(Ibid.)</note>,
perfecta universae creaturae restauratio declaratur;
ita cum Filio Dei inimici dicuntur esse subjecti <note>(Ibid., 25)</note>,
subjectorum salus in eo intelligatur et
reparatio perditorum. Verum certis quibusque et modis
et disciplinis et temporibus subjectio ista complebitur,
id est, non necessitate aliqua ad subjectionem
cogente, nec per vim subditus fiet omnis mundus Deo,
sed verbo, ratione, doctrina, provocatione meliorum,
institutis optimis, comminationibus quoque dignis et
competentibus, quae juste immineant his qui salutis
et utilitatis suae curam sanitatemque contemnunt.
Denique etiam nos homines, vel cum servos vel filios
erudimus, dum adhuc per aetatem rationis incapaces
sunt, minis eos et metu coercemus: cum vero boni
<pb n="1187"/>
et utilis et honesti intelligentiam ceperint, tunc jam
cessante verberum metu, verbo atque ratione suasi,
ad omnia quae bona sunt, acquiescunt. Quomodo autem
servata omnibus rationabilibus creaturis arbitrii
libertate, unusquisque debeat dispensari, id est, quos
vetut jam paratos et capaces sermo Dei et inveniat et
instruat, quos autem interim differat, a quibus vero
penitus occultetur, et longe eorum a se fieri dispenset
auditum, quousque rursum contemnentes indicatum
sibi et praedicatum verbum Dei correptionibus quibusdam
et castigationibus illatis perurgeat ad salutem,
conversionemque eorum quodam modo exigat
<pb n="1188"/>
et extorqueat; quibus vero etiam occasiones quasdam
praestet salutis, ita ut interdum etiam ex responsione
sola fide prolata indubitatam quis ceperit salutem.
quibus haec ex causis, vel quibus occasionibus fiant;
quid vel introspiciens divina sapientia, vel quos motus
propositi eorum videns haec universa dispenset, soli
Deo cognitum est, et Unigenito ejus per quem creata
ac reparata sunt universa, et Spiritui sancto per quem
cuncta sanctificantur, qui ab ipso Patre et Filio procedit,
cui est gloria in aeterna saecula.</p>
</div2>
      </div1>

<div1>
        <head> <hi>LIBER SECUNDUS.</hi> EX ORIGENIS ITIDEM LIBRIS DECERPTUS.</head>

<pb n="1187"/>
<p>
          <pb n="1187"/> Ubique et in omnibus dicimus esse Deum,
pro eo quod nihil potest esse vacuum Deo: non tamen
ita esse dicimus, ut omnia sit nunc in quibus
est. Unde diligentius intuendum est quale est hoc
quod perfectionem beatitudinis rerumque finem significat,
quod non solum in omnibus Deus esse dicitur,
sed etiam omnia esse dicitur Deus. Quae sunt ergo
ista omnia, quae Deus futurus sit in omnibus, inquiramus.
Et ego quidem arbitror, quia hoc quod in
omnibus omnia esse dicitur Deus, significet etiam in
singulis eum omnia esse. Per singulos autem omnia
erit hoc modo, ut quidquid rationabilis mens expurgata
omnium vitiorum faece, atque omni penitus extersa
nube malitiae, vel sentire, vel intelligere, vel
cogitare potest, omnia Deus sit; nec ultra jam aliud
aliquid nisi Deum sentiat, Deum cogitet, Deum videat,
Deum teneat, omnis motus suus Deus sit: non
enim jam ultra mali bonique discretio; quia nusquam
malum: omnia enim ei Deus est, cui jam non adjacet
malum: nec ultra ex arbore sciendi bonum et malum
edere concupiscet, qui semper in bono est, et cui
omnia Deus est. Sic ergo finis ad principium reparatus,
et rerum exitus collatus initiis, restituet illum
statum quem tunc habuit natura rationalis, cum de
ligno sciendi bonum et malum edere non egebat: et
amoto omni malitiae sensu et ad sincerum purumque
deterso, solus Deus qui est unus bonus, hic ei fiet
omnia, et non in paucis aliquibus vel pluribus, sed ut
in omnibus ipse sit omnia: et cum jam nusquam mors,
nusquam aculeus mortis, nusquam omnino malum,
tunc vere Deus omnia in omnibus erit.</p>


<div2>
          <head>CAPUT XIX.</head>
<p> <hi>Quomodo Filius Patri subjiciendus.</hi> Tempus est jam decursis his prout potuimus,
quae supra dicta sunt, nunc commemorationis gratia
eorum quae sparsim diximus, recapitulare singula: et
primo omnium de Patre et Filio et Spiritu sancto repetere.
Deus Pater cum et indivisibilis sit, et inseparabilis
a Filio, non per prolationem ab eo, ut quidam
putant, generatus est Filius. Si enim prolatio est
Filius Patris, prolatio vero dicitur quae talem significat
generationem, qualis animalium vel hominum solet
esse progenies; necessario corpus est, et is qui
protulit, et is qui prolatus est. Non enim dicimus,
sicut haeretici putant, partem aliquam substantiae Dei
in Filium versam, aut ex nullis subsistentibus Filium
creatum a Patre, id est, extra substantiam suam, ut
fuerit aliquando, quando non fuerit: sed abscisso
omni sensu corporeo, ex invisibili et incorporeo Deo
Verbum et Sapientiam genitam dicimus absque ulla
corporali passione, velut si voluntas procedat e mente.
Nec absurdum videbitur cum dicatur Filius charitatis,
si hoc modo etiam voluntatis putetur. Sed et Joannes
indicat, quia <hi>Deus lux est <note>(I Joan. I, 5)</note>
            </hi>: et Paulus
designat, quia <hi>Filius splendor lucis aeternae sit (Hebr.
<pb n="1188"/>
I, 3)</hi>. Sicut ergo nunquam lux sine splendore esse potuit,
ita nec Filius quidem sine Patre intelligi potest;
qui et figura expressa substantiae ejus, et Verbum, et
sapientia dicitur. Quomodo ergo potest dici, quia fuit
aliquando, quando non erat vel fuerat Filius? Nihil
enim aliud est dicere, nisi quia fuit aliquando, quando
veritas non erat, quando sapientia non erat, quando
vita non erat: cum in his omnibus perfecte Dei Patris
substantia censeatur. Non enim ab eo dirimi haec,
vel ab ejus possunt unquam substantia separari. Quae
quidem quamvis intellectu multa esse dicantur, re tamen
et substantia unum sunt, in quibus est plenitudo
divinitatis. Hoc autem ipsum quod dicimus, quia
nunquam fuit quando non fuit, cum venia accipiendum
est, ne et haec ipsa nomina temporalis vocabuli
significantiam gerant, id est Quando, vel Nunquam:
supra omne autem tempus, et supra omnia saecula, et
supra omnem aeternitatem intelligenda sunt ea quae
de Patre et Filio et Spiritu sancto dicuntur. Haec enim
sola Trinitas est, quae omnem sensum intelligentiae,
non solum temporalis, verum etiam aeternalis excedit:
caetera vero quae sunt extra Trinitatem, in saeculis
et in temporibus metienda sunt. Hunc igitur
Filium Dei secundum hoc quod Verbum est Deus,
qui erat in principio apud Deum <note>(Joan. I, 1)</note>, nemo
consequenter putet in loco aliquo contineri, neque secundum
quod sapientia est, neque secundum quod
vita est, vel justitia, vel sanctificatio, vel redemptio:
haec enim omnia non indigent loco, ut agere quid vel
operari possint, sed pro his qui virtutis ejus inoperationisque
participant, haec singula intelligenda sunt.
Si vero quis dicat per eos qui participes sunt Verbi
Dei, vel sapientiae ejus, vel veritatis, vel vitae, etiam
ipsum Verbum et sapientiam videri in loco esse;
respondendum est ei, quia dubium non est, quod
Christus secundum quod Verbum et sapientia est, et
caetera omnia, erat in Paulo. Propter quod dicebat: <hi>An experimentum quaeritis ejus qui in me loquitur Christus <note>(II Cor. XIII, 3)</note>
            </hi>?
Et iterum: <hi>Vivo autem jam non
ego, vivit vero in me Christus <note>(Galat. II, 20)</note>
            </hi>. Tunc ergo
cum esset in Paulo, quis dubitabit quod similiter erat
in Petro, et in Joanne, et in singulis quibusque sanctorum,
et non solum in his qui in terris sunt, verum
etiam et in his qui in coelis sunt? Absurdum namque
est dicere, quia in Petro quidem et in Paulo erat
Christus, in Michaele vero archangelo et in Gabriele
non erat. Ex quo manifeste deprehenditur, quia divinitas
Filii Dei non in loco aliquo concludebatur; alioquin
in ipso tantum fuisset, et in altero non fuisset: sed
secundum incorporeae naturae majestatem, cum in
nullo loco concludatur, in nullo rursum deesse intelligitur.
Verum illa sola intelligenda est differentia quod
etiamsi sit in diversis, sicut diximus in Petro, vel in
Paulo, vel Michaele, vel Gabriele, non tamen in universis
similiter est. Plenius enim et clarius, et, ut
ita dixerim, apertius in Archangelis est, quam in
aliis sanctis viris. Quod ex eo manifestum est, quia
<pb n="1189"/>
cum ad summam perfectionem pervenerint sancti quique,
dicuntur Angelis similes effici vel aequales, secundum
evangelicam sententiam <note>(Matth. XXII, 30)</note>.
Unde constat, in singulis quibusque tantum effici
Christum, quantum ratio indulserit meritorum. His
igitur nobis de Trinitatis fide breviter repetitis, consequens
est etiam illud pariter admonere, quod per
Filium creata dicuntur omnia, <hi>quae in coelis sunt, et
quae in terra, visibilia et invisibilia, sive Throni, sive
Dominationes, sive Principatus, sive potestates, omnia
per ipsum et in ipso creata sunt: et ipse est ante omnes,
et omnia illi constant qui est caput.</hi> Quibus consona
etiam Joannes in Evangelio dicit, quia <hi>Omnia per
ipsum facta sunt, et sine ipso factum est nihil <note>(Joan. I, 3)</note>
            </hi>.
David vero totius Trinitatis mysterium in universorum
conditione significans, ait, <hi>Verbo Domini coeli firmati
sunt, et spiritu oris ejus omnis virtus eorum <note>(Psal.
XXXII, 6)</note>
            </hi>. Post haec vero competenter admonebimus
de adventu corporali et incarnatione unigeniti Filii
Dei: in quo non ita sentiendum est, quod omnis deitatis
ejus majestas intra brevissimi corporis claustra
conclusa sit, ita ut omne Verbum Dei et sapientia
ejus, ac substantialis veritas et vita, vel a Patre
divulsa sit, vel intra corporis illius coercita et circumscripta
brevitatem, nec usquam praeterea putetur
operata. Sed inter utrumque tanta pietatis debet
esse confessio, ut neque aliquid deitatis in Christo
defuisse credatur, et nulla penitus a paterna substantia,
quae ubique est, facta putetur divisio. Tale
namque aliquid etiam Baptista Joannes indicat,
cum corporaliter absente Jesu dicebat ad turbas, <hi>Medius
vestrum stat quem vos nescitis, qui post me venit,
cujus non sum dignus solvere corrigiam calceamentorum <note>(Joan. I, 26)</note>
            </hi>.
Quod utique dici non poterat, de
eo qui absens erat, quantum ad praesentiam corporalem
pertinet, quod medius staret eorum inter quos
corporaliter non aderat. Unde ostenditur, quia et in
corpore totus, et ubique totus aderat Filius Dei. Ne
quis tamen nos existimet per hoc illud affirmare,
quod pars aliqua deitatis Filii Dei fuerit in Christo,
reliqua pars alibi vel ubique: quod illi sentire possunt,
qui naturam substantiae incorporeae atque invisibilis
ignorant. Impossibile namque est de incorporeo
divisionem aliquam fieri. Sed in omnibus et per
omnia et super omnia est, eo modo quo superius diximus:
id est, quo vel sapientia, vel verbum, vel vita,
vel veritas intelligatur, per quem intellectum omnis
sine dubio conclusio localis excluditur. Volens igitur
Filius Dei Deus pro salute generis humani apparere
hominibus et inter homines conversari, suscepit non
solum corpus humanum, ut quidam putant, sed et
animam, nostrarum quidem animarum similem per
naturam, proposito vero et virtute similem sibi, et
talem quali omnes voluntates et dispensationes Verbi
et sapientiae indeclinabiliter posset implere. Quod autem
habuerit animam, manifestissime in Evangelio
designat ipse Salvator dicens, <hi>Nemo tollit a me animam
meam, sed ego pono eam a me;</hi> et iterum, <hi>Potestatem
habeo ponendi animam meam, et potestatem
habeo iterum sumendi eam <note>(Id. X, 18)</note>
            </hi>; et rursum, <hi>Tristis
est anima mea usque ad mortem <note>(Matth. XXVI,
38)</note>
            </hi>; et iterum, <hi>Nunc anima mea turbata est <note>(Joan.
XII, 27)</note>
            </hi>. Neque enim tristis et turbata anima, Verbum
Dei intelligendum est, quod ex auctoritate deitatis
dicit, <hi>Potestatem habeo ponendi animam meam.</hi> Nec
tamen ita dicimus fuisse Filium Dei in illa anima,
sicut fuit in anima Petri vel Pauli caeterorumque
sanctorum. in quibus Christus similiter ut in Paulo
loqui creditur. Sed de illis omnibus illud sentiendum
est quod Scriptura dicit, quia <hi>Nemo mundus a sorde,
nec si unius diei fuerit vita ejus <note>(Job XXV, 4)</note>
            </hi>. Haec
vero anima quae in Christo fuit, priusquam sciret
malum, elegit bonum <note>(Isai. VII, 15)</note>: et quia dilexit
justitiam, et odio habuit iniquitatem, propterea
unxit eam Deus oleo laetitiae prae participibus suis <note>(Psal. XLIV, 8)</note>.
Oleo ergo laetitiae ungitur, cum Verbo
Dei immaculata foederatione conjuncta est: et per
<pb n="1190"/>
hoc sola omnium animarum peccati incapax fuit,
quia Filii Dei bene et plene capax fuit: ideoque et
unum cum ipso est, atque ejus vocabulis nuncupatur,
et Jesus Christus appellatur, per quem omnia
facta esse dicuntur <note>(Joan. I, 3)</note>. De qua anima, quoniam
totam in se sapientiam Dei et veritatem vitamque
receperat, etiam illud arbitror dixisse Apostolum,
quod ait, quoniam <hi>Vita vestra abscondita est cum Christo
in Deo: cum autem Christus apparuerit vita vestra,
tunc et vos apparebitis cum ipso in gloria <note>(Coloss. III, 3)</note>
            </hi>.
Quis enim alius hic intelligendus est Christus, qui in
Deo absconditus dicitur, et postea appariturus; nisi
ille qui oleo laetitiae unctus, refertus, id est, substantialiter
Deo repletus est, in quo nunc absconditus dicitur?
Propterea enim et omnibus credentibus ad
exemplum Christus exponitur, quia sicut ille semper,
et antequam sciret omnino malum, elegit bonum, et
dilexit justitiam, et odio habuit iniquitatem, et propterea
unxit eum Deus oleo laetitiae; ita et unusquisque
vel post lapsum vel post errorem expurget se a
maculis, exemplo proposito, et habens itineris ducem,
arduam viam virtutis incedat: ut si forte per hoc in
quantum fieri potest, per imitationem ejus particeps
efficiatur divinae naturae, sicut scriptum est, quia <hi>Qui
dicit se in Christo manere, debet sicut ille ambulavit et
ipse ambulare <note>(I Joan. II, 6)</note>
            </hi>. Hoc ergo Verbum et
haec sapientia, per cujus imitationem, vel sapientes,
vel rationabiles dicimur, omnibus fit omnia, ut omnes
lucrifaciat, et fit infirmis infirmus, ut infirmos lucrifaciat.
Et quia infirmus efficitur, propter hoc dicitur
de eo, <hi>Etiamsi crucifixus est ex infirmitate, sed vivit ex
virtute Dei <note>(II Cor. XIII, 4)</note>
            </hi>. De quo Corinthiis qui infirmi
erant, Paulus nihil se scire indicat inter ipsos,
nisi Jesum Christum, et hunc crucifixum <note>(I Cor. II, 2)</note>.
Quidam autem volunt de ipsa anima dictum videri,
cum primum de Maria corpus assumpsit, etiam illud
quod Apostolus dicit: <hi>Qui cum in forma Dei esset, non
rapinam arbitratus est esse se aequalem Deo, sed semetipsum
exinanivit formam servi accipiens <note>(Philipp. II, 6)</note>
            </hi>:
quo eam sine dubio in formam Dei melioribus exemplis
et institutionibus repararet, atque in eam plenitudinem
unde se exinaniverat, revocaret. Sicut autem
participatione Filii Dei quis in filium adoptatur, et
participatione sapientiae in Deo sapiens efficitur; ita
et participatione Spiritus sancti, sanctus et spiritualis
efficitur. Unum enim atque idem est Spiritus sancti
participium sumere, quod est Patris et Filii; quippe
cum una et incorporea natura sit Trinitatis. Igitur
unigenitus Filius Dei, per quem omnia facta esse
visibilia et invisibilia, in superioribus sermo disputationis
edocuit, secundum Scripturae sententiam, et
fecit omnia, et quae fecit diligit. Nam cum invisibilis
Dei ipse sit imago invisibilis, participationem sui universis
rationabilibus creaturis invisibiliter praebuit, ita
ut tantum ex eo unusquisque participii sumeret,
quanto erga eum dilectionis inhaesisset affectu. Verum
cum pro liberi arbitrii facultate varietas unumquemque
ac diversitas habuisset animorum, ut alius
ardentiore, alius tenuiore et exiliore erga suum auctorem
amore teneretur: illa anima, de qua dixit Jesus,
quia <hi>Nemo aufert a me animam meam <note>(Joan. X,
18)</note>
            </hi>, inseparabiliter atque indissociabiliter inhaerens,
utpote Verbo et sapientiae Dei et veritati ac luci verae,
et tota totum recipiens, atque in ejus lucem
splendoremque ipsa cedens, facta est cum ipso principaliter
unus spiritus. Sicut et Apostolus his, qui eam
imitari deberent, promittit, quia, <hi>Qui se jungit Domino,
unus spiritus est <note>(I Cor. VI, 17)</note>
            </hi>. Hac ergo substantia
animae inter Deum carnemque mediante (non enim
possibile erat Dei naturam corpori sine mediatore
misceri) nascitur, ut diximus, Deus homo, illa substantia
media existente, cui utique contra naturam
non erat corpus assumere. Sed neque rursum anima
illa, utpote substantia rationabilis, contra naturam
habuit capere, in quem, ut superius, diximus, velut
<pb n="1191"/>
Verbum et sapientiam et veritatem tota jam cesserat:
unde et merito pro eo quod vel tota esset in Filio
Dei, vel totum in se caperet Filium Dei, etiam ipsa,
cum ea quam assumpserat carne, Dei Filius, et Dei
virtus, et Dei sapientia appellatur. Et rursum Dei Filius,
per quem omnia creata sunt, Jesus Christus et
filius hominis nominatur: nam et Filius Dei mortuus
esse dicitur, pro ea scilicet natura, quae mortem utique
recipere poterat: et filius hominis appellatur, qui
venturus in gloria Dei Patris cum sanctis Angelis
praedicatur. Et hac de causa per omnem Scripturam,
tam divina natura humanis vocabulis appellatur,
quam humana natura nuncupationis divinae insignibus
decoratur. Magis enim de hoc, quam de ullo alio dici
potest, quod scriptum est, quia <hi>Erunt ambo in carne
una <note>(Gen. II, 24)</note>
            </hi>; et, <hi>Jam non sunt duo, sed una caro <note>(Matth. XIX, 5)</note>
            </hi>.
Magis Verbum Dei cum anima in
carne una esse, quam vir cum uxore putandus est:
sed et unus spiritus esse cum Deo, cui magis convenit,
quam huic animae, quae se ita Deo per dilectionem
junxit, ut cum eo unus spiritus merito dicatur,
Propheta dicente, <hi>Dilexisti justitiam, et odisti iniquitatem;
propterea unxit te, Deus, Deus tuus oleo laetitiae
prae participibus tuis <note>(Psal. XLIV, 8)</note>
            </hi>. Dilectionis
ergo merito ungitur oleo laetitiae, id est, anima cum
Verbo Dei Christus efficitur. Ungi namque oleo laetitiae,
non aliud intelligitur quam Spiritu sancto repleri.
Quod autem prae participibus dixit, indicat, quia
non gratia Spiritus, sicut Prophetis, ei data est, sed
ipsius Verbi Dei in ea substantialis inerat plenitudo,
sicut et Apostolus dixit, <hi>In quo inhabitat omnis plenitudo
divinitatis corporaliter <note>(Coloss. II, 9)</note>
            </hi>. Denique
propter hoc, non solum dixit, <hi>Dilexisti justitiam;</hi> sed
addidit, <hi>et odisti iniquitatem.</hi> Odisse enim iniquitatem,
illud est quod Scriptura dicit de eo, <hi>Qui peccatum non
fecit, nec inventus est dolus in ore ejus <note>(Isai. LIII, 9;
I Petr. II, 22; I Joan. III, 5)</note>
            </hi>. Et quod ait, <hi>Tentatum per
omnia pro similitudine absque peccato <note>(Hebr. IV, 15)</note>
            </hi>. Et
iterum ipse dicit de se, <hi>Ecce venit princeps mundi hujus,
et in me non invenit quidquam <note>(Joan. XIV, 30)</note>
            </hi>. Quae omnia
nullum in eo peccati sensum indicant extitisse.
Quod ut propheta evidentius designaret, quia nunquam
in eum iniquitatis sensus intrasset, ait: <hi>Priusquam sciret
puer vocare patrem aut matrem, avertit se ab iniquitate <note>(Isai. VIII, 4)</note>
            </hi>.
Quod si alicui difficile videbitur,
pro eo quod rationabilem animam esse in Christo
supra ostendimus, cum utique naturam animarum
boni malique capacem per omnes disputationes nostras
frequenter ostendimus, hoc modo hujus rei explanabitur
difficultas. Arbitror sane etiam Jeremiam
prophetam intelligentem quae sit in eo natura Dei
sapientiae, quae etiam haec quam pro salute mundi
susceperat, dixisse: <hi>Spiritus vultus nostri Christus
Dominus, cui diximus, quod in umbra ejus vivemus in
gentibus <note>(Thren. IV, 20)</note>
            </hi>. Pro eo enim quod sicut umbra
corporis nostri inseparabilis est a corpore, et indeclinabiliter
motus ac gestus corporis suscipit ac
gerit; puto eum animae Christi opus ac motum qui ei
inseparabiliter inhaerebat, et pro nutu ejus ac voluntate
cuncta perpetrabat, ostendere volentem, umbram
Christi Domini hanc vocasse, in qua umbra nos viveremus
in gentibus. In hujus namque assumptionis
sacramento gentes vivunt, quae imitantes eam per
fidem veniunt ad salutem. Sed et David dicens, <hi>Memor
esto opprobrii mei, Domine, quo exprobraverunt me
in commutationem Christi tui <note>(Psal. LXXXVIII, 51)</note>
            </hi>:
similia mihi videtur ostendere. Et Paulus quid aliud
sentit, cum dicit, <hi>Vita nostra abscondita est cum Christo
in Deo <note>(Coloss. III, 3)</note>
            </hi>? Et quid enim in alio loco dicit, <hi>An experimentum 
 quaeritis ejus qui in me loquitur Christus <note>(II Cor. XIII, 3)</note>
            </hi>?
Et nunc Christum in Deo dicit
absconditum: cujus rei intellectus est difficilis, nisi
talis aliquis judicetur, qualem per umbram Christi a
Propheta significatum esse, supra diximus. Fortassis
<pb n="1192"/>
etiam hoc sensum humanae mentis excedit. Quin imo,
quod verius est, massam, sicut in fornacibus saepe
fieri oculis deprehendimus, totam ignem effectam
dicimus; quia nec aliud in ea nisi ignis cernitur: sed
et si quis contingere atque contrectare attentaverit,
non ferri, sed ignis vim sentiet. Hoc ergo modo
etiam illa anima, quae quasi ferrum in igne; sic semper
in Verbo, semper in sapientia, semper in Deo
posita est: omne quod agit, quod sentit, quod intelligit
Deus est. Et ideo nec convertibilis, nec mutabilis
dici potest, quae inconvertibilitatem ex Verbi Dei unitate
indesinenter ignita possidebit. Ad omnes denique
sanctos calor aliquis Verbi Dei putandus est pervenisse:
in hac autem anima ignis ipse divinus substantialiter
requievisse credendus est, ex quo ad caeteros
calor aliquis venerit. Denique quod dixit, quia <hi>Unxit te, Deus, Deus tuus oleo laetitiae prae participibus
tuis 
 <note>(Psal. XLIV, 8)</note>
            </hi>: ostendit quod ista anima aliter
oleo laetitiae, id est, Verbo Dei et sapientia ungitur;
et aliter participes ejus, id est, sancti Prophetae et
Apostoli. Illi enim in odore unguentorum ejus cucurrisse
dicuntur <note>(Cant. I, 3)</note>: ista vero anima vasculum
unguenti ipsius fuit, ex cujus fragrantia participantes
digni quique Prophetae fiebant et Apostoli. Sicut ergo
alius est unguenti odor et alia unguenti substantia; ita
aliud est Christus, et aliud participes sui. Et sicut vas
ipsum quod substantiam continet unguenti, nullo genere
potest aliquid recipere foetoris; hi vero qui ex
odore ejus participant, si se paulo longius a fragrantia
ejus removerint, possibile est ut incidentem recipiant
foetorem: ita anima Christi velut vas in quo inerat
substantia unguenti, impossibile fuit ut contrarium
reciperet odorem; participes vero ejus quam proximi
fuerint vasculo, tam odoris erunt participes et capaces.
Hoc modo hujus rei explanabitur difficultas. Naturam
quidem animae illius hanc fuisse, quae est
omnium animarum, non potest dubitari: alioquin nec
dici anima potuit, si vere non fuit anima. Verum
quoniam boni malique eligendi facultas omnibus
praesto est, haec anima quae Christi est, ita elegit diligere
justitiam, ut pro immensitate dilectionis ei inconvertibiliter
atque inseparabiliter adhaereret: ita
ut propositi firmitas, et affectus immensitas, et dilectionis
inexstinguibilis calor omnem sensum conversionis
abscinderet: ut quod in arbitrio erat positum,
longi usus affectu jam versum sit in naturam. Ita et
fuisse quidem in Christo humana et rationabilis anima
credenda est, et nullum sensum vel possibilitatem
eam putandum est habuisse peccati. Ad pleniorem
tamen rei explanationem non videtur absurdum,
si etiam similitudine aliqua utamur: licet in re tam
ardua tamque difficili, ne exemplis quidem uti commodis
copia est, tamen ut absque aliquo praejudicio
dicamus: Ferri metallum capax est et frigoris et caloris.
Si ergo massa aliqua ferri semper in igne sit
posita, omnibus suis poris omnibusque venis ignem
recipiens, et tota ignis effecta, si neque ab ea ignis
cesset aliquando, neque ipsa ab igne separetur; numquid
dicemus hanc quae natura quidem ferri massa
est, in igne positam et indesinenter ardentem posse
aliquando frigus recipere? Sed et quamplurima
alia in Scripturis divinis de umbrae significantia videmus
inserta: ut illud in Evangelio secundum Lucam,
cum dicit Gabriel ad Mariam, <hi>Spiritus Domini
veniet super te, et virtus Altissimi obumbrabit tibi <note>(Luc.
I, 35)</note>
            </hi>. Et Apostolus de Lege dicit, quia similitudini
et umbrae deserviunt coelestium, hi qui carnalem habent
circumcisionem <note>(Hebr. VIII, 5)</note>. Et alibi dicitur, <hi>Nonne vita nostra umbra est super terram 
 <note>(Job VIII,
9)</note>
            </hi>? Si ergo et lex quae super terram est, umbra est,
et vita omnis nostra quae est super terram, umbra
est, et in umbra Christi vivimus inter gentes; videndum
est ne omnium harum veritas umbrarum in illa
revelatione noscatur, cum jam non per speculum, et
in aenigmate, sed facie ad faciem <note>(I Cor. XIII, 12)</note>,
<pb n="1193"/>
sancti quique, et Gloriam Dei, et rerum causas ac
veritatem speculari merebuntur: cujus veritatis accepto
jam pignore per Spiritum sanctum, dicebat
Apostolus: <hi>Et si cognovimus Christum secundum carnem
aliquando, sed nunc jam non novimus <note>(II Cor. V,
16)</note>
            </hi>. Haec interim nobis ad praesens de rebus tam difficilibus
<pb n="1194"/>
disputantibus, id est, de incarnatione et deitate
Christi, occurrere potuerunt. Si quis sane melius
aliquid potuerit invenire, et evidentioribus de Scripturis
sanctis assertionibus confirmare quae dicit, illa
potius quam haec recipiantur.
</p>
</div2>
      </div1>
</body>
  </text>
</TEI>