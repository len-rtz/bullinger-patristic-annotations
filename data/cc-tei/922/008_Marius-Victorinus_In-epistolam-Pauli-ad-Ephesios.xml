<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>In epistolam Pauli ad Ephesios</title>
              <author ref="http://viaf.org/viaf/89512766">Marius Victorinus<date>c.285-c.365</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 8</title>
           <idno>MarVic.InEpPaA3</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS.</head>
<p>
          <pb n="1235A"/>Epistola ad Ephesios summam illam tenet, quae
totius disciplinae semper esse debet, scilicet ut habeant
cognitionem theologiae, id est Dei Christi, mysterii
ipsius et adventus, et caeterorum quae ad eam
<pb n="1235B"/>
cognitionem pertinent. Item praecepta vivendi Christianis
vel omnibus vel singulis convenientia continet:
quid dominum apud servum, apud patrem quid
filium, quid maritum apud uxorem, oporteat facere.
Haec igitur cum duo sint, principio de theologia disponemus
universa: deinde de vitae genere et praeceptis
ad vivendum. Sane materia illa est similiter,
quae in omnibus custoditur; quod etiam Ephesii a
pseudoapostolis depravati videbantur judaismum
jungere christianae disciplinae. Monendi igitur modo
et corrigendi, epistola ista conscripta est; ut illa,
quae sunt illis male insinuata, corrigant, emendent;
et quod ante illis traditum est, custodiant, atque in
codem perseverent. Summa igitur in principio ista
est: Christum Dei filium, et ante mundum fuisse,
<pb n="1235C"/>
et semper esse, et ipsum venisse, et in eo spem positam
esse; et ejus promissa, Dei promissa esse.
Quod si ita est, judaica disciplina longe discreta est,
aliter accepta, aliter insinuata, aliter intellecta, sicuti
frequenter diximus, et nunc exponimus. Non
ergo adjungenda est vel scientiae divinae vel vivendi
operibus et actibus.</p>
<p>
          <emph>CAP.I.--VERS. 1.</emph>
        </p>
<p>Sumit ergo initium Christum,
ut insinuet et eum se evangelizare profiteatur, et
quod in ipso uno sit spes. In quo principio secundum
consuetudinem suam Apostolum se Jesu Christi
dicit, ut ad Romanos: <hi>Paulus servus Christi Jesu.</hi> 
Secundo adjunxit <hi>vocatus apostolus</hi> utique vocatus a
Christo; et eum praedestinatus in evangelium Dei, a
Christo praedestinatus; olim praedestinatus; et si olim,
<pb n="1235D"/>
ergo olim Christus; hoc enim Judaei negant. Eodem modo
ad Corinthios <hi>Paulus vocatus apostolus Jesu Christi
per voluntatem Dei,</hi> quae est Christus: voluntas enim
Dei, Christus est; quia ea facit quae Deus vult. Ergo
Christi apostolus et vocatus a Christo: haec est enim
voluntas Dei. Eodem modo et in secunda: <hi>Paulus
apostolus Jesu Christi per voluntatem Dei.</hi> Nunc quoque
iisdem verbis: <hi>Paulus apostolus Jesu Christi per voluntatem
Dei.</hi> Sed haec cum dicit, <hi>sanctis qui sunt fidelibus
Ephesi</hi>, quid adjungitur? <hi>in Christo Jesu.</hi> Ita omnibus
<pb n="1236A"/>
modis confirmat omnem virtutem et evangelii
et intelligentiae in Christo Jesu consistere, et inde
liberationem et promissa et aeternam vitam. Eodem
modo et in caeteris, ut post dicemus.</p>
<p> <hi>Paulus apostolus Jesu Christi per voluntatem Dei.</hi> 
<pb n="1236B"/>Christus enim Jesus in corpore, ipse autem in spiritu
voluntas Dei est. Cum ergo elegit Jesus Christus
et apostolum Paulum fecit, per spiritum elegit, qui
est voluntas Dei, vel potentia agendi quae velit: vult
autem Christus quae Deus vult. Intelligamus igitur,
ut saepe diximus, Deum esse ipsam potentiam, magnitudinem,
substantiam plenitudinis totius; Christum
vero, id est <foreign xml:lang="greek">λόγον</foreign> eum, qui in Christo fuit, Dei voluntatem.
Et hoc si penitus aliqui ac diligenter
attendat, inveniet inseparabilia esse Deum et ejus
voluntatem, et tamen quasi separabilia. Aliud enim
Deus, aliud voluntas, juncta tamen et cohaerentia, et
nunquam discreta inter se sunt, et Deus et Dei voluntas.
Sic fit ut sola voluntas sciat, quid Deus velit
et cogitet. Significat ergo paternam potentiam voluntas
<pb n="1236C"/>
Dei, et in patre posita; et rursus ipsa patria potentia
in filio; quia filius voluntatem Dei facit. Simul
et hoc attentius videndum, quomodo filius sit, et
quomodo pater. Non enim generatione mota, sed
(si similitudo capienda est) quasi quodam partu mentis,
cogitatione prorumpit velle conceptum et effunditur.
Etenim cogitationes animae, quasi filii sunt
animae. Porro cum Deus universali cogitatione unam
voluntatem habeat, idcirco unus est filius et unicus.
Non enim cogitavit prius aliquid, et postea aliud vel
diversum, non modo contrarium. Unde unus Deus,
unus Christus; id est unus pater, unus filius. Sed ut
diximus, haec semper voluntas a Deo, et in Deo est
potentia, et ipsa Dei, et patris virtute plena et ipsa
existens, et ipsa quae huc venerit in mundum saepe
<pb n="1236D"/>
alio atque alio modo; et nunc in carne, quam sibi
potentia sua formavit; et mysterium propter mundum
et animas, quae in mundo trahebantur, implevit. Scribit
igitur Paulus <hi>sanctis,</hi> inquit, <hi>qui sunt Ephesi, et
fidelibus in Christo Jesu.</hi> Constrinxit illos et ligavit
ad religionem caeteramque vivendi legem, quod et
sanctos illos appellavit et fideles in Christo, inquit,
Jesu. In aliis epistolis cum ad Ecclesiam et ad populum
scribit, non apponit <hi>sanctis et fidelibus;</hi> at vero
nunc, quia illos ad legem nominis tenere cupiebat,
ne novum aliud quod extra nomen esset adjungerent,
<pb n="1237A"/>
quoniam sanctificati jam sunt hoc nomine, et fideles
in Christo sunt; idcirco eo ipso quod illos in Christo
sanctos et fideles nominavit, ostendit illos nihil aliud
sentire debere, nisi Jesum Christum, cujus nomine
sancti sunt et fideles.</p>
<p>
          <emph>VERS. 2.</emph>
        </p>
<p> <hi>Gratia vobis et pax a Deo patre nostro
et Domino Jesu Christo.</hi> Duo sunt quae maxime et
contentiones tollunt et praeceptionem Dei tradunt,
gratia et pax. Quoniam igitur isti errore tenebantur,
idcirco optata est illis gratia, id est ut Deum noverint,
et plene Deum et Christum sequantur, et in Christo
omnia collocent, nihilque aliud admittant: si quidem
judaismus non eodem modo est, ut non Christum
laceret: non enim legem, sed intelligentiam vivendi
acceptam a Judaeis repudiat, sicut post docebimus.
<pb n="1237B"/>
Ergo gratia vobis, inquit, ut intelligatis Deum, et secundum
Dei praecepta vivatis. Adjunxit <hi>et pax a Deo:</hi> 
quia qui dissentit, utique discordat: ergo et pax a
Deo vobis, cum Deo patre, inquit, nostro. Vide
quantum gratiae datur a Deo, quae optata est Ephesiis:
siquidem Deus pater est noster. Deinde adjunxit
(unum est enim sicuti supra diximus) <hi>et Domino
nostro Jesu Christo.</hi> Ille enim Deus est, hic enim
Dei potentia est; ille pater, hic filius. Maxime omnis
Dei gratia et potentia in Christo Jesu est. Per illum
enim cum impletum sit mysterium salvationis,
in ipso est omnis salvatio. Nam et ante Christum
idem Dei filius, id est <foreign xml:lang="greek">λόγος,</foreign> id est Christus, et fuit,
et semper est, et erit, et per ipsum condita sunt
omnia. Sed idem ipse in Christo fuit, idest Jesu;
<pb n="1237C"/>
et tum subvenit saluti omnium hominum Deum cognoscentium
et praecepta sua servantium.</p>
<p>
          <emph>VERS. 3.</emph>
        </p>
<p> <hi>Benedictus est pater Domini nostri
Jesu Christi.</hi> Magnificum argumentum sumit, ut exponat
per Christum omnia facta, et potentiam mysterii.
Id ergo junxit ut quantum nobis praestiterit
Christus, id est Deus per Christum, cognoscerent homines,
et magis Ephesii: quo cognito, a Christi nomine
non recederent. Etenim supra dixit <hi>gratia vobis
et pax a Deo patre nostro.</hi> Et cum dixisset <hi>et Domino
Jesu Christo,</hi> quid subjungit? <hi>Benedictus est pater Domini
nostri Jesu Christi.</hi> Jam ergo si Deus et pater
noster est, quanti sumus, et quanti gratiam accepimus?
siquidem Christo cogniti sumus, et fratres
Christi facti: siquidem unum Deum patrem habemus.
<pb n="1237D"/>
Sed haec omnia non nisi per Christum. Denique sic
subjungit, quia per Christum et nos Deum patrem habemus. <hi>Qui benedixit nos in omni benedictione spiritali
in coelestibus in Christo Jesu.</hi> 
 Ergo nos filii efficimur,
sed in Christo filii; id est si Christum fateamur, si
illum sequamur, si ipsum concipiamus animo, si ejus
administrationem, qua complevit universa, et intelligamus
et veneremur: et ipsum sequentes genere
vivendi per praecepta data, filii efficimur. Ergo <hi>benedictus
<pb n="1238A"/>
est pater.</hi> Quoniam et noster et Christi, adjunxit <hi>pater Domini nostri Jesu Christi.</hi> </p>
<p>Deinde subjunxit causam, quomodo benedictus <hi>qui
nos,</hi> inquit, <hi>benedixit in omni benedictione spiritali in
coelestibus.</hi> Hic hominum miserandus error attendat,
benedictos nos dixit et in omni benedictione benedictos:
ergo nihil mali pati debet qui benedictus est.
Sed quid adjunxit? id est in omni benedictione
spiritali, non carnali. Quod si quid hic in mundo patimur
malorum, si quid etiam extra, non adscribamus
Deo, sed nobis magis. Tunc enim benedictionem
consequimur si spiritales simus, et spiritaliter sapiamus,
et spiritalia bona quaeramus. Et potest quidem
fieri ut haec omnia sentiamus; nec obsit, si haec
et alia sentientes, patiamur tamen aliquid adversi in
<pb n="1238B"/>
mundo. Namque multi spiritaliter agentes, spiritaliter
viventes, multa substinent adversa, ut Paulus, ut Petrus,
ut caeteri. Verum ubi est illa benedictio, quae nos
benedictos facit? Dei benedictio: non spiritali tantum
benedictione, sed in coelestibus, id est cum ex hoc
mundo exierimus. Ergo ferenda sunt omnia, quia
quae nobis promittuntur ex Dei benedictione, et spiritalia
sunt et in coelestibus sunt, id est extra mundum
supra coelos. Et haec tamen omnia, sicuti dicit, in
Jesu Christo: ipse est enim spiritus. Et spiritalia cum
promittuntur in Christo promittuntur: et nos tunc
consequemur spiritalia, si Christum sequemur.</p>
<p>
          <emph>VERS. 4.</emph>
        </p>
<p> <hi>Ita ut elegit nos in ipso ante constitutionem
mundi, ut essemus sancti.</hi> De divinitate
tractatus est, et mysterii totius brevis explicatio, in
<pb n="1238C"/>
quo ponuntur haec; quod ante mundum Christus, et
quod mundus factus, et quod ante mundum animae,
et quod Dei dispositione mundus, et quod Dei dispositione
animae vel in mundum venerint, vel de mundo
liberentur: sitque voluntas Dei omne quod geritur,
et quod praemium sit secundum Christum
viventibus, ut et peccata donentur, et participatio
sit nobis gloriae Dei; de qua et in aliis epistolis tractavimus.
Simulque hic tangitur quae summa, quae causa
sit totius mysterii; vel mundum factum esse, vel in
Christo mundum, aut a Christo mundum factum: vel
animas in mundum missas, vel ante mundum animas,
et rursus de mundo animas liberatas: quae quidem occulta
vera tamen et plena sunt. Quare summa concluditur,
quod Christo operante, et per Christum, et in
<pb n="1238D"/>
Christo, omnia reconciliantur Deo quae et in coelis
sunt et in terra, in Christo tamen, ut omnibus ad plenitudinem
redactis, omnia in omnibus unum essent, et
id tamen fieret per plenitudinem temporis; nihil enim
immaturum, nihil non ordinatum, sed plenitudine temporum
gestum est, ut suo loco docebimus. Ad quam
plenitudinem specialiter descendens Apostolus, jungit
<pb n="1239A"/>
etiam Ephesios evocatos esse, ut et ipsi in plenitudine
sint; ut ex hoc eos hortetur ac moneat debere servari
fidem, et in Christum, et in Deum fidem, uti nihil aliud
sentiant, nisi omne mysterium, et per Christum et in
Christo a Deo perfectum. Quod si ita est, nihil adjungant,
nihilque existiment esse faciendum: corrigantque
illud, quod judaismum associaverant disciplinae
purae simplici de fide in Christum et salvatione et
liberatione per Christum et ex Dei voluntate.</p>
<p>Primum igitur consideremus quod ita locutus est <hi>elegit Deus nos</hi> 
 utique jam cum essemus elegit;
et elegit in Christo: ergo et nos, et Christus ante. Et
quid est ante? utique ex aeterno. Hoc enim dixit <hi>ante
constitutionem mundi: elegit,</hi> inquit, <hi>ante constitutionem
mundi:</hi> non elegit nisi de his qui erant: et
<pb n="1239B"/>
deinde tum dixit in Christo, id est in ipso: ergo et
Christus fuerat, et nos in Christo. Neque enim fieri
potest ut Christus fuerit, et nos non fuerimus. Si
elegit nos in ipso Christo, ergo spiritales fuimus, si in
Christo fuimus: et si fuimus in Christo et spiritales
fuimus; fuimus autem, ut postea subjungit, <hi>ante
constitutionem mundi;</hi> quid est causae ut huc veniremus,
et cur constitueretur mundus? si Christus omnia,
quae et in aeternis sunt et in mundo, ipse per
Dei voluntatem fecit omnia, et omnia in ipso fuerunt;
et fuerunt utique substantialiter, jam non vi nec potentia
qua futura erant, sed qua jam fuerant. Ergo
erant omnia in Christo. An cur constitutus, an cur
in mundum plurima huc venerunt, animis et caeteris
hujusmodi potentiis in Christo ut dixi positis, perfectio
<pb n="1239C"/>
quaedam minor est? nisi omnia, quae esse possunt,
experiantur, cognoscant: et sic quid sequendum, quid
eligendum sit, videant, et sequantur in spiritu utique,
qui Christus est: sicut vi et sua potentia animae non
hoc ipsum sunt quod spiritus, sed sunt ut recipere
spiritum possint: non tamen in eo quod animae
sunt, jam spiritus sunt.</p>
<p>Quoniam igitur talis natura animarum est, uti si
integre et perfectis omnibus se agat; id est si et se
noverit, et Deum sciat, et ea quae sunt aliena ita
discat, ut repudiet ut excludat, merito fit perfecta;
et perfecta cum fuerit, repudiatis alienis, cognito
Deo, scientiam plenam cum receperit universitatis,
continuo efficitur spiritalis. Sic etiam et homo, et
omne quod homo est. Cum autem secundum intellectum
<pb n="1239D"/>
potens anima sit, falli autem intellectus potest;
nisi sciat etiam id quod imitatur intellectum;
non tamen est intellectus si in hoc quod fallit,
quod mentitur, ac decipit, animadvertat anima, cognoscat,
et repudiet, et fugiat quasi hostem et deceptorem,
facile se et virtutem suam tenebit, et cognoscet,
et erit plena et perfecta in Christo, id est
spiritalis. Quid est autem quod faciat similitudinem
intelligentiae, et decipiat tamen sensum, qui non est
<pb n="1240A"/>
nisi in mundanis et in materie quam <foreign xml:lang="greek">ὕλην</foreign> Graeci
vocant? carnalibus enim, et foraminibus, et sentiendi
virtutibus, quasi quidam intellectus nascitur
fallax et multiplici fuco decipiens integram intelligentiam
et laedens quodam modo per imagines veritatem.
Cum sit igitur animae naturale, ut intelligendi
quidem potens sit, intelligentia tamen facile
labi et cadere in vicinam virtutem possit, atque imaginem
intelligendi, id est sensum, qui in mundo ex
natura totus est, ut hoc caperet, neque aliquando
caperetur; opera Dei et voluntate mundus factus est,
et omnia composita sunt in materia: quibus anima
detenta cognosceret, et qui sunt sensus, et quantum
valeant: dataque lex a Deo est et monitiones, ut
cognosceretur Deus, et cognosceretur quod Dei non
<pb n="1240B"/>
est; sed tantum victae animae sensualibus potentiis,
nihil nisi mundum, materiam, et carnem, et corpus
in sensu haberent; et haec vera sola crederent; neque
idoneae essent ad vincenda et rumpenda vincula
quae animam continerent Dei potentia et voluntate;
ut eas liberaret a sensibus et a fallaci mundo misit
filium suum Dominum nostrum Salvatorem Christum
spiritum sanctum, uti mysterio patefacto doceret
primum quid pater esset; deinde quid esset spiritus,
et quid spiritaliter vivere, et quid anima sequeretur,
et quid esset alienum, sicuti docui. Haec est enim
virtus Christiani, discernere ista et separare, quae
sunt aeterna, quae mortalia, quae ad perniciem ducant,
quae ad salutem.</p>
<p>Ergo mysterio quod hic implevit, et carne, et
<pb n="1240C"/>
cruce, et morte, et resurrectione, subventum est
animis: etsi in Christo fides sumatur, ille suscipit hujusmodi
animas et adjuvat et liberat. Christum enim
credere, et in Christum fidem sumere, jam spiritaliter
sentire, et jam tolli a desideriis carnalibus et
materialibus: et ex hoc veluti cognatio intelligendi
nos jungit et sociat Christo: et dum Christo sociaverit,
inquit, et Deo. Per Christum enim Deo jungimur,
neque spes ulla salutis nostrae nisi Christum
credere. Hoc est spiritaliter jam sentire, et capere
sensum, et mundi et materiae motibus non exagitari:
quibus omnibus homo totus in spiritu vero est, et ex
hoc jam in Christo est vita: cum autem in Christo
vita est; jam mysterio acto a Christo recipimur, et
per Christum in numerum filiorum suscipimur a Deo,
<pb n="1240D"/>
spiritales facti, ut nos quoque de mundo resurgamus
et de morte per Dei voluntatem, sed in Christo tamen.
Hoc enim et nunc, et saepe et ubique praecipitur,
ut in Christo tota sit vita nostra, tota spes,
totus intelligendi labor. Omnis enim ratio aeternitatis
nostrae et gloriae et salvationis, et Christus est,
et in Christo est, si projicientes omnia spiritaliterque
sentientes, separemus a nobis mundanas cogitationes,
mundanos affectus, carnalia quodammodo
desideria, carnales dignitates, carnales potestates, et
mundi etiam velle potentias vel dignitates. Omne
<pb n="1241A"/>
enim quidquid mundanum est, licet coeleste sit in
mundo etiam vel aetherium vel quodlibet aliud divinum
nominatur secundum mundum et aeternum, sed
secundum mundum tamen, neque divinum est neque
aeternum est; etenim materiale: et quicquid materiale
est, et temporale est et caducum et corruptibile.</p>
<p>Ergo si omissis omnibus mundanis, sicuti dixi, in
Christo tota intelligentia sit, et de Christo tota intelligentia
nostra sit, et propterea per Christum de
Deo. Unde spiritales, ut dixi, facti resurgimus, et
Deo per Christum jungimur, fitque per omnia plenitudo;
quae plenitudo nihil aliud est, quam quod omne
quod ejus est, ipsius sit: unde cum animae gradu
progressionis ex ipso, cum ipsius essent, tamen
quia quadam longinquitate ab ipso minore luce fulgebant
<pb n="1241B"/>
et minore lumine non ita perfectae fuerant,
id est quia labi ab intelligentia veri poterant in ea
quae verisimilia erant, et a verisimilibus in falsa, id
est in ea quae sensus sunt; sunt autem ea, quae dixi,
vel mundus vel materia vel omnia in mundo. Haec
nesciendo anima minus perfecta esset, et tali natura
permaneret, si ista veniens cognosceret et contemneret:
et ut perfecta ab eo quo capi poterat, adque
integra redderetur, fecit Deus mundum ad cognitionem
sensuum, uti quia magnis illecebris sensuum
captae animae jam illam virtutem luminis sui perdiderant.
Quippe caro factae et carnalia sentientes,
mysterium per Salvatorem completum est, uti et discerent
homines parentem suum, et ad virtutem intelligendi,
contemptis sensibus et calcatis et contritis
<pb n="1241C"/>
omnibus, pervenirent: et sic perfectione per omnia
completa, et in omnibus secundum Christum et
per Christum et in Christo unum fierent universa: et
sic plenitudo illa, sicuti supra dixi, perfecta ex omnibus
redderetur.</p>
<p>Haec in his sermonibus ita tractantur uti doceantur
universa facta, et per Christum facta, et Dei per
Christum in voluntate completa: ita ut elegit nos,
benedixit nos in ipso. Unde id probas? quia <hi>benedixit
nos</hi> ita ut, inquit, elegit. Quando autem elegit? <hi>ante
constitutionem mundi.</hi> Quando autem benedixit nos?
quando ad fidem accessimus cognovimusque mysterium: <hi>ita ut elegit nos in ipso ante constitutionem ut
essemus sancti.</hi> 
 Admoneo, ut saepe admonui, salutem
nostram atque omnem aeternitatem in Christo
<pb n="1241D"/>
esse et per Christum; animasque nostras et ante
mundi constitutionem fuisse, quippe cum sua substantia
in aeternis semper extiterint. Has igitur
Deus ante mundi constitutionem praedestinavit et elegit
ut sanctificarentur: id est acceptio spirituum confirmaretur,
depositis omnibus vitiis, quae in eas incidere
possent, spiritus fierent. Cum enim natura
<pb n="1242A"/>
sint aliud, in sensum, qui mundi et mundanorum
totus est, labi possint et rursus excitata virtute naturali,
et Deum noverint, et Deo vicinae sint, et Deo
veluti filii exsistant; ante constitutionem mundi Deus
constituit illas atque elegit ut sanctae fierent, et sanctificarentur;
mundusque propter eas est constitutus;
ut intellectum verum susciperent mundanis omnibus
per sensum, qui deceptor verae intelligentiae et integritatis
ac veritatis. In adversis enim probatur justus,
et in tenebris lumen, et in falso veritas: unde in
mundo facile Deum cognoscerent, et per Christum id
est per spiritum spiritaliter intelligendo spiritus fierent:
hoc est enim sanctificari. <hi>Praedestinavit</hi> igitur <hi>Deus ut essemus sancti. Praedestinavit</hi> 
 ergo non est
nisi eorum quae sunt, ut quasi ordo quidam sit effectus.
<pb n="1242B"/>
Videris enim quomodo quis accipiat. Jam enim
substantialiter fuerant, sicuti et ego judico et credo:
sive non fuerant eo modo, quemadmodum credo, in
sua substantia vel existentia. Etenim cum in Dei cogitatione
fuerant, cogitatio Dei quoniam non nihil
est, sed est certa existentia, necessario concedendum
est ut animae fuerint in vera rectaque existentia.
Etenim nostra cogitatio quasi inanis est; <hi>non</hi> 
 ita et Dei: quamquam sapientium ratione etiam
nostrae cogitationes, nonnisi existentiae sunt substantialiter
rerum. Sed de his ac de eodem tractatu
alias et pluribus explicavimus.</p>
<p> <hi>Et immaculati.</hi> Vides igitur quantum adjiciatur et
quid habeat immaculatio non ut essemus, inquit,
sed <hi>ut essemus sancti;</hi> neque ut essemus, sed ut essemus
<pb n="1242C"/> <hi>immaculati.</hi> 
 Ergo macula res adjecta est substantiae.
Fuit ergo substantia, sed potuit macula contingere.
Hoc praedestinavit Deus <hi>ut essemus immaculati.</hi> 
Licet enim nondum maculasset nos mundus, tamen
quoniam natura tali fuimus, ut in maculam cadere
possemus, idcirco praedestinavit nos Deus, ut
cum in maculam incidissemus, essemus immaculati
per ejus gratiam, id est per Christum. Cognoscendo
enim Christum, et cognoscendo in mundo, et cognoscendo
in sensibus, et cognoscendo in eo quod adversum
est; et cognoscendo in tenebris, tunc verum
lumen accipimus, tunc Christum, id est spiritum, sumimus:
et tunc rejectis corporeis maculis, id est sensibus
carnalibus, existimus immaculati et sumus sancti.</p>
<p>
          <emph>VERS. 5, 6.</emph>
        </p>
<p> <hi>Coram ipso in charitate</hi>,
<pb n="1242D"/> <hi>praedestinans nos in adoptionem filiorum per
Jesum Christum, in ipsum secundum propositum
voluntatis suae, in laudem gloriae gratiae suae.</hi> 
 Et
quid, et quibus, et quare, et per quem, quid etiam praestat,
ut filiorum adoptionem habere videatur de nobis,
quod magnum, et praecipuum et vix votis nostris optabile
est ut adoptati filii videamur. Quibus autem praestat?
animis scilicet longe a virtute Dei positis, quippe
qui cadere in vitia possint; quippe cum maculas recipiant.
Per quem autem praestat? per Jesum Christum
atque in ipsum. Quare autem vel propter quid?
<pb n="1243A"/>
in laudem, inquit, gloriae suae. Gratiae, id est ut cum
magnum beneficium dat, praecipuam gloriam Deus
ex hoc potentiae suae ostendat, quando nos tales et
in vitiis positos et peccatis carnalibus, et obligatos,
non solum liberat, et donatis peccatis vacuos a
criminibus reddit, sed etiam adoptat ut filios. Haec
igitur est laus gloriae, et gratiae ejus: gloriae, quod
tantum potest: gratiae, quod haec nobis praestat.</p>
<p>Quod autem dixit <hi>in adoptionem filiorum</hi> plene,
certe, proprie: namque filius Christus, et vere filius
Christus, et vere filius, sicuti saepe docui, cum imago
Dei est. Cum autem longe a Dei imagine sint animae;
et rursum accipiant animae longe positae spiritum; spiritus
autem filius; fiunt loco filii animae: et cum loco
filii efficiuntur animae, in adoptionem filiorum animae
<pb n="1243B"/>
jure susceptae esse dicuntur, per Deum tamen Christum,
id est per spiritum, qui est vere filius, et solus filius.
Si ergo verus et solus, cum recipimus Christum,
id est spiritum, adoptati filii sumus, non filii;
per virtutem enim Filii, nos efficimur filii: et haec
est adoptatio, <hi>in qua gratificavit nos in dilecto filio
suo,</hi> id est gratiam nobis praestitit: hoc enim est gratificavit.
Sed ubique firmat, et quae sit gratia, et per
quem gratia: nam et per quem gratia est subjungit, <hi>in
dilecto filio suo.</hi> Aeque gratiam subjungit:</p>
<p>
          <emph>VERS. 7.</emph>
        </p>
<p> <hi>In quo habemus redemptionem per sanguinem
ipsius remissionem peccatorum.</hi> Haec enim
gratia est ut in Christo per ejus sanguinem habeamus
redemptionem, et remissionem peccatorum, ut et remittantur
nobis peccata nostra per id quod lege crucifixus
<pb n="1243C"/>
est. Hoc est enim per sanguinem ipsius et ipse
nos redemit a morte, id est a carnalibus cogitationibus
et cupiditatibus, et suos fecit servos, id est sibi servire,
quod est spiritaliter jam vivere: item nihil carnaliter
agere, nihilque sensu sentire, sed totos verti ad
Deum et mundana omnia calcare, et originem nostram
repetere: hoc est enim redimi, a captivitate liberari.
Porro captivitas non est nisi ab origine libertatis
in captivitatem duci. Ergo fuimus liberi, id est
ante mundum: sed mundus nos captivos fecit; natura
enim tali fuimus ut caderemus et capi possemus:
sed haec captivitas ad utilitatem nostram provenit:
nam cognitis omnibus servitutis malis et captivitatis,
redempti a Christo sumus: id est ad naturam illam
pristinam quae nobis a Deo erat, reducti, spiritaliter
<pb n="1243D"/>
jam vivimus: et ex hoc spiritus sumus, et propterea
Dei filii, sed per adoptionem, remissis scilicet
omnibus peccatis nostris: non enim virtute nostra
ad spiritum reversi sumus, et per sanguinem Christi
spiritum accepimus. Ergo remittuntur nobis peccata
et donantur per Dei gratiam; non nostra virtute ea
deponimus; solumque hoc virtutis nostrae, Christum
credere, ac propter Christum spiritaliter vivere:
ipse vero remittit peccata, ipse redimit nos, et gratiam
Dei commendat, ut aeternitatem et sanctitatem
immaculati jam habere possimus.</p>
<p>
          <emph>VERS. 8.</emph>

<pb n="1244A"/>
        </p>
<p> <hi>Secundum divitias gratiae ejus,
qua abundavit in nobis in omni sapientia et
prudentia.</hi> Deus pater est ab ipso enim veluti
fonte orta sunt omnia. Quomodo orta, magnus intellectus
et magna doctrina est: est tamen certa confessio,
a Deo omnia. Porro autem omnia, et ea quae
summa sunt, et ea quae infirma, et ea quae non aeterna,
et caetera hujusmodi. Cum enim omnia dico, intelligenda
et diversa, et contraria, et repugnantia; et
omnia denique utique sunt quae, vel quomodo, vel
qualiacumque sunt; quae cum ista sunt, manent tamen,
et in suo modo, et in substantia, et in sua re, et sua
qualitate. Igitur et cum angeli, et daemones, et materia,
et elementa, et animae caeteraque hujusmodi omnia
quaeque sunt, habeant naturam suam, communem
<pb n="1244B"/>
procreationis habent vim virtutemque et conditione sua
manentia, animae tamen quae utique et ipsae inter omnia
vi sua valent, non in eo perseverant, ut extiterunt
atque substantiam sortitae sunt, sed Dei potentia in
meliorem substantiam provehuntur: et ex animis cum
animae sint, spiritus fiunt. Ergo istae Dei divitiae
in nos collatae ut amplius efficiamur quam esse coepimus
atque extitimus, caeteris conditione sua manentibus,
ut suam substantiam suamque qualitatem, ut sunt
orta, custodiant. Gratia magnifica Dei, Dei magnae divitiae
cum animis praestat hoc munus ut ad adoptionem
veniant filiorum Dei, per Jesum tamen Christum, id est
per spiritum spiritalia sentientes, ut spiritus sint. Istae
sunt divitiae ejus, et ejus gratiae, qua abundavit in nos.
Merito ergo abundavit in nos: nam angelus in eo quod
<pb n="1244C"/>
est angelus, manebit; itemque caetera, sive in materia,
sive in luminaribus, sive in caeteris hujusmodi rebus;
quae omnia sunt a Deo parata atque conservata. Anima
tamen inter omnia plus a Deo meruit, et maximum
munus, et magnas divitias, cum cognoscendo Deum,
Dei tamen voluntate infusa sibi per Christum Jesum,
meretur ut inter filios accepta Deo vicina sit; et filio,
id est Jesu Christo, per ipsum Christum tamen, veluti
cohaeres aeternitatis et majestatis et potentiae effecta,
meretur filii nomen et potestatem. Abundavit ergo,
inquit, in nos. Quomodo autem abundavit? <hi>omni sapientia
et prudentia.</hi> Vere enim omnis haec sapientia
est et prudentia, Christum cognoscere; per Christum,
Deum et intelligere et videre: reliqua enim vel mundana
sapientia licet: alia hujusmodi, extra mundum
<pb n="1244D"/>
licet. Sine Christo tamen, vana et misera sapientia
est, et omnis prudentia; illa scilicet ratione, quia qui
Christum cognoscit, qui Christum accipit, spiritus
fit: spiritalia omnia agendo, inter filios adoptionis
suscipitur, et quodammodo et ipse existit. Hac igitur
in nos abundavit Deus gratia, et omni sapientia, et
omni prudentia; ut genus, sapientia; ut species, prudentia.</p>
<p>
          <emph>VERS. 9.</emph>
        </p>
<p> <hi>Ut nobis notum faceret mysterium voluntatis
suae.</hi> Nobis utrum hominibus? anne nobis
christianis qui legem accepimus? Nos enim intelligimus
mysterium voluntatis Dei, quo superabundavit
<pb n="1245A"/>
gratia ejus in nos, ut divitias ejus cognosceremus per
sanguinem Christi, et per remissionem peccatorum.
Quam quidem voluntatem, sicut dicit, mysterium prudentiae,
vel mysterium voluntatis in Christo Jesu.
Sic enim subjicit <hi>secundum voluntatem quam proposuit
in illo</hi>. Non enim solum voluntatem licet, sed in
illo licet propositam voluntatem. Omnia enim per
illum, et nihil omnia, nihilque et in mysterio quod
factum sit non per Jesum Christum: et mundus, et
in mundo, et liberatio nostra, et causa omnium, in
Christo sunt, et Christus sunt.</p>
<p>
          <emph>VERS. 10.</emph>
        </p>
<p> <hi>Et haec est voluntas Dei quam proposuit
in illo in dispensatione plenitudinis temporum.</hi> 
Ostendit ordine cuncta disposita, ut dispensatio fierit.
Item omnia veluti erogarentur; quidquid enim fiet,
<pb n="1245B"/>
ordinatum est: ut fiat, sine dubio dispensandum est:
mundus autem et omnia in mundo disposita sunt, et sic fiunt et quae sit summa dispensationis, utique apparet
per singula quae fiunt. Haec est autem <hi>plenitudo
temporum,</hi> cum suis quibusque temporibus pervenitur
ad summam, quae conficitur ex omnibus, scilicet liberatio
nostra et animarum omnium, coelestium scilicet:
sed id ut <hi>plenitudine temporum,</hi> cum implentur
tempora, dum fiunt ista quae de Deo disposita sunt in
Christo.</p>
<p> <hi>Et per Christum restaurare omnia Christo et
quae in coelis sunt, et quae super terram sunt in ipso</hi>.
Non enim omnia restaurantur quae in Christo sunt,
et ea ipsa quae in coelis sunt, et ea quae supra
terras sunt; sed in Christo quae sunt: sunt enim
<pb n="1245C"/>
et alia atque aliena. Quaecumque ergo in Christo
sunt, haec restaurantur et resurgunt, quae in coelis
sunt, sive in terra. Ipse enim salus, ipse renovatio,
ipse aeternitas: in quo et sortem consecuti sumus.
Quod oportebat, adjunxit. Non enim omnes simul,
sicubi et alio loco dictum: Christus primum; deinde
nos; deinde caeteri. Hoc est ergo quod ait:</p>
<p>
          <emph>VERS. 11.</emph>
        </p>
<p> <hi>Sortem consecuti sumus, praedestinati
utique secundum propositum ejus</hi>; id est quis quo
tempore, et ut supra diximus; et ad perfectionem utique
praedestinati jam essemus. Nihil enim est, quod fit,
quod non a Deo praedestinatum sit, et ante quodammodo
factum. Nunc sensibiliter fiunt quae spiritaliter
a Deo sunt constituta.</p>
<p> <hi>Qui universa operatur secundum consilium voluntatis
<pb n="1245D"/>
suae.</hi> Qui utique universa Deus, inquit, operatur:
etenim Christus Dei virtute operatur; et cum
operator ipse sit, tamen Deus per ipsum operatur:
ergo Deus operatur, et operatur universa. Omnis
<pb n="1246A"/>
motus, et omnium rerum motus, nonnisi a Deo, et
per Deum. Itaque operatio cum motus sit, a Deo operatio
est, quia est motus operatio. Reliqua etenim
torpent, ignava sunt, vitiosa, pigra. Denique ut in
motum veniant, Dei operatio est, per Jesum scilicet
Christum. Ergo Deus est qui universa operatur, et
operatur secundum consilium voluntatis suae. Hoc interest
ergo, quod, cum Deus operatur, et Christus
operatur, Christus operatur ex Dei voluntate;
Deus operatur secundum consilium voluntatis
suae: etenim Christus voluntas Dei est. Aliis
libris quid sit voluntas Dei, et quid Deus sit,
idem ne an aliud sit; unum, an et aliud, et caetera
hujusmodi, et explicasse nos puto et satisfecisse. Hic
enim contenti esse simplici expositione debemus,
<pb n="1246B"/>
metu hoc et religione retinentes, quod Dei voluntas
est Christus, quod Dei voluntas est motus, quod
Deus omnia operatur, quia Deus motus, et Dei voluntas
est motus, et Deus sit.</p>
<p>
          <emph>VERS. 12.</emph>
        </p>
<p> <hi>Ut simus in laudem gloriae ipsius</hi>.
Si enim in ipsum credimus, atque spiritales efficimur
sequendo Christum, erimus in laudem gloriae ipsius
Dei <hi>qui ante speravimus in Christo.</hi> Ordinem dedit.
Tunc erimus <hi>in laudem gloriae ipsius,</hi> cum speraverimus
in Christo: vel illi erimus <hi>in laudem gloriae ipsius
qui ante speravimus in Christo.</hi> Prius est ergo
sperare in Christo, id est Christum sequi, et credere
omnia compleri posse a Christo promissa; et sic erit
consequens, ut simus in laudem gloriae Dei: quia, ut
saepe dixi, per Christum aeternitas pariter, quae nobis
<pb n="1246C"/>
salus est, et Dei gloria est: unde laus erit gloriae ejus.</p>
<p>
          <emph>VERS. 13.</emph>
        </p>
<p> <hi>In quo et vos, audito verbo veritatis
evangelii salutis vestrae</hi>. Descendit, ne generaliter
illud atque non commode vel utiliter tractasse
videretur, et aliorum istud esset beneficium, non et
eorum ad quos loquitur. Adjunxit speciale, scilicet
quod ad Ephesios epistolam mittit hoc, inquit,
etiam vestrum est; nam et vos in hoc estis. Quid est
autem <hi>in quo et vos?</hi> in Christo scilicet. Quid autem <hi>in Christo?</hi> 
 quod <hi>audito verbo veritatis evangelii salutis
vestrae,</hi> fidem secuti estis jam in Christo. <hi>In quo credentes
signati estis Spiritu promissionis sancto.</hi> Ipsa
ratio exhortationis, plerumque mysterium; credere
in Christum, credere Evangelio, hoc est verbo veritatis,
inquit: in hoc, et vos <hi>credentes signati estis Spiritu
<pb n="1246D"/>
promissionis sancto:</hi> ut jam et vos Spiritum receperitis
sanctum promissionis Christi. Sed quoniam
velut aliud est Spiritus sanctus, aliud Christus, tamen
consummatio et perfectio et plena liberatio,
Spiritus sanctus est. <hi>Signati estis,</hi> inquit, <hi>in Spiritu
sancto promissionis</hi> circa ea quae promissa sunt: quoniam
nobis Spiritus sanctus promissus est et datus:
et de eo sic subjungit:</p>
<p>
          <emph>VERS. 14.</emph>
        </p>
<p> <hi>Qui est pignus haereditatis nostrae, in
redemptionem adoptionis</hi>, <hi>in laudem gloriae ipsius.</hi> 
<pb n="1247A"/>
Qui Spiritus, inquit, <hi>pignus est haereditatis nostrae:</hi> ipsum
enim nobis misit quasi pignus, haereditatem nos
adepturos esse coelestium et aeternitatis et gloriae Dei.
Hoc enim dictum in redemptionem adoptionis, ut nos
redimamur ab istis mundanis terrenisque et corporalibus
et carnalibus malis; et redimamur in adoptionem,
et filii existamus, quaerentes magis gloriam Dei.
Et gratia est quae meritum nostrum: ultra enim meritum
munus magnum, quod accipitur: gloria ejus est
qui praestitit, non ejus qui accepit.</p>
<p>
          <emph>VERS. 15.</emph>
        </p>
<p> <hi>Ideo et ego audita fide vestra in Domino
Jesu Christo</hi>. Specialiter descendit ad exhortationem
Ephesiorum, simulque cum illa admonitione, ne
aliter sentiant. Urbano dicendi genere <hi>audita,</hi> inquit, <hi>vestra fide in Domino Jesu Christo.</hi> 
 Haec enim summa
<pb n="1247B"/>
rerum est, haec virtus, hoc mysterium, ut fides in
Christum Jesum sit. Quae res etiam illud necessario
habet ut diligantur omnes sancti qui fidem in Christum
sumpserunt et sanctificati sunt. Ita is, qui fidelis
in Christum est, diligit sanctos, id est, sanctificatos
ex fide Christi et mysterio baptismi. Ergo et ego
audita fide Christi et mysterio baptismi; ergo et
ego <hi>audita fide vestra,</hi> vos diligo: audita etiam dilectione
vestra, <hi>dilectione in sanctos,</hi> operam dabo, ut
gratias agam pro Deo vobis.</p>
<p>
          <emph>VERS. 16.</emph>
        </p>
<p> <hi>Non cessabo gratias agens pro vobis,
memoriam vestri faciens in orationibus meis.</hi> Omnis
oratio quam agimus ad Deum, aut de eo agimus quod
accepimus, aut de eo ut accipiamus aliquid. Et quoniam
omnis, qui orationem facit, primo pro se facit,
<pb n="1247C"/>
deinde pro his, quos amat, sic ait Paulus in oratione
memoriam, inquit, vestri facio. Ergo est principalis
oratio, primo pro me, deinde etiam pro vobis.
Et illam duplicem causam supponit, gratias agens
pro vobis. Hoc de praeterito est. Sed adjunxit:</p>
<p>
          <emph>VERS. 17.</emph>
        </p>
<p> <hi>Deus Domini nostri Jesu Christi,
pater gloriae det vobis spiritum sapientiae.</hi> Hoc igitur de
futuro est, orationem facere cum aliqua petitione, ut
cum in Christum creditis, agam pro vobis gratias Deo:
rursusque orem et memoriam vestri faciam in orationibus
meis, ut Deus (qui Deus? ne aberrent, ne suspicentur
alia, vel gentilia, vel Judaeorum), <hi>Deus,</hi> inquit, <hi>Domini nostri Jesu Christi pater,</hi> 
 qui est pater gloriae. Potest
ergo separatum videri, ut Deus Domini nostri Jesu
Christi: ipse est enim Deus Christi: ergo et Dominus
<pb n="1247D"/>
noster est; quia Dominus noster, est Christus; et is Deus
noster, qui est Deus Domini nostri Jesu Christi, qui
longe separatus est a Deo Judaeorum; is ipse, qui et
pater gloriae. Ergo facio orationem, ut Deus det vobis
spiritum sapientiae, ut sapiatis, et quod verum est
intelligatis. Et hic et plurimis in locis satis confirmatum
satisque certum et demonstratur et ostenditur,
quod ut sapiamus atque intelligamus et verum
<pb n="1248A"/>
intelligamus, spiritus nobis a Deo datur, sed spiritus
sapientiae.</p>
<p>Denique adjungit, non nostrum probans esse quod
intelligimus, vel intelligere nitimur. Quid enim ait? <hi>et revelationis in agnitione ejus,</hi> </p>
<p>
          <emph>VERS. 18.</emph>
        </p>
<p>illuminatos oculos cordis vestri, <hi>ut det
vobis spiritum sapientiae et revelationis.</hi> Spiritus sapientiae
est ut ipse nos spiritus faciat sapere, et in nobis sit,
et quasi nos ipsi per nosmetipsos sapiamus, cum spiritus
nos faciat sapere. Porro spiritus revelationis, ut
reveletur nobis quasi extra nos, quod intelligamus, et
quod accipiamus et sequamur. Ita aliquo modo aliud
spiritus est sapientiae, aliud spiritus revelationis. Sciamus
igitur quasi duobus modis nos ad veritatem et ad
mysterium plenissimum pervenire, vel dum ipsi intelligimus
<pb n="1248B"/>
Deum, et scientiam de divinis comprehendimus,
vel dum revelatio quaedam est, id est quasi extrinsecus
admonitio, quae nobis ostendit Deum et omnia
divina. Est quidem apud quosdam praecipuum et magnum,
et quasi vero vicinum, revelatione aliquid percipere;
sed aut simile, aut paravit simile magis et
certum. Cum autem nos sapientiam accipimus, ut nostro
ingenio, et ut vere dicam, et quemadmodum etiam
hic positum est spiritu divino, quae sunt divina capiamus,
inter nos scilicet et nobiscum tractatum jam habentes,
et ut fas est dicere, jam quasi spiritu existente.
Oro igitur, ut det nobis spiritum sapientiae et
revelationis. Circa quam rem, subjunxit; scilicet, in
agnitione ejus, ut haec sit sapientia, et per haec revelatio,
id est ut Deum cognoscamus, habeamusque illuminatos
<pb n="1248C"/>
oculos cordis circa Dei cognitionem. Hoc,
inquit, precor vobis, ut sciatis quae sit spes vocationis
ejus, quae divitiae gloriae haereditatis ejus in sanctis.
Deum cognoscere, magnum quidem praemium; verumtamen
nescio quod parvum homini praemium,
nisi ipse aliquid consequatur, atque aliquo modo se
melior fiat. Ergo peto, inquit, ut spiritus vobis detur
sapientiae et revelationis in agnitione ejus, et oculos
habeatis cordis vestri illuminatos.</p>
<p>Sed quoniam, ut dixi, agnitio Dei magna quidem,
parva tamen apud nos, nisi exinde aliquid capiamus,
adjunxit, in ipsa Dei agnitione quid magis intelligatis;
ut <hi>sciatis,</hi> inquit, <hi>quae sit spes vocationis ejus.</hi> Primum
quam spem habeamus vocati: deinde quas divitias
consequamur, et divitias gloriae; quae sunt divitiae
<pb n="1248D"/>
gloriae haereditatis ejus, ut et gloriam ejus consequamur
et haereditatem, ut inter filios numeremur.
Cum enim in adoptionem nos recipiat pietas Dei, in
adoptionem filiorum suorum, haeredesque simus;
haeredes autem, non ut in mundanis est, eo pereunte
cujus quis haeres est, quod nefas intellectu et dictu
est; sed ut in his, de bonis, ut qui haeredes sunt habeamur;
ut quibus bonis Deus utitur, iisdem et nos
bonis utamur, simus in gloria, simus aeterni. Haec est
haereditas. Nam et cum Christo cohaeredes sumus, et
Christus Deus est: ergo cum Deo haeredes divitiarum
gloriae ejus sumus. Sed haec omnia sunt in sanctis,
<pb n="1249A"/>
id est in his qui sanctificati sunt mysterio, Christi nomine.
Probatissimum hoc ergo peto ut illuminemini,
et sciatis hoc magnum beneficium, ut imploret et roget,
ut nobis adventet spiritus, qui nos hoc doceat.
Et nos quidem pro nobis frequenter hoc petimus:
verum non parvum beneficium praestat ille qui jam
emeritus Domini et sanctificatus est. Idem ipsum rogat
nobis provenire quod nos cupimus et rogamus. Hoc
ergo Ephesiis se praestare Paulus commemorat.</p>
<p>
          <emph>VERS. 19, 20.</emph>
        </p>
<p> <hi>Et quae sit sublimitas magnitudinis
virtutis ejus in vos qui credidistis secundum operationem
potestatis virtutis ejus, quam operatus est in
Christo</hi>. Hoc, inquit, in orationibus meis peto, <hi>ut
det vobis spiritum sapientiae et revelationis:</hi> item peto
ut sciatis quae sit spes vocationis, quae divitiae; et
<pb n="1249B"/>
item ut sciatis quae sit sublimitas. Exponit ipsam
sublimitatem: <hi>magnitudinis,</hi> inquit. Sed quae est ista
magnitudo? <hi>virtutis</hi> adjecit. Item quae est ista virtus?
quae est in vobis, aut in vos, quod vobis illam praestat.
Quae est autem ipsa virtus quam vobis praestat?
ut credatis in eum et credatis secundum operationem
potestatis virtutis ejus. Multa autem operatio est virtutis
Dei: etenim quidquid per Christum factum est,
quasi operatio Christi est, ut mundus et omnia quae
et per eum facta sunt. Tamen operatio Dei vera certa
simulque magnifica, quam operatus est in Christo.</p>
<p>Subjungit autem quae sit illa operatio Dei quam
operatus in Christo est <hi>suscitans illum a mortuis, et
constituens illum in dextera in coelis</hi>.</p>
<p>
          <emph>VERS. 21, 22, 23.</emph>
        </p>
<p> <hi>Supra omnem principatum et potestatem
<pb n="1249C"/>
et virtutem et dominationem, et omne nomen
quod nominatur non solum in hoc saeculo: sed etiam in
futuro, et omnia subjecit sub pedibus ejus, et ipsum dedit
caput super omnem Ecclesiam, quae est corpus illius</hi>, <hi>plenitudo ejus</hi>,
 <hi>qui omnia in omnibus adimpletur.
Secundum,</hi> inquit, <hi>operationem potestatis virtutis</hi> Dei vos
credidistis. Est autem operatio virtutis Dei. Quamquam
in principio illa sit misisse Christum, vel illa propter
animas subjectum mundum fecisse; quoniam hoc et
altum et reconditum ab his rebus quae aperte manifestae
sunt; quippe quae gestae sunt, et gestae nuper,
et ante oculos adhuc versantur. Inde sumit expositionem
virtutis Dei, quam operatus est in Christo.
Quae illa est? ex resuscitatione a mortuis. Cum enim
resuscitavit a mortuis Christum, quam utique vidimus,
<pb n="1249D"/>
magna utique operatio est potestatis virtutis
Dei. Deinde haec quae consecuta sunt postea quam
suscitavit a mortuis, constituit illum in dextera sua
in coelis. Magnum utique hoc, tantum honorem dedisse,
tantam majestatem, ut et in coelis cum constitueret,
et in dextera sua constitueret. Parum hoc est:
<pb n="1250A"/> <hi>Supra omnem,</hi> 
 inquit, <hi>principatum;</hi> ut nullus alius
princeps, sive mundanus sive supra mundum, nonnisi
inferior Christo sit. Et <hi>supra omnem,</hi> inquit, <hi>potestatem,</hi> 
et supra <hi>omnem virtutem,</hi> supra <hi>omnem dominationem,</hi> 
et <hi>supra omne nomen.</hi> Quod nomen? vel
in terra, id est in saeculo, nominatum; vel in hoc
mundo, vel etiam in futuro. Item quid est quod praestitit?
quod omnia subjecit pedibus ejus, et quod ipsum
dedit caput esse supra omnem Ecclesiam: quam quidem
definit, ut intelligamus quid sit Ecclesia quae
corpus est illius; id est quae membra omnia sunt
Christi, Ecclesia est; quia ipsa <hi>plenitudo ejus,</hi> qui
omnia in omnibus adimpletur.</p>
<p>Haec ergo cum praestiterit Deus tanta et tam magnifica
Christo, et impleverit circa Christum quem
<pb n="1250B"/>
resuscitavit, magna utique operatio potestatis virtutis
ejus est, quam est operatus in Christo. Quoniam
sensus apparet, et summa dictionis, nunc singula
retractemus. <hi>Suscitans illum a mortuis</hi> quod
palam gestum, quodque omnibus testimoniis clarum
est, Deus Christum Jesum, qui fuit in carne, mortuum
et in cruce sublatum resuscitavit tertio die a
mortuis. Licet simplici intellectu mysterii ratio sit
magnifica, tamen suscitatum esse a mortuis, nihil
egisse mortem illam, quam homines sustinent, vel
per violentiam, vel per corporis necessitatem, Deum
hoc sustulisse, ut mors non valeret, magna utique
virtus Dei, magna potestas, magna operatio. Sed quoniam
saepe vel quid sit Christus, vel quid sit in carne
illum esse, vel quid sit in crucem illum sublatum
<pb n="1250C"/>
esse, vel quid sit resuscitatum esse, saepius diximus,
hoc breviter admonemus: nam mysterii plenioris
ratio, et a nobis in his libris saepe tractata est, et
alibi plenius explicata. Per Christum, id est per spiritum
recreatas animas et liberatas esse, ut in suam
originem reverterentur, et peccata tollerentur, in
quae lapsae animae fuerant. Quoniam autem homines
vivere non poterant per carnis imbecillitatem, missus
est Christus, id est spiritus, et intelligentia, et revelationum,
omnium divinarum rerum, et vitae aeternae
spiritus, ut per ejus mysterium, et per corporalem
mortem resuscitatae animae ad virtutem coelestem redirent:
simulque passus mortem crucis Christus, et
resuscitationem a patre suscipiens, imaginem per
mysterium praeberet animis omnibus ad resuscitationem.
<pb n="1250D"/>
Verum haec, ut dixit, et aliquo tempore.</p>
<p> <hi>Et constituens illum in dextera sua in coelis.</hi> Quoniam
Christus Dei motus est; motus autem in operatione
est; operatio vero motus semper in dextera est;
idcirco Christus in dextera Dei est constitutus
supra omnem principatum et potestatem. Primus
enim motus omnium, motus est Christi. Principatus
vero et potestates et virtutes et dominationes motus
sunt rerum agendarum, sive in divinis, sive in saecularibus.
Sed cum fons sit et origo et principale omne
<pb n="1251A"/>
quod movetur, idcirco supra omnem principatum positus
est Christus, ut supra omnem potestatem. Aliud
autem principatus est, aliud potestas: principatus in
actu est, potestas in virtute qua esse potest, non qua
jam est, sed qua aliquid esse potest. Cum autem
Christus ipsa origo est omnium, et in eo est quod
potentia est, supra omnem est potestatem. Itemque
cum fons sit omnium actuum; actus autem est principatus;
supra omnem principatum est. Item quoniam
sive cum est, et potest esse aliud ad ipsum, potentia
est, et potest ante quam actio est, esse supra omnem
actionem; in his omnibus vel in principatu, vel in
potestate virtus est: id est et ante actum; ut possit
esse et ipse principatus. Idcirco quoniam supra haec
omnia est Christus, et est supra omnem virtutem,
<pb n="1251B"/>
inde quoniam omnes illae potestates vel mundanae vel
coelestes vel ultra in aeternis, vel omnes principatus,
vel omnes virtutes quae dominationem tenent circa
unam quaeque enim dominantur. Fons autem
Christus est omnium: exinde enim omnia, quippe
qui pater totius motus est; et haec omnia motus sunt;
etiam supra dominationem omnem Christus est.</p>
<p> <hi>Et omne nomen.</hi> Omnia quidem nomina a posterioribus
inventa sunt, et maxime ab his qui in mundo sunt,
vel hominibus vel angelis, vel potestatibus. Etenim aeterna
illa omnia, res ipsae sunt, et potentiae viventes, aeternae,
intelligentes, quae substantialiter cognoscuntur.
Nullum igitur ibi nomen est, sed nomina illis addita
nostro vocabulo sunt, vel nostra lingua, vel ut dixi angelorum,
eorum tamen qui in mundo sunt. Porro autem
<pb n="1251C"/>
cum ille Christus spiritus divinus et sanctus et Dei
filius haec nomina a nobis accipiat, ultra est tamen
quam haec omnia vocabula viderentur imposita. Et
quidem quodam loco tetigimus quod nomen omne
post genitum est, et est in ipsis nominibus nomen
principale, quod vere supra omnia nomina est, et
unde omnia nomina sunt, quod graece <foreign xml:lang="greek">ὢν</foreign> dicitur.
At vero Christus et supra ipsum <foreign xml:lang="greek">ὢν</foreign> est: ergo et supra
omnia nomina. Sed illud <foreign xml:lang="greek">ὢν</foreign> in aeternis est; et si
in aeternis est, et Christus supra <foreign xml:lang="greek">ὤν</foreign> est, merito dictum
supra omne nomen, quod nominatur non solum in hoc
saeculo, sed etiam in futuro. Acrius et acutius: nomina
enim jam facta omnia sunt, quae per intellectum fingi
potuerunt ad expressionem earum rerum quas
intelligentes cepimus. Sed quoniam multa futura sunt
<pb n="1251D"/>
nova, et in illo saeculo magis nova, quod saeculum
futurum est, cum indicabuntur omnia; quibus utique
rebus nondum cognitis, nomina nondum a nobis imposita
sunt; neque enim possunt; quippe cum nota
non sint; supra ipsa quoque nomina quae futura sunt
praepositus est Christus: ita et in rebus primus ac
summus, quando supra omnes potestates, principatus,
et reliqua. Est supra omnia nomina, quando et in hoc
saeculo nullum nomen ei merito applicari possit, et
omnia quae futura sunt nomina, intra ejus sunt vel
<pb n="1252A"/>
appellationem vel substantiam, vel quamlibet de eo
pronuntiationem, et effationem.</p>
<p> <hi>Et omnia subjecit pedibus ejus.</hi> Multis et variis modis
una virtus intelligitur, quae Christus est, sive
motus, sive verbum, sive Christus primus universalis,
per quem omnia fiunt, facta sunt, futura sunt.
Merito ergo omnia subjecit Deus sub pedibus ejus.
Etenim progressio a Deo Christus, et per cuncta progressio
Christus est, et omnia quae provenerunt, et
quae redeunt in Deum, ipsius potentia redeunt. Item
 ergo omnia actione subjecta sunt sub pedes ejus. <hi>Et ipsum dedit caput super omnem Ecclesiam.</hi> 
 Multi
Ecclesiam, omnes animas dicunt. Ergo Christus, qui
spiritus est, per quem animae Deum cognoscunt et
spiritales efficiuntur, et liberantur a qualitate animae,
<pb n="1252B"/>
ut jam non tententur, neque ut labantur, quippe spiritales
factae per spiritum Christum, in quem credentes,
spiritaliter sentiunt, et sic in Dei cognitionem
veniunt. Hoc modo Christus caput est <hi>super omnem
Ecclesiam,</hi> quae est corpus illius. Ecclesia omnis, item
omnis anima, sed salvanda, et inde substantiam habens
de aeternis, per quam vigent omnia; et sic omnes
animae per Christum sicuti frequenter diximus.
Ergo omne corpus Christi anima est omnis quam ecclesiam
nominavit. <hi>Plenitudo ejus,</hi> id est ipsa Ecclesia,
quae corpus est illius. Plenitudo est ejus, qui omnia
in omnibus adimpletur. Christus plenitudo est, qui
omnis plenitudo adimpletur. Omne autem quod adimpletur,
exinanitur. Christus autem et exinanitus est,
vel ipse se exinanivit, et rursus recuperatis omnibus
<pb n="1252C"/>
per mysterium salvatisque animis universis, adimpletur
in omnibus. Ideo ergo plenitudo est. Sed sic
locutus est Paulus, ut diceret Ecclesiam corpus ejus
esse; cujus plenitudo est, inquit: et plenitudo ejus
est, qui omnia in omnibus adimpletur. De duobus his
verbis, plenitudine et capacitate, in aliis libris a me
distinctius et plenius explicatum est. Quemadmodum
Deus plenitudo tantum, quemadmodum Christus,
et capacitas et plenitudo. Haec omnia ad magnificentiam
Christi et ad potentiam dicta hoc agunt, hoc
probant, nihil ultra accipiendum, nihil extra sentiendum;
ac propterea errare Ephesios, si quid praeterea
adjungant, et ex doctrina vel Judaeorum vel mundana
associent: unde ad eosdem nunc redit, atque admonet,
jam in Christum receptos, et Christum recipientes,
<pb n="1252D"/>
nihil aliud quam plenitudinem Christi accipere
debere.</p>
<p>
          <emph>CAP. II.--VERS. 1, 2.</emph>
        </p>
<p> <hi>Et vos cum essetis mortui
delictis et peccatis vestris, in quibus aliquando ambulastis
secundum saeculum hujus mundi, secundum principem
potestatis aeris, spiritus qui operatur in filiis diffidentiae.</hi> Totus hic sensus jungendus est, et de
Ephesiis quod in peccatis fuerint; et de se ipso quod
Paulus in desideriis carnis et in consiliis carnalibus
<pb n="1253A"/>
fuerit. Ilis, inquam, omnibus, jungendum est illud
quod Deus, qui dives est in misericordia, salvos omnes
fecerit, et ipsum Paulum, et Ephesios. Sic enim
concludit, cujus gratia estis salvi facti, cum ambularetis
mortui delictis; et vos cum ambulaveritis mortui
delictis et peccatis vestris. Frequenter monui, mortem
duplici modo accipi, illam unam notam, cum fine
vivendi in mundo anima separatur a corpore; aliam,
cum in ipso corpore constituta, desideria carnis agit
atque in peccatis vivit. <hi>Vos,</hi> inquit, <hi>cum essetis mortui:</hi> 
et designavit mortis genus, <hi>delictis et peccatis
vestris, in quibus aliquando ambulastis secundum saeculum
hujus mundi.</hi> Ostendit quae sunt peccata, scilicet
desideria in mundo, de mundo, divitiarum, vel voluntatis
vel scientiae mundanae, vel religionis de mundo,
<pb n="1253B"/>
et caetera hujus mundi quae animam perdunt
errantem a scientia veritatis. Quod autem dixit <hi>saeculum
hujus mundi,</hi> sunt enim et superiora, et illa saecula
aeterna, quae quomodo intelligantur, et quam
significantiam habeant, aliis a me libris est replicatum.
Saeculum hujus mundi autem omnis regio mundana,
vel omnis mundus, in mundo motus rerum
tempus faciens et involvens. Non eodem modo saeculum
in aeternis est: esse autem aeternorum saecula,
etiam Paulus declaravit, et omnes prophetae: siquidem
dicitur et frequenter dicitur <hi>benedictus Deus in
saecula saeculorum.</hi> Etenim saeculum finitur; saecula
autem saeculorum, et de aeternis et in aeternum
sunt.</p>
<p> <hi>Secundum principem potestatis aeris,</hi> spiritus qui
<pb n="1253C"/>
nunc operatur in <hi>filiis diffidentiae</hi>. Qui ambulat secundum
saeculum hujus mundi, ambulat <hi>secundum
principem potestatis aeris,</hi> qui est spiritus filiorum diffidentiae.
Cum duo sint lux et tenebrae, veritas et
falsitas, bonum et malitia, non ita ut ex aequo sint;
neque enim fas est aliquid Deo vel per contrarium
comparari. Sic accipiamus et spiritus, unum fidei,
alterum diffidentiae. Spiritus satanas et ejus diabolus
hic substantiam de aere habet, id est de hyle atque
materia, et potestatem in ipsa materia, vel in eos qui
materialiter sentiunt. Est ergo ille princeps ejus potestatis
quae in aere est, id est in materia: qui princeps
spiritus est, sed ut dixi materiae; et in materiis
nunc operatur, <hi>in filiis diffidentiae:</hi> id est eorum animos
tenet, et ibi dominatur. Ergo qui vivit secundum
<pb n="1253D"/>
saeculum hujus mundi, vivit secundum principem
potestatis aeris spiritus, qui nunc operatur <hi>in filiis
diffidentiae.</hi> Est autem lectio duplex, spiritus operantis,
et spiritus qui nunc operatur. Aeris autem vel principem
vel spiritum materiae nos quidem diximus:
ratio tamen vehemens illa est quod ipse est inter elementa
princeps, aer scilicet. Nam et ignis aer agitatus
est, et aqua aer humectus est, terra aer siccus et solidus:
qui si omnia secum habeat, ipse est chaos,
id est tenebrae, et materia tenebrarum. Ignis autem
purior aer et coelum est, qui est aer agitatione succussus 
<pb n="1254A"/>.
Nam cum poeta ventorum describeret
potestatem, qua possent omnia confundere nisi regerentur,
in aerem dixit cuncta converti, si venti habeant
liberam potestatem.
<l>Ni faciat, maria ac terras coelumque profundum</l>
<l>Quippe ferant rapidi secum, verrantque per auras.</l> 
Horum separatio singulorum, mundi dispositio: sicut
Moyses docuit, qui separavit aquas in principio per
Dei verbum; separavit et terram, separavit et spiritum.
Ergo merito materiae spiritus, aeris spiritus
dicitur.</p>
<p>
          <emph>VERS. 3.</emph>
        </p>
<p> <hi>In quibus et nos omnes aliquando conversati
sumus.</hi> Ne injuriam Ephesiis faceret, qui dixerat <hi>cum essetis mortui delictis ac peccatis,</hi> 
 secundum
spiritum aeris ambulantes; adjunxit etiam se et caeteros;
<pb n="1254B"/>
ut aliquando conversati omnes sint secundum
hanc vitam, quam subjungit <hi>in desideriis carnis nostrae,
facientes voluntatem carnis nostrae et consiliorum</hi>.
Haec sunt circa quae habet princeps potestatis
aeris operationem, sed in filios diffidentes, ut
desideria carnis habeant, faciant carnis voluntatem,
et consilia carnis: quae qui abjecerit, jam Deum et
cognoscit, et sequitur; nihil de carnis operibus cogitans. <hi>Et eramus naturales 
 filii irae, sicut et caeteri.</hi> 
Quoniam et consiliis carnis et ex desideriis viventes; <hi>eramus,</hi> 
 inquit, <hi>filii irae naturales;</hi> id est secundum
naturam carnis geniti et materiae: ipsa enim
natura est. Non enim divinam naturam dicimus, sed
eam quae mundana est: et ubicumque nasci est, ibi
natura dicitur. Ergo in superioribus, quia ingenita
<pb n="1254C"/>
sunt omnia, cum dicuntur quaedam genita, quodam
mysterio intelliguntur genita, non eo modo quemadmodum
in mundo: ubi enim est natura, ibi generatio:
generatio autem est, cum ab eo quod non fuit,
aliquid esse incipit; aut ab eo quod aliter fuit, aliud
esse incipit; sicut de semine homo, vel virgulta alia
de semine, caeteraque alia animalia. At vero in aeternis,
quoniam quaecumque illa divina sunt, quasi quadam
discretione apparere incipiunt, ideo veluti generata
dicuntur: cum tamen eadem virtute sint, et
eadem substantia qua fuerunt, idcirco ut generata
non sunt. Neque enim cum Deus omnia fecerit natura,
non ea quae aeterna fecit ex aeternis, ut habuit;
sed tantummodo veluti separavit, et singula constituit:
quae quanta et qualia sint, aliis libris intelligimus.
<pb n="1254D"/>
Nunc vel Christum vel angelos vel animas caeteraque
omnia, quae aeterna sunt, in aeternis quasi
genita accipimus, cum longe aliter generatio sit, quae
in mundo est. Ergo eramus, inquit, naturales filii;
id est per naturam facti. Sed filii cujus? non Dei, sed
irae: ipse enim adversarius, qui est ira, nos ex materia
sibi vindicaverat. Sic, inquit, <hi>eramus</hi> nos <hi>filii
irae, sicut caeteri.</hi> Sunt enim proprie filii irae, qui ex
<pb n="1255A"/>
hoc mundo: sicut de quibus dixit <hi>sicut caeteri</hi> ut nos,
qui ex illo mundo sumus male viventes; id est secundum
carnem viveremus, quasi filii irae; quemadmodum
vivunt filii irae, hoc est sicut caeteri.</p>
<p>
          <emph>VERS. 4.</emph>
        </p>
<p> <hi>Deus autem, qui dives est et in misericordia,
propter multam charitatem suam miseratus est
nos</hi>. Vere enim divitiae magnae sunt Dei circa misericordiam.
Cum enim nos peccatis nostris alienos
fecissemus a Deo, cum essemus ex superiori mundo,
ille gratia sua donans peccata, indulgens etiam
delictis, nos sibi redemit per filium suum; cui cum non
pepercit ut nos liberaret, magnae sine dubio sunt ejus
divitiae, magna etiam charitas. Quantum enim est amoris
ejus in nos, cum filium suum propter nos exinanivit
ut nos redimeret passione sua? Haec igitur charitas.</p>
<p>
          <emph>VERS. 5.</emph>

<pb n="1255B"/>
        </p>
<p> <hi>Et cum mortui essemus peccatis, convivificavit
nos in Christo.</hi> Quia charitas Dei, inquit,
manet. Haec, inquit, est charitas; hae sunt divitiae;
ut cum substantia ex aeternis nobis esset, et cum
mortui essemus peccatis, redimeret nos per passionem
Christi, et salvos faceret. Quoniam autem passio
Christi, mortificatio est peccatorum; resurrectio autem
Christi, resurrectio est nostra; ait <hi>convivificavit
nos in Christo,</hi> id est ad vitam aeternam restituit; sed
per Christum <hi>cujus gratia estis salvi facti</hi>. Conclusit
quod maxime necessarium et ad omnes et ad Ephesios
fuit, ut nihil extra Christum accipiamus; siquidem
ejus gratia salvi sumus. Ergo et vos, Ephesii,
gratia Christi salvi facti, nihil extra accipere, nihil <hi>externum</hi> 
 in religione et fide habere debetis.</p>
<p>
          <emph>VERS. 6.</emph>

<pb n="1255C"/>
        </p>
<p> <hi>Et simul suscitavit, et simul collocavit
in coelis</hi>. Hoc sanctum plenumque mysterium est,
ut fidem habeamus in Christo, non nos nunc mereri
suscitationem vel regna coelestia; sed cum Christus
suscitatus, tunc nos suscitatos. Hoc enim ait <hi>simul
suscitavit.</hi> Item, <hi>et simul collocavit in coelestibus,</hi> Cum
enim collocavit Christum, simul collocavit etiam eos,
qui in Christo sunt et erunt. In coelestibus.</p>
<p>
          <emph>VERS. 7.</emph>
        </p>
<p> <hi>Ut ostenderet in saeculis supervenientibus
superabundantes divitias gloriae suae</hi>, <hi>in bonitate
super nos, in Christo</hi>. Non enim nobis reddidit
meritum: quippe cum non hoc meritis nos accipimus,
sed Dei gratia et bonitate. Suscitavit ergo nos simul
in Christo causa bonitatis suae, et gratia quae est in
Christo, ut ostenderet futuris saeculis et supervenientibus
<pb n="1255D"/>
divitias suas. Quas divitias? gratiam bonitatis
super nos. Sed omnia haec, ut saepe monet et ego insinuo,
in Christo. Ibi est enim omne mysterium
resurrectionis et nostrae et omnium. Per Christum
enim reconciliantur omnia: ipse enim janua est, ipse
resurrectio, ipse vita, et ad Patrem via.</p>
<p>
          <emph>VERS 8.</emph>

<pb n="1256A"/>
        </p>
<p> <hi>Nam gratia salvati estis per fidem</hi>.
Explicavit aperte, quod a nobis fides debeatur: tantum
autem debetur, ut credamus in Christo. Quod si
ita, solum hoc nostrum est; non merito nostro salvi
sumus, sed Dei gratia. Denique sic adjungit <hi>et hoc non
ex vobis; Dei donum est:</hi> </p>
<p>
          <emph>VERS. 9.</emph>
        </p>
<p> <hi>Non ex operibus, ne quis forte glorietur</hi>.
Quod salvi sumus, gratia, inquit, Dei est:
ita et vos, Ephesii, quod salvi estis, non ex vobis;
Dei donum est: neque ex operibus vestris, sed
Dei gratia est, et Dei donum est, non meritum
nostrum. Aliud esse opera, aliud meritum nostrum:
unde separavit <hi>non ex vobis</hi> dicendo <hi>non ex
operibus:</hi> praeter opera etenim, quae quotidie praebenda
sunt in officiis in pauperes, et caetera benefacta.
<pb n="1256B"/>
Sed etiam cum esse possit meritum ex officio
et religione, ex castitate et abstinentia; non enim
neque operibus vestris potest. Opera ista sunt.
Ideo utrumque conclusit <hi>non ex vobis, neque ex operibus,</hi> 
et adjecit <hi>ne quis glorietur.</hi> Nescio quomodo enim
qui operibus suis redditum meritum putat, suum
vult esse, non praestantis: et haec jactatio est.</p>
<p>
          <emph>VERS. 10.</emph>
        </p>
<p> <hi>Ipsius enim figmentum sumus</hi>, <hi>creati in Christo.</hi> 
 Ipse mysterio quodam nos finxit et
formavit in Christo, ut cum illo resurgeremus, cum
illo haeredes esse possemus, credentes in Christo. <hi>In opera bona quae paravit Deus.</hi> 
 Paravit, creavit, formavit
in Christo Deus opera, inquit, bona: scilicet
quae futura sunt, an haec quae nunc hic agimus?
Sed et sive quae futura sunt intelligamus, sive quae
<pb n="1256C"/>
nunc sunt, bona utique sunt, testes in Christo sunt.
Et videri potest de praesentibus dixisse operibus:
quippe cum ita subjungit <hi>ut illis ambulemus:</hi> </p>
<p>
          <emph>VERS. 11.</emph>
        </p>
<p> <hi>Memores in ipsis</hi>, inquit, <hi>operibus:</hi> 
ut jam eodem modo vivamus, et eadem opera faciamus,
quae bona sunt. Quippe jam figmento suo Deus nos
creavit in Christo, ut simus memores: ac propterea
fidem servantes, in ipsis jam operibus ambulemus. <hi>Et vos qui aliquando eratis gentes in carne.</hi> 
 Utique quia
dixit <hi>ambulemus,</hi> adjecit <hi>et vos utique ambuletis in
bonis operibus quae paravit Deus.</hi> Vos, inquit, <hi>qui aliquando
eratis gentes in carne,</hi> id est gentiliter sentiebatis;
et propterea carnaliter, id est carnis desideria
facientes. Cui contrarium illud est, esse in Christo,
id est spiritualiter vivere, et omnia secundum spiritum
<pb n="1256D"/>
cogitare. Hoc frequenter exposui. Utique illud
est, de Deo cogitare, in Deo sperare, habere ad
Deum animum, tendere ad Patrem, cognoscere viam
aeternitatis nostrae Christum, credere per ejus resurrectionem
nos resurrexisse.</p>
<p> <hi>Qui dicimini praeputium ab ea quae dicitur circumcisio
<pb n="1257A"/>
in carne manu facta. Vos,</hi> inquit, <hi>eratis gentes in
carne</hi> dicti ab his qui circumcisi sunt, id est Judaeis,
quae circumcisio manu facta est. Ab hac igitur
circumcisione, id est a Judaeis, vos dicimini praeputium;
id est qui circumcisi non estis. Cum autem
dixit, quod circumcisio quae manu facta est, vos praeputium
nominat; intelligi voluit, non esse a Deo datam
circumcisionem, quae manu facta est; sed
esse alteram circumcisionem quae mentis est, et desideriorum
omnium, et peccatorum omnium, ut vere
mundum a se circumcidat, et separet desideria carnis
universa. Quid enim prodest carnem circumcidere,
cum magis vitium omne per animos crescat ex carne?
Illa igitur, quae ex carne peccata sunt, circumcidenda
sunt: et haec circumcisio non mánu facta erit, sed
<pb n="1257B"/>
anima et spiritu. Hoc autem ideo dictum, ne pudeat
illos quod praeputium dicuntur: non enim aut hoc
extra religionem Dei est, aut vere dicitur; quippe
cum a Judaeis, cum dicatur idem ab ea circumcisione,
quae manu facta est: cum melior sit et verior circumcisio,
quam fecerit anima et spiritus, circumcidens
carnis omnia peccata.</p>
<p>
          <emph>VERS. 12.</emph>
        </p>
<p> <hi>Quoniam eratis illo tempore sine Christo.</hi> Cum enim gentes eratis, utique sine Christo eratis:
itaque semper Christus; sed quicumque receperit
Christum, in eum sumpserit fidem; tunc quasi circumcisus
est, et tunc erit in circumcisione, sed non
manu facta. Ergo ideo praeputium eratis, quoniam
non eratis cum Christo. Et hoc adjungit, non eratis
veri Judaei <hi>alienati a conversatione Israel.</hi> Vera enim
<pb n="1257C"/>
ejus conversatio, si secundum spiritum sentiamus,
et secundum spiritum vivamus, et Christo circumcidamur
a carnalibus desideriis.</p>
<p> <hi>Et hospites testamentorum, promissionis eorum spem non habentes, et sine Deo in hoc mundo.</hi> Hoc est,
gentes eratis; et quia nihil agebatis cum Christo, et
eratis sine Christo, idcirco, inquit, non eratis in conversatione
Israel, idcirco hospites eratis testamentorum,
id est alienati testamento. Quid est testamentum?
a promissione testamentorum; hoc est promissionis
eorum quae Deus promiserat per testamenta
sua, id est per prophetas, spem non habentes: scilicet
promissionis eorum spem non habentes. Cum
enim essetis sine Christo non vobis promittebatis
spem promissionis eorum testamentorum: quippe
<pb n="1257D"/>
cum ab his hospites essetis et alieni, et essetis sine
Deo, id est sine Christo. Sic enim dixit <hi>cum essetis
sine Christo.</hi> Ecce et hic Deum Christum appellavit.
Deinde potest intelligi sine Deo, quia ex Christo Deus
est. Eratis autem in hoc mundo sine Deo. Sine Deo
vivit, et hospes est a promissis testamentorum, et
alius a vero Israel, cui coelum et regna coelorum promissa
<pb n="1258A"/>
sunt in aeterna vita et Dei gloria.</p>
<p>
          <emph>VERS. 13.</emph>
        </p>
<p> <hi>Nunc autem in Christo vos, qui aliquando
longe eratis, facti estis prope in sanguine Christi.</hi> 
Omnis oratio, quae exhortationem tenet, post generalem
disputationem revocat sententiam ad eos ad quos epistolam
scribit, ad Ephesios scilicet. Ergo, inquit, <hi>vos</hi> 
quoque <hi>qui aliquando longe eratis,</hi> id est gentiles,
nunc autem in Christo <hi>facti estis</hi> quemadmodum <hi>prope in sanguine Christi:</hi> 
 quoniam non opera nostra,
neque Ephesii sua prope sint, et in Christo sint; sed <hi>sanguine,</hi> 
 inquit, <hi>Christi.</hi> </p>
<p>
          <emph>VERS. 14.</emph>
        </p>
<p>Et exponit quid illud est quia per
sanguinem Christi in Christo sumus, perfidem tamen. <hi>Ipse est enim pax nostra.</hi> 
 Per mysterium etenim
ejus reconciliati Deo sumus etiam non alieni neque
<pb n="1258B"/>
adversarii. Cum enim alios colebamus, et idolis serviebamus,
quasi bellum habebamus cum Patre, id
est cum Deo. At medius Christus mysterio suo et
passione reconciliavit nos in se. Ergo <hi>pax nostra, qui
fecit utraque unum; et medium parietem materiae solvens,
inimicitias in carne sua.</hi> </p>
<p>
          <emph>VERS. 15.</emph>
        </p>
<p> <hi>Legem mandatorum, in decretis evacuans.</hi> Pax, inquit, nostra Christus est: quem et alibi mediatorem
appellat. Ipse enim se interposuit inter divisa
regna, cum animae a Dei fonte natae, in hoc mundo teneantur
vel tenerentur: ut intercederet medius paries,
quasi saepes ac maceria, per illecebras carnis et mundanas
cupiditates. Christus mysterio suo et carne et
passione et disciplina medium istum parietem solvit,
id est vincens carnem et vincendam docens, et mundi
<pb n="1258C"/>
cupiditates solvens ac solvendas docens, medium parietem
sustulit: in carne tamen, inquit, suas inimicitias
utique solvens. Ergo non nostri laboris est,
quod saepe moneo, ut nos solvamus; sed sola fides
in Christum nobis salus est. Ille enim solvit omnes
inimicitias in carne sua. Item solvit et legem mandatorum,
in <hi>decretis evacuans</hi> eam, ut non per opera
neque per sabbata. Ipsa enim decreta sunt in lege
ipsaque mandata: nunc, inquam, hujusmodi praecepta
observationum, quae carnaliter intellecta sunt,
evacuavit Christus. Quibus evacuatis, medium quod
intercesserat, sublatum est: nec animae jam impediuntur
quasi objecto mundo, id est cupiditatibus mundanis,
et intellectibus, et desideriis scilicet carnalibus,
ne videant Deum, cognoscant, sequantur, etiam cum
<pb n="1258D"/>
eo juncta sint. Hoc enim docet <hi>ut duo conderet in semetipso,
in uno novo homine faciens pacem</hi>. Dixi
quos duo; animas, et superiora illa, aeterna scilicet
et spiritalia. Cum ipse Salvator, qui spiritus est
et sanctus Spiritus, in animas descendit, junxit duo
superiora spiritalia, et animas spiritales esse fecit,
et condidit in semetipso in uno, inquit, novo homine.
Novus autem qui est homo? spiritalis: vetus enim
animalis est, et exinde carnalis.</p>
<p>
          <pb n="1259A"/> <hi>Faciens,</hi> inquit, <hi>pacem:</hi> id est discissis et separatis
et pugnantibus, id est animis ad terrena dilapsis et
terrena sequentibus, et idcirco repugnantibus his quae
coelestia sunt et spiritalia; pacem, inquit, fecit; dum
reconciliavit spiritalia et Deum; ut jam unum animo
sentiant, unum colant, unum sint, scilicet spiritales.</p>
<p>
          <emph>VERS. 16.</emph>
        </p>
<p> <hi>Et ut exhiberet et reconciliaret ambos
in uno corpore,</hi> Deo. Jungens, inquit, ut
diximus et animas et spiritum, pacem fecit: ut exhiberet
conjunctos dnos illos quondam separatos, et
reconciliaret Deo. <hi>In uno,</hi> inquit, <hi>corpore;</hi> id est, ut
ipsa anima jam spiritus cum esset, et ipse spiritus
cum jam animam sibi vindicaret, esset unum corpus,
quod fuerat antea separatum. Sed hic corpus accipiamus
item copulationem, ut substantiam unam;
<pb n="1259B"/>
quod est coeleste corpus et in aeternis. Corpus quomodo
dictum est? de Domino nostro Jesu Christo;
quod corporalis substantia est Christus corporalisque
majestas. <hi>Per carnem interficiens inimicitias in
semetipso.</hi> Hoc autem est mysterium crucis, ut in
poenam tollerentur omnia, quae inimica sunt animis
et spiritui nostro; id est desideria mundana, carnis
cupiditates, ipsaque caro quodam modo corrupta atque
vitiosa. Per carnem ergo Christus interfecit inimicitias,
id est omnia adversa animis. Et ubi interfecit? <hi>in semetipso.</hi> 
 Ideo enim assumpsit carnem, ut in
semetipso vinceret carnem; et sic per carnem carni
prodesset, interficiendo corruptionem carnis; et per
resurrectionem, assumendo puram atque aeternam
carnem atque omne corpus deitatis; cum omnia spiritus
<pb n="1259C"/>
fiant, sicut multis locis et Paulus docet, et res
ipsa manifestata est. In quo etiam illud, quod ubique
ostendamus velim, quia Dominus noster Jesus Christus
istam ipsam quodam modo carnis et mundi pugnam
vicit, superavit. Nostrum pene jam nihil est,
nisi solum credere qui superavit omnia. Haec est
enim plena salvatio, Christum haec vicisse, Christum
ideo in cruce sublatum esse, Christum ideo resurrexisse,
ut nobis in eum credentibus salus, aeternitas
et coelorum gloria pararetur.</p>
<p>
          <emph>VERS. 17.</emph>
        </p>
<p> <hi>Et veniens evangelizavit pacem nobis
qui longe, et pacem his qui juxta</hi>. . . Omnem actum et
adventum Domini Salvatoris per ea quae geruntur et
gerenda sunt, exprimit. Adventus enim Domini evangelizavit
pacem, id est ut reconciliarentur homines,
<pb n="1259D"/>
totusque mundus per animas in Deum respiciens,
nihil adversi sentiret, haberet pacem. Quod autem
dixit quod Deus, id est Salvator, veniens evangelizavit;
omne quidquid bene est et bonum pronuntiat,
evangelium dicitur. Deum enim nuntiare, et Deus ut
cognoscatur docere, et in Deum conversionem nuntiare,
evangelizare est: et hoc est evangelizare pacem,
ut non discordantibus animis et errore depravatis,
dum servimus vel hylicis potestatibus, bellum
<pb n="1260A"/>
quodammodo geramus in Deum. Hoc est, inquam,
pacem evangelizare rursus quod dixit et <hi>qui longe,</hi> 
et <hi>his qui juxta</hi> ad id referendum quod est Judaeis et
gentibus. Namque juxta sunt Judaei scilicet, longe
autem gentes. At vero quoniam ipse Salvator accepit
evangelium ut in gentes pronuntiaret Deum, primo
illud posuit; ut vere etiam Christus adveniens his
pronuntiaret pacem, qui longe sunt, id est gentibus
sicut multis rebus ostenditur. Nam et meliores filii
dicuntur qui ex gentibus ad credulitatem veniunt
quam ex Judaeis. Verumtamen ne et illis negaretur,
adjunctum et <hi>his qui juxta sunt.</hi> </p>
<p>
          <emph>VERS. 18.</emph>
        </p>
<p> <hi>Quoniam per ipsum accessum habemus
utrique in uno spiritu ad patrem</hi>. <hi>Utrique,</hi> ut
dixi, et Judaei et gentes per ipsum Christum habemus
<pb n="1260B"/>
accessum ad patrem. Sed quomodo? in uno
spiritu enim, qui Christus est: dum in ipsum credimus,
in nos illabitur, et Deum sentimus, et Deum
cognoscimus, et Deum colimus. Ergo in ipso spiritu
ad patrem ut venire possimus, per Christum utrique
venire poterimus. Itaque Judaei nisi per Christum ad
patrem venire possunt; quemadmodum et gentes
nullo alio extrinsecus vel idolo, vel potentia, vel
qualibet, ut ipsi nominant, majestate.</p>
<p>
          <emph>VERS. 19.</emph>
        </p>
<p> <hi>Ergo jam non estis hospites et incolae</hi>, <hi>sed estis cives sanctorum et domestici Dei.</hi> 
 Concludit ad
speciem, Ephesiorum scilicet, quod non sint etiam alieni
neque incolae neque hospites. Qui enim peregrinantur
a Deo, quoniam in Dei operibus manent, id est in mundo,
hospites et incolae sunt ut possint esse domestici,
<pb n="1260C"/>
Etenim si et daemonibus immolabunt, postea credentes
et sequentes Deum, sunt domestici, sed in
mundo. Nunc autem qui non credunt, ii hospites
sunt et incolae. Porro quod concludit ad Ephesios,
si qui Deum crediderit, et per Christum se ad Deum
pertinere cognoverit, neque hospes neque incola est; <hi>estis</hi> 
 ergo, inquit, Ephesii, <hi>cives sanctorum et domestici
Dei.</hi> In unam enim civitatem, id est aeternam illam
superiorum divitiarum, quam Hierusalem vocant,
conveniunt omnes, et sunt <hi>cives sanctorum et Dei domestici:</hi> 
quoniam in eadem civitate Deus veluti rector
et dominus et princeps est. Iidem ergo <hi>domestici
Dei.</hi> </p>
<p>Quid autem intelligamus <hi>cives sanctorum?</hi> quasi
aliud erunt isti qui cives dicuntur, et aliud sunt
<pb n="1260D"/>
sancti. Quod si ita est, qui sunt sancti, et qui cives?
intelligendum puto sanctos posuisse apostolos et
prophetas et caeteros, qui Deum aut passi sunt aut
viderunt; hoc est qui inhabitante in se spiritu, divina
locuti sunt, aut praesentem aliquo modo viderunt;
aliquo modo dixi, vel per carnem, vel per spiritum,
ut Abraham, ut apostolus, ut caeteri ii per carnem et
per spiritum, ut omnes apostoli: hi ergo sancti sunt.
Qui autem credunt in Christum sine horum aliquo, <hi>cives</hi> 
 sunt <hi>sanctorum et domestici Dei.</hi> </p>
<p>
          <emph>VERS. 20.</emph>

<pb n="1261A"/>
        </p>
<p> <hi>Superaedificati supra fundamentum apostolorum.</hi> Satis ipse declaravit, aliud esse sanctos, aliud
vices: siquidem superaedificatos dixit istos supra fundamentum
apostolorum. Item ut praecepta vel observare
debeant, vel ad Dei cognitionem, vel ad cultum ac
religionem. Jesus Christus, et praecepta ejus, fundamenta
sunt apostolorum: quae fundamenta superaedificationem
habent jam ex vita et ex moribus et ex
genere vivendi et disciplina. Primum tamen fundamentum
est ad vitam: caetera, ad exornandum et
exaedificandum. Primum, inquit, fundamentum est
Christum credere, et in eo spem habere, et in Deum
fidem mittere. Hoc autem docent apostoli; et hoc
est fundamentum etiam prophetarum: bono ordine,
secundum illud quod supra divisi, ut sanctos dicerem
<pb n="1261B"/>
et eos qui viderunt et eos qui spiritum toleraverunt.
Viderunt enim apostoli, spiritum habuerunt
prophetae. Secundum igitur praecepta apostolorum
et prophetarum (quae praecepta Christi) est
annuntiatio, et est fundamentum totius aeternitatis
et spei.</p>
<p> <hi>Superaedificati</hi> estis, inquit, <hi>in ipso angulari lapide
Jesu Christo.</hi> Omnis medietas inter duo semper posita.
Haec, duo aut jungit aut separat. Sed ubi separatio
est animis, ibi mundus <foreign xml:lang="greek">φραγμὸς</foreign> dicitur, id est
maceria. Ubi autem junctio animis, Christus est, et
lapis dicitur angularis, quoniam vere angularis lapis:
et is est qui in primo collocatus est: vere angulo
fundamentum positum, duobus lateribus jungit. Hunc
lapidem <foreign xml:lang="greek">ἀκρογωνιαῖον</foreign> appellavit: non enim tantum
<pb n="1261C"/>
angularis, sed qui primus et summus est, unde incipit
fundamentum anguli, qui duo jungit et copulat et
unum reddit. Etenim duo, sicuti diximus, vel superiores
animas, quae etiam cum Christo fuerunt; et
istas quae hic sunt sanctae, et mysteriis Christum habentes;
vel ipsas illas omnes Christi animas, etiam
gentium animas, quae junguntur illo angulari lapide
Jesu Christo.</p>
<p>
          <emph>VERS. 21, 22.</emph>
        </p>
<p> <hi>In quo structura compacta in
templum sanctum in Domino.</hi> Omnes enim animae
collectae, omnesque homines spiritales redditi
per Christum struuntur, ubi Deus inhabitet,
quasi templum sanctum; ut cum in omnibus inest
Christus, et cum est in Christo Deus, omnes templum
sint per Christum Dei. <hi>In quo et vos coaedificamini
<pb n="1261D"/>
in habitaculum Dei in spiritu.</hi> Ut saepe
docui, ad speciem, id est ad Ephesios, rem vocat,
ut et ipsi aedificati in eodem angulo sint, id est
in spiritu Christi, ut et ipsi habitaculum sint Dei.
Magna autem moderatione, ut exhortatio fieret: non
enim jam factos dicit, sed adhuc aedificari: deest
enim illis; et idcirco admonet et hortatur. Et cum
illos habitaculum Dei in spiritu dicat, utique quid
agit aliud, nisi ut aliud quodlibet excludat ex animis,
<pb n="1262A"/>
solumque Christum ibi animas coaedificare
adhuc dicat, ut templum fiant Dei?</p>
<p>
          <emph>CAP. III.--VERS. 1, 2.</emph>
        </p>
<p> <hi>Hujus rei gratia ego Paulus
vinctus Christi</hi>, <hi>pro vobis gentibus: si tamen
audistis dispositionem Dei gratiae.</hi> Supererat ut cum
de rebus locutus esset, quod spes omnis in Christo,
sic et spiritu coaedificentur omnes, ut sint habitaculum
Dei; supererat, inquam, ut id doceret quis ipse
esset; an ipse impleret coaedificationem per evangelium,
daretque rationem auctoritatis suae ut ei crederetur.
Hoc igitur adjungit <hi>hujus,</hi> inquit, <hi>gratia,</hi> id est
ut habitaculum Dei in spiritu aedificemini. Non enim
tantum Ephesiis istud, sed omnibus dictum audiatis.
Denique <hi>pro vobis,</hi> inquit, <hi>gentibus vinctus Christi
Paulus;</hi> vinctus, aut associatus ad evangelium Christi,
<pb n="1262B"/>
aut qui multos labores et poenas toleravi, et pro vobis tolerarem,
annuntians Christum: et sim vinctus Christi;
qui annuntiando Christum, vinciar; sed propter vos.
Id ut probare videretur, se pro gentibus vinctum esse
Christi, adjecit mysterii erga se habiti fidem. <hi>Si
tamen,</hi> inquit, <hi>audistis dispensationem Dei gratiae.</hi> 
Id est, si est cognitum vobis quae gratia disposita sit,
id est quomodo per me evangelium ordinatum sit, ut
annuntietur Deus per Christum, et Christi virtus,
quae virtus Dei est. <hi>Quae data est mihi in vos secundum
revelationem.</hi> Etenim, sicut ipse Paulus
multis locis memorat, non ab hominibus, neque per
homines mysterium accepit aut didicit, sed revelata
illi cuncta sunt. Hoc enim dixit, gratiam sibi datam,
sed per revelationem. Quo in loco intelligi licet
<pb n="1262C"/>
christianum ex revelatione fieri posse, et maxime
fieri. Electus quidem est, et vas electionis dictus est
Paulus; verumtamen quia Dei potentia omnibus modis
gratiam suam ministrat, intelligamus esse istam
legitimam mandatorum Salvatoris disciplinam, uti
renascatur homo per spiritum et aquam, et sic Christi
spiritum recipiat. Sed id et ab hominibus et per homines.
Istud vero quod Paulo provenit (quamquam
hoc, ut aestimatio nostra est, meruit solus) tamen,
ut dixi, revelatio Dei ejusmodi aut alio simili modo
per Dei gratiam fieri potest. Unde non est abnegandus
a Christi gratia, cui revelatio per Christi gratiam
data sit, ut spiritu compleretur; et Christi cognitione
per revelationem habita, deserviret.</p>
<p>
          <emph>VERS. 3, 4.</emph>
        </p>
<p> <hi>Notum mihi factum est mysterium</hi>,
<pb n="1262D"/> <hi>sicut antescripsi in modico; prout potuistis legentes
intelligere prudentiam meam in mysterio Christi.</hi> 
Et hic quoque admoneo revelationibus posse cognitum
esse mysterium Christi: et licet circa Paulum
ex electione Domini videatur impletum, tamen quoniam
electio Domini libera est, etiam circa alios
potest ut non ab hominibus neque per homines fiat
cognitio verae plenaeque deitatis. Magna quidem et
<pb n="1263A"/>
unica dignatio, et fortassis ex parte quod fiat hodie,
concedatur. Etenim cum ipse dixerit, si propheta
aliquis et de eodem alius sibi revelatum dixerit, sedeat
et cognoscat qui prophetat, ut audiatur is qui
sibi revelatum dicit; ergo et revelari potest; et quod
parte, eodem modo etiam in toto. Etenim mysterium
Domini et Dei voluntas in omni potentiam suam
extendit: et illum posse omnia, et velle quae potest,
accipere debemus; et haec alterius quaestionis sint.
Nunc revelatum sibi mysterium ostendit; cum
dixit Paulus id se scripsisse Ephesiis, id est ipsum
mysterium; non revelationem, sed quod revelatum
est, hoc est mysterium. Scripsi, inquit, sed immo
dico; et ut potuistis, inquit, <hi>legentes intelliegere,</hi> in
quantum potuistis prudentiam meam; in mysterio
<pb n="1263B"/>
Christi prudentiam. Scientiam posuit non illam quae
praevidet sua potentia quae sunt, quae futura sunt ratiocinando
invenit et comprehendit: at hic scientiam,
prudentiam nominavit. Non enim per prudentiam
consecutus; sed postea quam consecutus est, habere
coepit prudentiam. Denique prudentiam, inquit, in
mysterio Christi; id est in eo quod percepi, quod
mihi revelatum est, quod mihi notum factum est; id
est in eo, quod doctus sit prudentia, in eo quod
sibi revelatum est vel memoria, vel scientia, vel intelligentia.
Hae enim sunt partes prudentiae: ita et
locus prudentiae est, et tamen non per prudentiam
mysterium consequi possumus, sed per revelationem.</p>
<p>
          <emph>VERS. 5.</emph>
        </p>
<p> <hi>Quod aliis generationibus non fuit notum filiis hominum.</hi> Potest hoc ad prudentiam
<pb n="1263C"/>
argumentum esse, uti Deo revelatum illi sit, quia
prudens erat et percipere poterat revelationem,
mysterium; et solus meruit propter prudentiam mysterium
nosse, <hi>quod aliis generationibus notum non
fuit filiis hominum.</hi> Quid est <hi>aliis generationibus?</hi> id est
ante mea tempora. Generationes enim, sicuti in
evangelio lectum est, quasi per homines tempora.
Nulli, inquit, eorum qui ante me in generatione fuerunt
filii hominum; nulli, inquit, notum fuit de mysterio.
Quod sit mysterium, quod revelatum sibi et
notum factum Paulus dicit, saepe locuti sumus. Adjiciendo
autem <hi>filiis hominum</hi> ostendit fortasse mysterium
illud antequam Paulo revelatum est, fieri
potuisse ut revelatum sit angelis; id est non filiis hominum, <hi>sicut nunc revelatum est sanctis ejus apostolis.</hi> 
<pb n="1263D"/>
Plene mysterii concordiam quod unum sit atque idem,
quod sibi revelatum est et apostolis, docet. Ne discordet
et non idem videatur esse per praesentiam Christi
traditum apostolis, quod ipse sibi per revelationem
traditum dixit; conjungit id sibi revalatum quod
sanctis apostolis. Parum est: adjicit <hi>et prophetis in
spiritu.</hi> Acute et vehementer: etenim propheta qui
mysterium locutus est, in Spiritu illi revelatum est;
mysterium ipse non scivit. Quia dixit filiis hominum
revelatum non fuisse neque notum mysterium; fuit
<pb n="1264A"/>
autem notum et prophetis, qui filii hominum sunt;
adjunxit notum, sed <hi>in Spiritu;</hi> id est cum afflati Spiritu
mysterium loquerentur.</p>
<p>
          <emph>VERS. 6.</emph>
        </p>
<p>Ipsis tamen non notum fuit, <hi>Esse gentes
cohaeredes et concorporales et participes promissionis
ejus in Christo per Evangelium</hi>. Hoc est quod
sibi mysterium notum factum esse dixit, simulque
etiam <hi>sanctis apostolis</hi> et <hi>prophetis in Spiritu,</hi> quod
et gentes cohaeredes sunt in Christo et concorporales,
id est ejusdem quasi corporis: quod saepe ita
memorat ut omnes animae sanctae et liberatae, et
Christi spiritu junctae, unum corpus esse dicantur.
Exinde ergo participes promissionis ejus in Christo
sunt etiam gentes. Non enim solus Israel, sed et gentes,
quae in Christo per evangelium concorporatae
<pb n="1264B"/>
fuerunt, participes promissionis; quod aeternam gloriam
merebuntur, quod vitam, quod remissionem
peccatorum, et caetera, quae et Deus et Salvator promisit
se sequentibus. Ergo omnes per evangelium
promissionis participes in Christo sunt.</p>
<p>
          <emph>VERS. 7, 8.</emph>
        </p>
<p> <hi>Cujus factus sum ego minister secundum
donum operationis Dei, quae data mihi est secundum
operationes virtutis ejus</hi>. Minister, inquit, sum
evangelii factus ipsius, per quod in Christo participes
promissionis et gentes et Israel sumus: cujus evangelii
ego minister, factus autem dono gratiae Dei. Ubique
enim non nos meritis nostris hoc accipere, sed gratia
Dei, memorat Paulus; ut dantis sit, non accipientis,
quidquid gratiae datur. Quod autem adjunxit <hi>secundum
operationem virtutis ejus,</hi> et hoc quoque Deo tribuit;
<pb n="1264C"/>
ut si quid ego operer, virtus Dei sit. Non enim
in me mea virtus operatur, sed Dei. Quomodo autem
utrumque jungat et quid sequatur, perspiciendum
diligenter est. Adjungit enim: <hi>Mihi minimo omnium
sanctorum data est haec gratia . . . </hi> Si operatio jam
agentis est, et secundum operationem data est gratia,
meritum est prius operantis, et sic gratia. Sed
supra dixit, secundum donum gratiae Dei datam esse
hanc gratiam, ut minister esset evangelii: soli vero
posterius data est, qua nunc operatur, et operatur
virtute Dei, et dicitur <hi>propter operationem virtutis Dei
data est gratia.</hi> Quid igitur? operatio ante gratiam
data est? an postea gratia data? Sed cum dicitur
operationem virtutis Dei esse, jam data est gratia.
Rursusque cum dicitur, secundum Dei gratiam factum
<pb n="1264D"/>
ministrum esse Paulum, ante operationem intelligimus
datum donum, ut minister esset; et donum
Dei esse gratiam quod minister est. Jam ex accepta
gratia ministri cum operetur; et illa gratia est,
ut operatio ejus ex virtute Dei sit. Ita ut minister
esset, donum Dei fuit; ut esset operatio Dei virtus
in eo, gratia Dei fuit. <hi>Mihi</hi> igitur <hi>omnium sanctorum
minimo haec data est,</hi> inquit, <hi>gratia.</hi> Quae illa gratia?
<pb n="1265A"/>
secundum operationem virtutis ejus inter gentes evangelizare.
Quid autem evangelizare, subjicit: non apostolorum
minimo, sed sanctorum, inquit. Sancti enim, et
fide et spiritu sancti, sunt apostoli, quibus mandatum
est evangelium. <hi>Incomprehensibiles divitias Christi</hi>.
Quae enim aut divitiae tales esse possunt, aut quemadmodum
comprehendi divitiae, quae sunt Christi, quae nos
faciant Dei filios, aeternam vitam tribuant, corruptionem
omnem auferant, mortem ipsam interficiant, in coelis
esse faciant, peccata donent omnia? Ergo magnae divitiae,
et in tollendis malis indulgentia peccatorum, et in
dandis bonis, et tantis bonis, quae supra dixi, et alia
talia.</p>
<p>
          <emph>VERS. 9.</emph>
        </p>
<p> <hi>Et illuminare omnes quae sit dispositio mysterii.</hi> Ordo: data est mihi gratia inter
<pb n="1265B"/>
gentes evangelizare et illuminare omnes. In qua re <hi>illuminare?</hi> 
 quid sit <hi>dispositio mysterii;</hi> ut non solum
mysterium evangelizent sed et illuminent, id est aperiant
quae sit dispositio mysterii. Quod autem dixit <hi>illuminare omnes</hi> 
 tenuit et Israel et gentes. Accepit
enim sine dubio in gentes evangelium; sed et Judaei
illuminari possunt, si sequantur, si obediant. Quid
autem sit <hi>dispositio mysterii,</hi> exponendum est; quoniam
illuminare se dixit Paulus. Sed id in sequentibus
declaravit <hi>absconditi a saeculis in Deo.</hi> Data mihi,
inquit, inter gentes est gratia, <hi>omnes illuminare quae
sit dispositio mysterii.</hi> Cujus mysterii? quod absconditum
est, inquit, a saeculis in Deo.</p>
<p>Quid est a saeculis, et quid in Deo; quid est absconditum;
et quomodo absconditum; breviter explicemus.
<pb n="1265C"/>
A Deo, qui pater est primus, genitus est Christus qui est
lumen ex lumine, et Deus ex Deo, qui Jesus est, qui
Deus ex Deo est. Nemo me velut alterum Deum dicere
existimet; sed ita ordo loquendi flagitat. In hoc,
inquam, Christo, qui Deus ex Deo est, omnia perfecta
sunt, et per ipsum, omnia; sed quod nunc necessarium
est, in ipso omnia. Sic enim dictum, et per
ipsum, et in ipso. Si igitur in ipso omnia, quamquam
per ipsum omnia, sed Deus in ipso omnia; etiam
hoc mysterium est, et in ipso absconditum. Absconditum
autem quibus? a saeculis. Christus enim unigenitus
Dei filius, et ab ipso reliqua creata sunt: id
est per ipsum Dei opera in ipso operante per ipsum.
Omnia saecula igitur posteriora Christo; quippe a
Christo facta. Nihil igitur ante Christum, nec superiora
<pb n="1265D"/>
ante Christum. Nullo temporis exordio Christus
natus ex Deo. His igitur saeculis, item ab his in Deo
mysterium absconditum est, ut suis temporibus reveletur,
Dei filium Christum venire, carnem induere,
succurrere, liberare hominem, donare peccata, in
aeterna et coelestia tollere, justificare, et glorificare,
<pb n="1266A"/>
et caetera quae subjungit. In quo igitur mysterium
hoc absconditum est? <hi>in Deo.</hi> In quo Deo? qui universa
creavit. Si enim per ipsum revelatum est
mysterium in ipso absconditum; fuit autem absconditum
antequam veniret, revelatum est posteaquam
venit. Quis iste est? qui universa, inquit, creavit. Ergo
creator licet Deus accipiatur, sed per Christum tamen
creator Deus. Creator enim non convenit Deo, sed
convenit Christo, et sic per Christum Deo. Ille enim
genuit Christum: Christus creavit omnia ipso Deo
operante et per se creante. Ita unum est quod creata
sunt omnia, et ab uno creata sunt. Si quidem Dei
patris opera per Christum creata sunt omnia.</p>
<p>
          <emph>VERS. 10.</emph>
        </p>
<p> <hi>Ut innotesceret principibus et potestatibus
in caelestibus per Ecclesiam multiformis sapientia
<pb n="1266B"/>
Dei.</hi> Hoc est mysterium quod absconditum in
Deo, id est in Christo, quod postea revelatum est
non animis sed hominibus, neque tantum hominibus
sed <hi>omnibus principibus et potestatibus in coelestibus,</hi> 
et revelatum est per Ecclesiam, quod scilicet
per mysterium sapientia Dei est. Cum autem dixit <hi>principibus et potestatibus in caelestibus</hi> 
 intelligi licet
illis revelatum non esse, quae adversae sunt: in coelestibus
enim, inquit. Et quod dixit per Ecclesiam,
id est per membra Dei omnia, per membra Christi, et
per omnem animam mysteriis ejus indutam, et
in ipsum spem habentem. Ita quantum homini datum
sit, intelligi licet. Si quidem non principes et potestates
in coelestibus, ipsi sapientiam Dei hominibus declarant;
sed <hi>per Ecclesiam,</hi> id est per eos qui membra,
<pb n="1266C"/>
sunt Christi, sanctificatione in fide, potestates et
principes in coelestibus sapientiam Dei cognoscunt
editam esse per hominem. Discere et noscere
etiam principibus mundi et potestatibus sapientiam
Dei, facilis erit agnitio, si ubi homo sit, et ubi habeat
principium didicerint, cognoverint, per prophetam
Ezechielem cum loquitur de cherubin; in quo
visio est, quemadmodum locus ipse certam expositionem
desiderat. Breviter ergo mysterii omnes partes,
quas nos supra diximus, tetigit dicendo <hi>multiformis
sapientia Dei:</hi> vel quod filium misit, vel quod tanta
majestas servi formam suscepit, vel quod tanta signa
facta sunt, vel quod promissa tanta sunt, indulgentia
peccatis, et promissio coelorum. Item aeterna vita
et glorificatio et haereditas simul cum eodem Christo,
<pb n="1266D"/>
et ejusdem post mortem resurrectio, et ipsa mors,
et caetera hujusmodi, multiformis est sapientia Dei.</p>
<p>
          <emph>VERS. 11.</emph>
        </p>
<p> <hi>Secundum praefinitionem saeculorum,
quam fecit in Christo Jesu Domino nostro.</hi> Ex hoc apparet
quid sit in Deo absconditum esse mysterium
si quidem adjunxit <hi>secundum praefinitionem saeculorum.</hi> 
<pb n="1267A"/>
Certis etenim saeculis determinatis atque conclusis
apparere mysterium per praesentiam Domini, in quo
absconditum mysterium fuit. Per ipsum enim revelari
debuerit in quo absconditum fuit. Hoc enim adjunxit <hi>quam definitionem saeculorum fecit in Christo Jesu Domino
nostro.</hi> 
 Quo tempore appareret, quo tempore revelaretur
mysterium, quo salus et liberatio ostenderetur.</p>
<p>
          <emph>VERS. 12.</emph>
        </p>
<p> <hi>In quo habemus libertatem et aditum
in confidentia per fidem ipsius</hi>. Licet in mysterio
praesentiae Domini nostri Jesu Christi et redemptio facta
sit et salus data, summa tamen, et vere (si attendamus)
haec summa sola est, certe maxima, quod libertas
nobis data est. Etenim pressi captivitate non valebamus
per legem resistere, sicut ipse dicit quod nostra
infirmitas corpore resistere non valeret. Venit igitur
<pb n="1267B"/>
ut vinceret carnem, et mortem per mortem: qua
victa, fecit possibile nobis esse, quod impossibile
credebamus. Data ergo libertas est, et datus ad confidentiam
aditus per fidem ipsius, hoc est cum fidem
in ipsum habemus. Monui, et saepe monui, eam esse
januam liberationis nostrae, si in Christum credamus:
mysterium enim ejus liberavit nos, si eum sequamur.
Tunc enim proderit nobis ejus mors et ejus resurrectio,
si fidem in eum habeamus; quod omnia propter
nos et fecit et passus est. Confidamus ergo, sicuti
subjungit.</p>
<p>
          <emph>VERS. 13.</emph>
        </p>
<p> <hi>Propter quod peto ne deficiatis in tribulationibus
meis pro vobis; quae est gloria vestra.</hi> Exhortationem
quam debet omnibus, ut eos confirmatos
redderet, in se revocavit. Propter hanc, inquit, causam
<pb n="1267C"/>
scilicet quia mihi minimo omnium sanctorum data
est haec gratia inter gentes evangelizare, et caetera;
propter quod, id est propter istam causam, peto ne
deficiatis in tribulationibus meis. Multum enim qui
Paulum sequuntur fatigari possent in fide, cum audirent
eumdem Paulum tribulationes sustinere. Si enim
ille qui praedicat, qui evangelizat, qui a Deo electus
est, multa tolerat, fatigatur periculis, laboribus multisque
aliis tribulationibus; multum, inquam, deterrentur
illi qui eum sequuntur, et fidem pene non integram
incipiunt habere, quod quasi et ipsi periclitari possint
et graviter laborare; si quidem ille qui evangelizat et
praedicat, est tantae gratiae in tribulationibus. Sit
ergo peto, inquit, propter id quod mihi revelatum
est, ut <hi>non vos vos deficiatis in tribulationibus meis:</hi> quas
<pb n="1267D"/>
tamen tribulationes non meo merito patior, neque
mea causa; sed quoniam vos vel infirmi in fide estis,
vel adhuc trepidatis, et nescio quomodo alia adjungitis.
Idcirco ego tribulationes sustineo, volens vos
ad disciplinam veram observationemque revocare,
ut a Christo ne recedatis; nihil ad Christum adjungatis,
solam spem de Christo habeatis. Haec non est gloria
vestra; mea, inquit. Ergo tribulationes quoniam pro
vobis sunt; gloria, inquit, vestra est, ut ad gloriam
me laborante, operante, per tribulationes exercitato,
ad gloriam vestram venire possitis.</p>
<p>
          <emph>VERS. 14.</emph>

<pb n="1268A"/>
        </p>
<p> <hi>Hujus rei gratia flecto genua ad patrem
domini Jesu Christi. Cujus rei gratia</hi> scilicet tribulationes
pro vobis sustineo. <hi>Hujus rei gratia flecto
genua;</hi> id est plene rogo, et rogo <hi>patrem Domini, patrem
Domini nostri Jesu Christi.</hi> Omnis quidem operatio
per Christum et omnis actio; sed quoniam, ut
saepe monuimus, ministeriorum spiritus Christi est;
quippe ipse ministerium Dei est, et omnia Deus per
ipsum; idcirco ad patrem, inquit, <hi>flecto genua.</hi> Ipse
enim rogandus, uti misereatur, et subveniat, fidem
nostram dirigat, operetur in Christo nobis, ut ipsum
Christum sequamur, atque in eum fidem habentes ad
promissa pervenire possimus. Precum autem et rogationis
plenus habitus, genua flectere. Non solum
enim animo flectere nos debemus in preces, sed
<pb n="1268B"/>
etiam corpore nulla parte altiore simus, vel imagine
altitudinis, vel quod superbiam habere videamur.
Denique alio loco: servabit sibi Deus tot
millia hominum qui non flexere genua ante Baal.</p>
<p>
          <emph>VERS. 15.</emph>
        </p>
<p> <hi>Ex quo omnis paternitas in coelis et in terra
nominatur.</hi> Scilicet ex patre Deo, et patre Domini
nostri Jesu Christi: ipse enim pater, ipse primus
pater, et ab ipso quicumque pater est, pater est nominatus.
Et tamen hoc vocabulum vel potestas a
primo Deo patre, velut a fonte, defluxit. Nam et
Christus pater omnium quae creata sunt: per Christum
enim creata sunt omnia. Item et in mysteriis
pater. Et Paulus quodam modo pater: siquidem
dixit filii mei estis: ego, inquit, in Christo Jesu per
evangelium vos genui. Denique paternitas in coelis
<pb n="1268C"/>
Christus est: in terra paternitas, vel apostoli, vel
quicumque evangelizat, vel qui tradit mysterium. His
enim modis atque aliis multis filii dicuntur qui fidem
accipiunt, et illi patres qui tradunt. Paternitas igitur
omnis a Deo patre proficiscitur.</p>
<p>
          <emph>VERS. 16, 17.</emph>
        </p>
<p> <hi>Ut det vobis secundum divitias
gloriae suae virtute confortari per spiritum suum,
in interiore homine: habitare Christum per fidem
in cordibus vestris.</hi> Quas preces habeat pro Ephesiis,
expressit; ut det vobis, inquit, <hi>divitias gloriae:</hi> easque
divitias ostendit gloriam Dei, virtute confortari
per Spiritum suum, uti fortes adversum carnem et
carnis desideria sint, et adversum potestates hujus
mundi iniquissimas; quod fit et quod provenit per
Spiritum Dei. Quemadmodum autem per Spiritum
<pb n="1268D"/>
Dei confortantur, id est fortes redduntur? <hi>in interiore
homine,</hi> inquit, <hi>habitare Christum.</hi> Christus enim in
homine interiore, id est in anima, cum habitare coeperit,
fortes virtute per Spiritum redduntur homines:
expelluntur enim omnia quae adversa sunt. Quomodo
autem habitet Christus in interiore homine, subjecit
<pb n="1269A"/> <hi>per fidem,</hi> 
 inquit, <hi>in cordibus vestris.</hi> Ergo facilis et
magnifica res est: facilis in eo quod fides sola implet
tantum munus et tantum beneficium, ut in cordibus
nostris Christus habitet. Quo habitante quid consequimur?
ut fortiores simus per Spiritum, et sic habeamus
divitias gloriae Dei, et fortes redditi nihil periculi
sustineamus, contemnamus mundum, vincamus
omnes iniquissimas potestates. Hae sunt divitiae Dei.
Speremus etiam gloriam et repromissionem <hi>in veritate 
 radicati et fundati.</hi> Maximum praeceptum hoc,
et ubique a Paulo positum, et a me in admonitione
saepius constitutum: quia firmitas et firmamentum, et
totus animae ad aeternitatem status, <hi>in veritate</hi> est, de
qua saepe dixi: quae et in Deum et in Christum est
charitas, et circa homines. Haec radicatam efficit fidem
<pb n="1269B"/>
nostram et fundatam.</p>
<p>
          <emph>VERS. 18, 19.</emph>
        </p>
<p>Ut possitis comprehendere cum
omnibus sanctis, quae sit latitudo et longitudo et altitudo
 et profundum. <hi>Scire etiam supereminentem
scientiae charitatem Jesu Christi.</hi> Precum suarum, ut
dixi, summam exposuit; quod roget Deum ut Ephesii
consequantur. In quo non Ephesiis tantum hoc accipiendum
est precari Paulum, quam omnibus qui in
Christum credunt. Praeter igitur ista, quae supra
diximus; precatur et rogat, ut Ephesiis tribuat Deus,
illud quoque quod est maximum uti scientiam consequantur,
altitudinem, profunditatem. Precatur
etiam ut consequantur Ephesii charitatem Christi;
quae charitas supra scientiam praevalet et supereminet,
plusque ad salutem proficit, et ad aeternitatem
<pb n="1269C"/>
 animis, si aliqui charitatem in Christum
suscipiat. Ita cum docuerit tria perfectionem
christianitatis implere, fidem, scientiam, charitatem;
omnia breviter hic complexus est; atque in precibus
se habere declaravit, ut Ephesiis haec Deus
praestet. Nam de fide sic locutus est: ut habeatis,
inquit, in interiore homine Christum habitantem per
fidem in cordibus vestris. Item de scientia sic locutus
est: <hi>ut possitis comprehendere cum omnibus sanctis</hi> 
latitudinem, longitudinem, altitudinem, profunditatem.
Item de charitate sic adjungit: scire etiam supereminentem
scientiae charitatem. Et tria posuit: et
ordinem, et quid magis valeret ostendit. Tria sunt,
fides, scientia, charitas. Ordo est, ut prior fides sit:
qui enim credit, is ad scientiam venit. Sic enim dictum
<pb n="1269D"/>
est: si credideritis, tunc intelligetis. Post scientiam
praeponitur omnibus charitas Christi: sola enim
charitas in Christum et desiderium, et amor, et
affectus et cupiditas, elevat et liberat animas. Ergo
supereminet charitas scientiam.</p>
<p>Quod autem quatuor posuit, quae scientia debeat
comprehendere; naturaliter quidem tria sunt: nam
mensura corporis habet tria, longum, latum, altum.
Altum autem tam in superius quam in inferius est.
<pb n="1270A"/>
Longum est quod producitur quasi contra nos. Latum
quod juxta nos per utraque latera tenditur. Altum,
ut dixi, quod ad superiora pertinet et ad inferiora.
Hic igitur composuit altitudinem et profunditatem.
Ipsum quod nos altum diximus, in duo divisit;
ut altum diceret quod in superioribus, et profundum
quod in inferioribus. Ita altum dividens, duo
collocavit, et facta sunt quatuor, quae tria sunt per
naturam. Ergo haec veluti mensura corporeae intelligentiae
homini interiori insinuanda et perspicienda est,
ut circa Deum haec animadvertantur. Cum enim Deus
per omnia et in omnibus sit, et sit omnia, et ex quo
sunt omnia, et per quem sunt omnia, et super omnia,
illic est scientiae labor animadvertere et scire
quae sit longitudo, quae latitudo, quae profunditas.
<pb n="1270B"/>
Quae omnia quemadmodum sint vel intelligi possint,
secundum partitionem istam: et intelligi in Deo,
altior aliusque tractatus est. Denique precatur, ut
Ephesii haec intelligant: et ne desperatio sit quod
ista intelligi minime possint, adjunxit: <hi>ut comprehendere
possitis,</hi> inquit, <hi>cum sanctis.</hi> Ergo sancti comprehendunt,
et exponi haec possunt. Sed hoc ut
dixi alterius est operis, et magnae atque arduae expositionis, <hi>scire supereminentem scientiae charitatem
Christi.</hi> 
 Attendendum vehementer et acute, quod in
precibus hoc oret Paulus, ut Ephesii hoc quoque
sciant, quod charitas Christi superemineat omni
scientiae. Hoc orat, inquam, sciant, qui enim scit,
quod superemineat omni scientiae charitas, plene implet
charitatem in Christum. Non igitur orat ut faciant,
<pb n="1270C"/>
quia consequitur; sed orat, ut sciant. <hi>Ut impleamini
omni plenitudine Dei</hi>. Omnia haec, quae pro Ephesiis
orat Paulus, confortari in spiritu, confortari in
interiori homine, et habitare Christum per fidem, et
charitate radicari, comprehendere cum sanctis latitudinem,
longitudinem, altitudinem, profundum; scire
etiam quod superemineat scientiae Christi charitas;
haec est plenitudo Dei, quod Graeci <foreign xml:lang="greek">πλήρωμα</foreign> dicunt,
id est perfectionem, cui nihil desit: quam plenitudinem
Christus mysterio suo operatur, implet,
et implevit; ut faciat illud <hi>Deus in omnia et per omnia.</hi> 
Haec enim est plenitudo.</p>
<p>
          <emph>VERS. 20, 21.</emph>
        </p>
<p> <hi>Ei autem qui potest super omnia
facere abundantius quam petimus ut intelligimus, secundum
virtutem quae operatur in me ipsi gloria in
<pb n="1270D"/>
Christo Jesu, et in Ecclesia, et in omnes generationes
saeculi saeculorum.</hi> Ordo sensus istius: ei autem gloria
in Christo Jesu, et gloria in Ecclesia, et in omnes
generationes in saecula saeculorum. Cui autem gloria?
ei, inquit, qui potest super omnia facere abundantius
quam petimus aut intelligimus. Nos enim pro
vobis haec oramus, ut ista faciatis, et ista intelligatis.
Si quis autem plus poterit et abundantius poterit et
supra haec omnia poterit, supra scilicet quam petimus
aut intelligimus, illi gloria. Is autem qui supra
<pb n="1271A"/>
et abundantius supra poterit, utique poterit secundum
virtutem quae operatur in nobis, secundum virtutem
scilicet Dei et Christi Domini nostri, secundum
eam enim operor. Et ille igitur secundum eam
virtutem operatur, quae est in nobis. Igitur ei, qui
supra omnia haec potest facere abundantius quam petimus
aut intelligimus, gloria sit in Christo Jesu et
in omnia saecula, et in omni Ecclesia. Potest tamen
hoc totum ad Deum referri. Ipse enim potest superabundantius
ista facere. Et ipsi gloria.</p>
<p>
          <emph>CAP. IV.--VERS. 1.</emph>
        </p>
<p> <hi>Obsecro vos ego vinctus in
Domino, ut digne ambuletis vocatione qua vocati estis,
cum omni humilitate et mansuetudine et patientia.</hi> Hic
locus exhortationis est et admonitionis, simul cum
precibus humiliter et commendatione, ut et ipsi tollerent,
<pb n="1271B"/>
cum et ipsum videant patienter multa tolerare.
Ego, inquit, <hi>vos obsecro vinctus in Domino,</hi> ut cum
multa tolerem (nam et vincula et varia toleravit et
passus est); cum ergo, inquit, vinctus in Domino sim,
id est propter Dominum, ego ipse qui moneo in multis
patiens, moneo <hi>ut digne ambuletis</hi> ea scilicet <hi>vocatione
qua estis vocati.</hi> Saepe enim diximus vocari homines
Dei gratia. Hac vocati jam vos vocatione, quia jam
Deum cognoscitis et Christum Dominum, hac vocatione
digne ambulate. Subjungit quemadmodum.</p>
<p>
          <emph>VERS. 2, 3, 4.</emph>
        </p>
<p> <hi>Cum omni humilitate et mansuetudine
et patientia.</hi> Et tolerantiam multam ponit, ne efferantur,
ne superbi sint. Primo posita humilitas, deinde
mansuetudo. Humilitas animi dejectio est. Frenum
superbiae et immanitatis, mansuetudo est. At vero
<pb n="1271C"/>
quae sequitur patientia, in eo quod tolerant, si quid
adversi evenerit. In prioribus, ne vereantur pati,
duo posita, humilitas et mansuetudo. In his quae sequuntur,
si passi fuerint, quales sint patientia, inquit.
Deinde quod subjungit <hi>cum omni magnanimitate</hi>.
Haec enim magnanimitas in hoc est, ut non solum
patienter feras, sed erecto animo semper sis. Denique
hoc subjungit, ut si passus fueris patienter, et
magnanimiter feras <hi>sufferentes omnia quaecumque acciderint
portantes invicem in charitate.</hi> Potest et ad <hi>sufferentes
invicem in charitate,</hi> referri. Potest tamen
integer esse sensus qui sequitur: <hi>Solliciti servandae
unitatis spiritus in vinculo pacis</hi>. Ut spiritus
unitatem servetis, aut unum spiritum servetis
servandae pacis et in vinculo pacis, hortor vos ut soliciti
<pb n="1271D"/>
sitis. Dat tamen rationes quare unitatis spiritus
in vinculo solliciti esse debent: <hi>Unum corpus,</hi> in
quit, <hi>et unus spiritus.</hi> Quia unum corpus est tota
Ecelesia et unus spiritus. <hi>Ita ut et vocati estis in una
spe vocationis vestrae.</hi> Et hoc argumentum est ad
<pb n="1272A"/>
unitatem spiritus servandam in vinculo pacis,
quod ita et isti vocati in una spe: non enim diversam
spem habent, sed unam omnes, qui vocati sunt,
promissorum Dei. Quae autem promissa sunt, notum
est omnibus.</p>
<p>
          <emph>VERS. 5, 6.</emph>
        </p>
<p>Unus Dominus, una fides, unum
baptisma, unus Deus, et pater omnium, qui supra
omnia, et per omnes in omnibus nobis. Late
patet, et simplex tamen est iste tractatus; <hi>unus Dominus,</hi> 
id est Christus; <hi>una fides,</hi> utique in Christum,
et in Deum; <hi>unum baptisma;</hi> non enim aliter ab aliis;
neque si aliter ab aliis, baptisma; sed illud baptisma,
quod in Deum patrem et in Dominum nostrum Jesum
Christum Filium et Spiritum sanctum datur. Aliter
ergo datum baptisma non est. Ergo <hi>unum baptisma,
<pb n="1272B"/>
unus Deus:</hi> quoniam etsi et filius Deus tamen, quia
in filio Deus, et pater Deus, unus Deus. Item quia in
Deo filius, unus ergo Deus. Qui Deus? pater, inquit,
Deus; quia ipse est <hi>per omnia,</hi> et ipse est <hi>in omnibus,</hi> 
et supra omnes: ergo unus Deus, qui <hi>pater est omnium,</hi> 
qui supra omnes, et per omnes, et in omnibus
nobis. Attendamus autem ordinem diligenter connexum.
Unus Dominus: ab ipso coepit, per quem incipit
omnis christianitas, et ingressus ad liberationem.
Cum enim Christum quis cognoverit, tunc sequitur
ut in eum fides sit, et reliqua. Una in Christum
fides; deinde consecratio ejus. Unum baptisma;
deinde conjunctio. Unus Deus, pater omnium, super
omnia, per omnia, in omnibus. Quatuor posuit: est
enim Deus, quia causa: pater omnium, quia ultra
<pb n="1272C"/>
ipsum nihil: supra omnia, quia actio; per omnia,
quia unitio et connexio in omnibus.</p>
<p>
          <emph>VERS. 7.</emph>
        </p>
<p> <hi>Unicuique autem nostrum data est gratia
secundum mensuram donationis Christi.</hi> Hoc adjecit:
hinc enim potest impatientia nasci vel injuria
fieri. Et cum moneat humilitatem et patientiam et
caetera, rationem dat ut unusquisque patiens esse debeat
et magnanimus, quia secundum mensuram donationis
Christi unicuique nostrum data est gratia.
Cum igitur alia aliis data sit, neque invidendum est,
neque negandum est; nec quod alius habet, dolendum;
nec quod quisque habet, non dandum. Si donatio
ergo Christi est secundum mensuram gratiae
unicuique datae, omnes invicem nos charitate accipere
debemus, et sufferre magnanimiter et patienter
<pb n="1272D"/>
omnia cum mansuetudine cum humilitate.</p>
<p>
          <emph>VERS. 8.</emph>
        </p>
<p> <hi>Propter quod dicit ascendens in altitudinem, captivam duxit captivitatem, et dedit dona hominibus.</hi> Exemplum ad hoc datum est quia dixit secundum
mensuram donationis Christi. Probat autem donationes
esse Christi, dato exemplo de psalmo LXVII, in quo
docet Christum Dominum nostrum Jesum in altitudinem
ascendisse, et captivam duxisse captivitatem:
id est illam, quae nos captivos fecit, captivitatem
captivam fecisse, et illam oppressisse, et sic nobis
dona dedisse. Ergo si data nobis dona sunt a Domino
<pb n="1273A"/>
nostro, qui mysterio suo captivam captivitatem duxit,
ascendit in altitudinem, liberatis nobis, et captiva
facta captivitate, dedit dona hominibus: per quem
gratiam ejus consecuti, diversa ageremus, deifica
omnia; sicut postea dicit, ut alii essent apostoli, alii
evangelistae, alii prophetae, et reliqua. Haec ergo dona
sunt. Cum autem a Christo haec gratia unicuique data
sit secundum mensuram donationis ejus, nemo alterius
debet aut invidere gratiae aut suae; sed omnia
paria invicem dare et credere, et universa humiliter
et cum mansuetudine et cum patientia et magnanimitate
sufferre, conservandae <hi>causa</hi> unitatis in
spiritu unitatis, in vinculo pacis; ut et concordiam
habeamus, et pacem servemus, nulla discordia perturbante
animos nostros.</p>
</div1>

<div1>
        <head>LIBER SECUNDUS.</head>

<pb n="1273B"/>
<p>Oportet nunc interpretationem, qua nunc utimur,
exequi atque complere in his verbis quae Paulus
adjungit, et necessario adjungit, quia supra per exemplum
docuit, quod ascendens in altitudinem, captivam
duxit captivitatem, et dedit dona hominibus.
Propter hoc, inquam, exemplum tractat, quoniam
qui ascendit utique descendit; quod quidem mysterium
late patet, habetque alios in ista explicatione
tractatus. Quid sit ascendere, et quemadmodum
descenderit in inferiora terrae, et quemadmodum
ascenderit super omnes coelos (quod est vehementius),
omni cura atque omni diligentia perspiciendum.
Ascendit, inquit, ut impleret omnia. Quid est adventus,
<pb n="1273C"/>
et quid est reditus? ut dixi, magnus iste tractatus
est; magnusque etiam ille, quomodo implevit
omnia, et magis rediens implevit omnia. Ac si complecti
velim et enarrare, non sinit operis magnitudo
ut in ista parte, qua commentationem simplicem facimus,
pars ista ponatur. Arbitror de isto sensu
istoque tractatu librum aliquem esse complendum,
quem permissu Dei jam aggrediar, ut omnia necessaria ad istius modi intelligentiam liberi a necessitate
interpretationis valeamus implere. Nunc igitur
simpliciter admonendi modo ista breviterque dicemus.</p>
<p>
          <emph>CAP. IV.--VERS. 9.</emph>
        </p>
<p> <hi>Quod autem ascendit, quid
est nisi qui et descendit in inferiora terrae</hi>? Positum
est in psalmo <hi>ascendens altitudinem</hi> ex quo verbo
<pb n="1273D"/>
capiamus intelligentiam quia is ascendit, qui descendit.
Natura etenim rei sic se habet, ut ascendere in
coelum non possit nisi qui inde descendit. Hoc circa
coelestia: nam circa alia hujusmodi terrena potest
aliquis ascendere, qui non descendit: sed in coelum
atque in coelos nemo ascendit, nisi qui inde descendit.
Sic enim Salvator in Evangelio dixit: nisi quis
renatus fuerit, non potest regnum Dei tenere. Deinde
subjunxit, quoniam <hi>quod ex carne nascitur,
<pb n="1274A"/>
caro est; quod autem ex spiritu nascitur, spiritus
est.</hi> Spiritus autem de supernis est; ergo spiritus ad
superna redit. Nam et cum resurrectio fuerit, omnia
spiritus erunt; et totus homo spiritus factus, in coelum
ascendet, scilicet per spiritum. Ergo necessarium
factum est ut qui ascendit in coelum, ipse sit qui descendit.
Christus ergo, de quo dictum est, quia ascendit
in coelum, intelligitur quod descenderit: et si
descendit, utique in terrae inferiora descendit; non
solum in terram, sed in inferiora terrae. Lectum est
enim, quia in infernum descendit Salvator passione
illa crucis, ut omnem animam liberaret, et ex omnibus
locis redimeret membra sua.</p>
<p>
          <emph>VERS. 10.</emph>
        </p>
<p> <hi>Qui descendit, ipse est qui ascendit.</hi> Repetit ipsum sensum quia se invicem ligat, ut ille
<pb n="1274B"/>
qui ascendit, descenderit: et rursus qui descendit,
ascenderit. Sed ut superior sensus ostendit, quia cum
descendit Dominus noster, in inferiora terrae descendit,
rursus adjunxit, quia ipse est, qui ascendit sed
ascendit super omnes coelos. Ita nihil vacuum Christo
est: siquidem et descendit in inferiora terrae, et
ascendit super coelos. Quos coelos? multi tres dicunt;
alii plures; verum mihi sententia est, tres esse.
Siquidem et ipse Paulus raptum se dicit super tertium
coelum. Et sic etiam quidam docent supra terram
esse aquas quasi primum coelum: deinde firmamentum
ipsum, quod appellatur coelum: deinde rursus
alias aquas, tertium coelum: de quo tractatu
jam multa diximus in praeterito. Verum quid interest?
Christus qui ascendit, super omnes coelos
<pb n="1274C"/>
ascendit. Illic enim jam aeternitas est, et vita illa
incorruptibilis, et omnia ex spiritu viventia. Haec autem
alio modo se habebant usque in descensionem
Christi: quae omnia, mysterio gesto, post passionem
Christi in ascensionem salutem acceperunt, et perfecta
sunt. Hoc est enim quod subjungit, <hi>ut impleret
omnia,</hi> id est perfecta redderet et plena, ut nihil minus
esset. Ergo passio illa Christi et resurrectio et ascensio,
perfectio est omnium tam in mundo quae salvari
possent, quam in aeternis, et super omnes coelos.
Quod mysterium plenissime unius libri explicatione
tractavimus. Aut numquid hoc intelligimus, ut
impleret omnia quae ei mandata sunt ut nihil ibi correxerit,
nihil ibi perfectum reddiderit? sed ascendit
supra coelos, ut omne mysterium impleret; et descendit,
<pb n="1274D"/>
sed ut impleret majestate scilicet et perfectione
et Dei lumine et charitate. Descensus enim ejus
et ascensus illuminavit universa. Magis autem illuminavit,
cum ascendit perfectus et sanctificatus a patre.
Omnia sancta facit per reditum suum, et unde redit,
et quousque redit.</p>
<p>
          <emph>VERS. 11.</emph>
        </p>
<p> <hi>Et ipse dedit quosdam quidem apostolos,
quosdam autem prophetas.</hi> Hinc incipit dona varia
<pb n="1275A"/>
enumerare, de quibus supra dixit, quod dedit Deus
dona hominibus, ut omnes habeant dona Dei, quod
supra tractabat; et nullus alteri invideat. Sunt autem
dona haec, apostoli, prophetae, evangelistae, pastores,
magistri, ministri; quos omnes enumerat. In primo
tamen apostolos posuit, deinde prophetas. Mirum
autem videtur quod cum dictum sit usque ad Christum
prophetas esse, ipse Christus scilicet fecerit et
prophetas. Post apostolos posuit prophetas et evangelistas.
Quid igitur intelligimus? prophetas non
solos illos dici, qui spiritu Dei accepto, de Christo
dixerunt et de ejus adventu, de quibus recte dictum <hi>usque ad Christum prophetae:</hi> 
 quia cum venit ille, de quo
prophetae erant, sine dubio jam quare prophetae sint,
causa nulla est. Quos igitur prophetas intelligimus?
quos Christi dono prophetas esse dicit; illos scilicet,
<pb n="1275B"/>
qui de Deo tractant, et Spiritu pleni divinam exponunt
disciplinam. Hoc etiam in superioribus diximus.</p>
<p>
          <emph>VERS. 12.</emph>
        </p>
<p> <hi>Alios vero evangelistas, alios autem
pastores et magistros</hi>, <hi>ad consummationem sanctorum
in opus ministerii, in aedificationem corporis
Christi.</hi> Loquendi de lege gratiae genera quinque sunt;
loqui linguis, loqui revelatione, loqui scientia, loqui
prophetia, loqui doctrina. Haec plene ad Corinthios
in prima. Verum praeter haec, aliud est evangelistam
esse, id est quae Christus fecerit narrare, et de Christo
annuntiare ipsum colendum esse; hoc est enim evangelistam
esse. Ergo fecit Christus dono suo evangelistas:
fecit etiam et pastores et magistros, qui regunt
Ecclesiae populum. Qui administrant, pastores
<pb n="1275C"/>
dixit: magistros vero, qui docent. Non enim pastores
hic a pascendo, neque ad cibos referendum, sed ad gubernandum,
ut pastores appellant episcopos; et ipse
Christus pastor, quod oves aestimatae sunt animae.
Magistros vero, ut diximus (quamquam etiam ipsi
pastores, magistri pecoris dicantur, quasi praepositi)
tamen doctores intelligamus magistros dictos.</p>
<p>Haec tamen omnia dixit, ideo dono Dei constituta
ut consummatio sit sanctorum, id est perfectio. Sanctos
saepe quid significet, docui, id est qui fidem acceperint
et sanctificati spiritu sint. Hi ergo ut consummentur,
id est perficiantur, dono Christi instituta
sunt hujusmodi et mysteria et ministeria, quibus
perfectio et consummatio omnium sanctorum. Nam
quia apostoli possunt agere et docere et evangelizare,
<pb n="1275D"/>
verumtamen possunt et alii haec facere, et
apostoli tamen non sunt; ergo separatum est quod
apostoli alii sunt, alii prophetae, alii evangelistae,
alii duces, atque doctores. Verum his omnibus perfectio
fit consummatioque sanctorum, per ea quae
ipsi agunt, et per ea quae alii agunt. Nam mysterium,
id est quod nos facimus; aedificatio autem corporis
Christi, id est quod circa alios facimus. Ergo illa
omnia duabus de causis et duobus effectibus instituta
sunt per donum Christi, ut praesint mysteriis,
ut ipsi agant, ut ministri sint, quod supra; et aedificent
corpus Christi, id est Ecclesiam, et omnes animas
<pb n="1276A"/>
ad fidem confirment: hoc est enim corpus Christi.</p>
<p>
          <emph>VERS. 13.</emph>
        </p>
<p> <hi>Donec occurramus omnes in unitatem
fidei, et agnitionem Christi, in virum perfectum, in
mensuram aetatis plenitudinis Christi.</hi> Pleno mysterio,
quod factum sit, et propter quid factum sit, et quid
futurum sit, exposuit. Quid factum sit, quod descendit
et ascendit Christus, et quod ipse dedit apostolos
et prophetas et caeteros. Deinde adjunxit propter
quam causam <hi>ad consummationem,</hi> inquit, <hi>sanctorum.</hi> 
Quid illa consummatio est? quod subjecit, ut perfectis
sanctis omnibus in unitatem fidei, et una fides
apud omnes sit, et in agnitionem Christi, ut omnes
agnoscamus Christum: ibi enim omnis est salus.
Deinde quod futurum sit, ut occurramus et concurramus
in virum perfectum: perfecta enim anima per
<pb n="1276B"/>
fidem et per Christum cognitum, vir perfectus efficitur.
Sic et propheta David de eadem anima perfecta
in primo psalmo posuit: <hi>beatus vir qui non abiit
in consilio impiorum.</hi> Et beatum, inquit, et virum
nominavit: et haec est mensura aetatis et plenitudinis
Christi; collectis omnibus membris, et viro pleno
reddito, in singulis omnis plenitudo redditur
Christi.</p>
<p>
          <emph>VERS. 14.</emph>
        </p>
<p> <hi>Ut ultra non simus parvuli fluctuantes.</hi> 
Cum enim non sumus perfecti, parvuli sumus:
et cum parvuli eramus, fluctuabamus: cum
autem fide confirmamur, non fluctuamus. Cum cognoscimus
Christum, viri efficimur. <hi>Et jam non parvuli
circumferamur omni vento doctrinae, in nequitia
hominum, in astutia, ad remedium erroris.</hi> Cum
enim perfecti non sumus, et in fide labimur et vacillamus
<pb n="1276C"/>
et multa nos perturbant; cum per doctrinas
plurimas discurrentes, vento intelligendi vario agitamur.
Quae doctrina, nequitia est hominum et calliditas
et astutia, et quasi quaedam remedia erroris:
ut quod sentis, quasi quorumdam sapientium sensu
et intelligentia sentire credas; et sit erroris tui remedium
intellectus alienus. Quae omnia dimittenda
sunt, ut his duabus rebus refecti simus, et virum
compleamus, fide scilicet et agnitione Christi. Denique
haec veluti duo scilicet fides Christi, id est in
Christum, et agnitio Christi, beatum faciunt: qui
vir beatus non fluctuat, non circumfertur doctrina,
in nequitia hominum. Haec ita tetigit beatus propheta
David in eodem primo psalmo: <hi>nam beatus,</hi> inquit,
<pb n="1276D"/> <hi>vir:</hi> 
 quem nos dicimus fieri fide et Christi cognitione;
qui nescit doctrinas, nescit nequitiam et errores: quos
errores doctrinasque sic enumerat David dicendo: <hi>qui
non abiit in consilio impiorum, et in via peccatorum non
stetit, et in cathedra pestilentiae non sedit.</hi> In cathedra
pestilentiae sedere, est docere haereticas disciplinas:
abire in consilium impiorum, est in nequitia hominum
<pb n="1277A"/>
versari: stare in via peccatorum, est in astutia
versari ad remedium erroris.</p>
<p>
          <emph>VERS. 15, 16.</emph>
        </p>
<p> <hi>Veritatem autem facientes in charitate,
augeamus in ipsum omnia, qui est caput
Christus.</hi> Exhortatio est, quia vult Ephesios in
charitate esse, et omnia secundum veritatem agere,
et magis cumulare quae agunt. Hoc est augeamus
omnia, sed augeamus omnia in ipsum Christum, ut
nihil extra agatur, nisi de confirmanda fide in
Christum: qui Christus est, inquit, caput. Cum
enim ex capite omnia membra regantur; et omnis
Ecclesia a Christo regitur; id est omnis anima sancta
et fidelis. Ergo caput est Christus, <hi>ex quo totum
corpus compactum et connexum per omnem juncturam
subministrationis, in mensura uniuscujusque
<pb n="1277B"/>
partis, incrementum corporis in aedificationem
sui in charitate</hi> . . . Diximus quod caput est, ex quo
connexum est omne corpus et compactum. Ergo si
Christus caput est et principium et fons et unde omnia
reguntur membra, quae sunt in corpore per omnem
juncturam; acute hic accipiendum, ut quomodo
membra singula junctura cohaerentia diversis in administrationibus
totius corporis mensuram faciunt;
sic et in Ecclesia, singula quaeque membra ministeriorum
circa sanctificationem mysterii, et circa fidem
Christi, juncturas praestant, et corpus suum in charitate
constringunt atque aedificant: ita et membra
nostra, veluti naturaliter nexa, atque amore genuino
sibi cohaerentia, incrementum corpori praestant suis
partibus: sic et omnia ministeria, quae sunt in Ecclesia,
<pb n="1277C"/>
corpus est Christi, si se invicem in charitate
diligant servientia capiti, id est Christo.</p>
<p>
          <emph>VERS. 17, 18.</emph>
        </p>
<p> <hi>Hoc ergo dico et testificor in Domino,
ut non amplius ambuletis, sicut et gentes ambulant</hi>.
Sicuti semper docui, exhortatio duplex est: et quid
non faciendum, supra dixit; quid faciendum, nunc
subjungit. Quid non faciendum; ne, inquit, ambuletis
ut gentes. Hoc, inquit, dico et hoc testor, et
testor in Domino, id est adhibeo testimonium Domini,
quod moneo. Hic et terror est: exhortationi
enim mixtus terror, persuasionem facilem facit. Cum
autem dixit, ut non amplius ambuletis, ostendit
illos diu ambulasse, et ita ut gentes vixisse. Quo autem
modo ut gentes, ipse supponit: <hi>in vanitate
mentis suae</hi>; <hi>obscurati intellectu</hi>, <hi>alienati a vita
<pb n="1277D"/>
Dei, propter ignorantiam quae est in ipsis, per coecitatem
cordis eorum.</hi> Expressit quae sit vitagentium; ut
vani sint, inquit, et mente non sapiant, et intellectum
suum obscurent: <hi>quod est</hi> intellectu suo
de Deo nihil cogitare, sensu duci et rebus in
<pb n="1278A"/>
mundo. Namque si mundus tenebrae sunt, et de
mundo quidquid intelligitur. Denique subjunctum <hi>alienati a vita Dei</hi> 
 quae vita est Christianis cum Deum
et colunt et intelligunt. Hoc dicit <hi>a vita Dei</hi> quae Deo
debetur a nobis. Et subjungit propter intelligentiam:
hinc enim alieni a vita Dei sumus, cum Deum
ignoramus: cum autem cognoscimus, vitam Dei
agimus, et vitam a Deo meremur illam, quae vere
Dei vita est, quam nobis Christus pollicitus
est. Haec autem, inquit, in ipsis per <hi>caecitatem
cordis eorum:</hi> cum eorum cor caecatum est tenebris,
cogitat et versatur in tenebris, et istam mundanam
sapientiam quae tenebrarum sapientia est, aestimat esse
sapientiam.</p>
<p>
          <emph>VERS. 19.</emph>
        </p>
<p>Denique hujusmodi intellectum quae
<pb n="1278B"/>
res consequatur, ostendit: <hi>Qui desperantes semetipsos
tradiderunt impudicitiae, in operationem omnis immunditiae
et avaritiae</hi>. De gentibus loquitur, quibus caecatum
cor est, et nihil sperant, id est mortales se et
fatentur et probant; neque de aeternitate sua aliquid
credunt: ac propterea vitam mundi, quasi ea frui
volentes, et rapiunt, et libidinose vivunt, et cum
impudicitia exercentes, ut credunt, voluptatem
habendi cupidi, et in usu vivendi ducti omnibus turpissimis
voluptatibus.</p>
<p>
          <emph>VERS. 20, 21.</emph>
        </p>
<p> <hi>Vos autem non ita didicistis Christum;
si tamen audistis illum et in illocredidistis</hi>.
Contra Ephesios docet non ita vivere ut gentes:
quippe qui didicerint Christum: quia Christus ut
immortales nos faceret, egit mysterium, praesto in
<pb n="1278C"/>
carne fuit, docui ut cognosceremus patrem, et in
ipsum fidem haberemus, et est aeternitas nobis
viventibus secundum ejus mandata. Vos igitur non
ita didicistis, ut gentes: quippe quia vos Christum
audistis ( <hi>si tamen audistis illum</hi> ) id est intellexistis et
credidistis. Hoc est enim quod adjunxit, qui in illum
credidistis: quia, ut diximus et dicimus semper,
credere in Christum, immortalitem consequi est, et
vitam aeternam mereri; ipse enim est vita, ipse lux,
ipse aeternitas, ipse qui mortem vincit et vicit, et
nobis vicit, per mysterium quod implevit.</p>
<p>
          <emph>VERS. 22.</emph>
        </p>
<p> <hi>Sicuti est veritas in Jesu; deponite vos
secundum priorem conversationem veterem hominem,
qui corrumpitur secundum desideria erroris.</hi> Ante
Christi adventum error omnis et vana sapientia fuit,
<pb n="1278D"/>
mundana haec, aeterna aestimare; secundum carnem
vivere; hunc mundi regem, Deum credere. Hic vetus
homo est. Hunc, inquit, deponite, sicut est veritas
in Jesu; quoniam in aliis veritas non est. In Jesu autem
veritas: quae Jesus docuit, ea vera sunt: et hic
novus homo, secundum quem vivere debemus. Vetus
ergo ille, et prior conversatio deponatur: etenim
ille <hi>corrumpitur secundum desideria erroris.</hi> Totus enim
ad corpus conversus corporea aestimabat omnia et
<pb n="1279A"/>
carnalia. Hinc errores et quasi sapientia mundana,
cum omnia quae in mundo sunt, non secundum spiritum
fiant: ante Christi tamen adventum; nunc autem
postea quam nos docuit illa aeterna, sapimus quae
spiritalia sunt. Hic est, ut dixi, homo novus, qui sic vivit
et sic sapit.</p>
<p>
          <emph>VERS. 23, 24.</emph>
        </p>
<p> <hi>Renovamini autem spiritu mentis
vestrae, et induite novum hominem, qui secundum
spiritum creatus est in justitia et sanctitate veritatis</hi> . . .
Ut dixi, novus homo est, qui secundum spiritum
sapit. Hoc ait: <hi>renovamini spiritu mentis vestrae</hi> . . .
Ita anima melior, pura, integra; mens vero fortior
spiritus est. <hi>Renovamini</hi> ergo, inquit, <hi>spiritu
mentis vestrae; et induite novum hominem,</hi> ut jam secundum
ipsum vivatis; qui spiritalis est, cum ex
<pb n="1279B"/>
spiritu sapit; qui ipse ille homo spiritalis secundum
Deum creatus est, id est juxta Deum: quomodo dictum
est, faciamus hominem ad imaginem et similitudinem
nostram. Non autem vultum Deus habet aut
faciem: sed quemadmodum Deus spiritus est, ita
et nos secundum Deum creati sumus, ut secundum
spiritum sapiamus; id est nihil carnaliter, nihil in
mundo. Denique quid est secundum Domini creatum
esse hominem, ipse dixit <hi>in sanctitate et justitia et veritate:</hi> 
id est, ut sit justus, ut sit sanctus, sit et verus:
etenim qui mundanum sapit, secundum
carnem sapit: qui secundum carnem sapit, verum non
sapit neque justum, neque sanctum. Ergo quoniam
spiritus sanctificat, spiritus vivificat et justificat,
spiritus qui vere est, et semper est, et magis solus est,
<pb n="1279C"/>
ipse est veritas. Haec igitur omnia sic intelligentes, novum
hominem induunt, renovati in spiritu mentis
suae.</p>
<p>
          <emph>VERS. 25.</emph>
        </p>
<p> <hi>Propter quod deponentes mendacium,
loquimini veritatem unusquisque cum proximo suo, quoniam
sumus alter alterius membra.</hi> Concludit exhortationem
ad omnia superiora, quibus et divisas gratias
docebat, et omnem hominem tolerare debere
alterum socium, et patientem esse cum omni magnanimitate,
et sufferentes invicem in charitate. Ergo hic
mendacium, inquit, deponite: nemo alterum fallat: <hi>loquimini veritatem;</hi> 
 et unusquisque cum proximo suo
quod verum est agat, faciat, loquatur: nihil per fraudem,
nihil per fallaciam. Et qui dixit cum proximo
suo, adjunxit quoniam sumus alter alterius membra.
<pb n="1279D"/>
Sic et supra unum corpus, et unus spiritus, et
item reliqua. Ecclesia enim cum unum corpus sit,
et omnes in Ecclesia unum corpus faciant, singuli
partes sunt Ecclesiae. Ergo alterius membrum est, et
sic unum corpus efficitur, ut ipse dicit, Ecclesiae:
cujus Ecclesiae, id est omnium animarum fidem habentium
in Deum, hujus, inquam, caput est Christus. Ergo
<pb n="1280A"/>
nos corpus sumus; et corporis singuli membra; ergo
alter alterius membra sumus.</p>
<p>
          <emph>VERS. 26.</emph>
        </p>
<p> <hi>Irascimini autem</hi>, <hi>et nolite peccare.</hi> Subjungit
monita quae multa sunt; sumens tamen, ad exemplum,
quod positum est in psalmo quarto, sumens initium
praeceptorum. Verum haec dividit, ut primum moneat
Ecclesiae hominem id est christianum, quae agenda
et quae non agenda: deinde moneat, quae viris agenda et
uxoribus invicem; deinde quae patribus et filiis invicem;
deinde quae servis et dominis: postque exhortatio
est, quae facienda generaliter omnibus. Verum
ut se ordo contexerit, ita et nos locis singulis, et monita
enumerabimus, et rationes singulis proprias intellectusque
reddemus. Ac primo ecclesiastico viro
christiano dat monita haec, ne irascatur; aut si iratus
<pb n="1280B"/>
fuerit, ne peccet per iram. Deinde ne diu iram teneat,
sed intra diem iram suam finiat. Deinde neque furto
vivat et furtis operam det, sed magis manibus operetur
ad victum, et inde etiam aliis in necessitate succurrat.
Deinde ne malos sermones aliquos proferat,
sed magis bonos; et aedificet alterum, et non alterum
contristet: ut nulla in animo amaritudo sit: ut nulla
ira, nulla indignatio, nullus clamor, nulla blasphemia:
ut se invicem benigne ament; sint misericordes;
peccata sibi invicem donent, sicuti Deus in Christo
donavit nobis peccata; ut diligant se; ut pudici sint;
ut ab omnibus mundi, et ab avaritia, et a turpitudine,
a turpiloquio, a scurrilitate alieni sint; magis
gratias agant: etenim tales mores, id est in vitiis et
peccatis positi, regnum Christi non habebunt, neque
<pb n="1280C"/>
haereditatem in regno Christi. Deinde monet ne ab
aliis per sermones seducantur, id est vel ab haereticis,
vel ab irreligiosis, vel ab his quos filios appellat
tentationis et diffidentiae; quos terret, quod in illos
ventura sit ira Dei. Deinde ne communicemus operibus
malis infructuosis: magisque illos objurgent
qui peccant et malis moribus vivunt, et manifestent
eorum peccata; et vivant ut sapientes non ut imprudentes,
vino abstineant, mullo magis loquantur in
spiritu, in psalmis, in hymnis canticis, et magis in
corde ista fiant: Domino gratias agant, et agant pro
omnibus in nomine Dei et Domini nostri Jesu Christi:
subjecti sibi sint invicem in timore Christi. Haec sunt
omnia praecepta ecclesiastico viro data. Post subjungit
quae sint observanda mulieribus, id est viris et uxoribus.</p>
<p>
          <pb n="1280D"/>Nunc ad singula revertamur. <hi>Irascimini autem, et
nolite peccare.</hi> Si Deus irascitur, sicuti dictum;
revelatur enim ira Dei, ira de coelo, in omnem impietatem.
Et item in multis locis. Recte ergo et homini
datur ira, id est ut irascatur: sed peccat in
ira, qui non ut corrigat, irascitur; sed ut puniat.
Ergo <hi>irascimini, et nolite peccare; sol non occidat super
iracundiam vestram.</hi> Et modum irae, et tempus
ostendit, intra diem conceptam iram debere deponi.
<pb n="1281A"/>
Hoc imitantur multi praeceptum, et ponunt inter
praecepta sua. Etenim si omnis dies habet curam
suam et malitiam, sufficit sibi; de praeterito die nihil
addi debet ad alterum diem. Ergo.</p>
<p>
          <emph>VERS. 27.</emph>
        </p>
<p> <hi>Non occidat supra iracundiam vestram sol,
neque locum detis diabolo</hi>, si enim manserit ira, in
venit illeoccasionem ut nos in peccata ducat, et faciamus
aliquid non faciendum; quod est diaboli voluntate
peccare. Ita ostenditur ex hoc praecepto in nostra
potestate esse, et irasci, et non irasci; et diabolo iracundiam
immittere, sed occasionem habere ut cum
nos irascimur aliquid nos faciat. Hoc in omnibus
affectibus animae cogitandum, et in omni actu diaboli,
nihil illum posse circa nos, nisi cum ipsi per nos et
occasionem damus. Ita et domini sumus nostrae voluntatis,
<pb n="1281B"/>
et merita de bonis bona habemus, et poenas de
malis actibus, quia nostro vitio fit diabolo occasio.</p>
<p>
          <emph>VERS. 28:</emph>
        </p>
<p> <hi>Qui furabatur jam non furetur.</hi> Non
omnino peccare, peccatum est, sed in peccato
perseverare: datur enim poenitentiae locus, datur
correctioni. Ergo qui furabatur, jam non furetur.
Non autem hoc ad hoc solum peccatum accipere debemus,
sed ad omnia; ut qui in quocumque peccabat,
jam non peccet. Omne enim peccatum cum committitur
occulte, furtum est: sed cum sciat Deus
omne quod geritur, non est peccandum, ut furari
nos credamus peccata nostra; quippe cum omnia manifesta
sint: <hi>Magis autem laboret operando manibus.
suis.</hi> Ex hoc intelligi licet, vere de simplici supra
dixisse, ut nemo jam furetur, quando adjunxit <hi>magis
<pb n="1281C"/>
autem laboret operando manibus suis.</hi> Qui enim laborat
operando manibus, habet unde vivat: non ergo
furetur. Animadvertamus praeterea quia simplex dictum
est, cum manibus operantis laboramus; reliqua
ex arte, ex ingenio, vel oratione, vel quolibet alio
modo. Ubi non opera est manuum, magis furta sint,
quam victus labore quaesitus; quod bonum est, ut habeat
communicare necessitatem habenti; ut ex operibus
per manus suas consequatur quod ipse habeat, et
communicet ei qui habeat necessitatem; atque de suis
operibus quod commodi consecutus fuerit, largiatur.</p>
<p>
          <emph>VERS. 29.</emph>
        </p>
<p> <hi>Omnis sermo malus de ore vestro non
procedat.</hi> Et hoc praeceptum de eo est, quod non faciendum
est. Monui autem, duo esse genera praeceptorum
quid faciendum: nemo, inquit, proferat verbum
<pb n="1281D"/>
ex malitia. Hinc enim magnum peccatum; sicuti dictum,
non quod in os intrat, sed quod de ore exit,
plurimum nocet. <hi>Sed si quis bonus ad aedificationem
fidei, ut det gratiam audientibus.</hi> Ut sermo exeat, qui
est bonus. Qui est autem bonus sermo? ad aedificationem
fidei. Tunc enim audienti gratiam dabit, cum
id quod loquitur, aedificat fidem.</p>
<p>
          <emph>VERS. 30.</emph>

<pb n="1282A"/>
        </p>
<p> <hi>Et nolite contristare Spiritum sanctum
Dei:</hi> vel vestrum, qui est in vobis, vel qui est in altero;
qui contristabitur malo sermone vestro. <hi>Nolite,</hi> 
inquit, <hi>contristare Spiritum sanctum Dei, in quo signati
estis:</hi> in quo spiritu vos utique consignati estis signatione
per Spiritum sanctum: et ipsum nolite contristare,
vel in vobis, cum malum sermonem dicitis, vel
in audientibus. <hi>Indie redemptionis.</hi> Ordo: consignati
estis in die redemptionis: per ipsum enim redemptio
vestra facta est; quae redemptio certum diem
habet, scilicet Dei judicii. Signati enim sumus in Spiritu
sancto, in die quo redimimur ac liberamur.</p>
<p>
          <emph>VERS. 31.</emph>
        </p>
<p> <hi>Omnis enim amaritudo et indignatio et clamor et blasphemia auferatur a vobis cum omni malitia.</hi> Conclusit breviter quinque: amaritudinem, iram,
<pb n="1282B"/>
indignationem, clamorem, blasphemiam. Quamquam
et subjunxerit genus <hi>cum omni malitia.</hi> Etenim amaritudo
est et in invidendo, et in male loquendo, et in
caeteris actionibus. Et item ira, animi motus est cum
ulciscendi libidine atque puniendi. Indignatio est motus
animi fervens et elatus ultra meritum. Clamor
autem, vox aliquo furore prolata. Blasphemia, jam
Deum laedens est in Deum emissa vel vox vel scelerata
cogitatio. Haec, inquit, omnia auferantur a vobis:
pro eo quod est, a vobis auferte: sed ita est et ipse
sensus, auferatur a vobis: quod vere dixit <hi>cum omni
malitia:</hi> quia fieri potest, quod quaedam sine malitia
fiant, ut ignorantes in blasphemia simus, ignorantes
clamemus, indignemur sine malitia. Haec omnia auferantur <hi>cum omni malitia.</hi> 
 Sic enim, ut supra locuti
<pb n="1282C"/>
sumus, <hi>irascimini, sed nolite peccare.</hi> </p>
<p>
          <emph>VERS. 32.</emph>
        </p>
<p> <hi>Estote autem invicem benigni.</hi> Illa superiora,
ut dixi, non facienda; haec quae facienda: ut invicem
benigni sitis; non unus in alterum, sed singuli
in singulos, ita omnes in omnes. <hi>Et misericordes, donantes
vobis invicem.</hi> Et in superioribus invicem posuit, <hi>estote invicem benigni.</hi> 
 Dixit etiam donantes vobis in vicem;
unde et misericordes invicem audire debemus;
donantes autem scilicet peccata. Denique de peccatis
hoc dictum esse ex eo declarat, quod subjunctum
est <hi>sicut et Deus in Christo donavit vobis;</hi> utique peccata:
in Christo autem, ut frequenter diximus, quia
pro nobis Christus mortuus est: ergo in Christo donata
sunt peccata nobis. Mysterium enim illud, ut
frequenter diximus, pro peccatis nostris est: quia
<pb n="1282D"/>
nos peccata vincere non poteramus, venit Dominus
noster, qui peccatum vinceret, et sic peccata nostra
nobis donaret, cum in ipsum credentes a peccatis liberamur.</p>
<p>
          <emph>CAP. V.--VERS. 1.</emph>
        </p>
<p> <hi>Estote ergo imitatores Dei, sicut
filii Dei charissimi.</hi> In hoc utique imitatores Dei, cum
et vos peccata vestra invicem vobis donatis, ut Deus
donavit in Christo nobis nostra peccata. Vivite ergo
imitatores Dei, et sic vivite, ut filii Dei et filii charissimi.
Etenim siquidem pro vobis filio suo non pepercit,
et pro peccatis vestris eum peccato dedit, ut
peccatum vinceret; sicuti mysterium intelligitur.</p>
<p>
          <emph>VERS. 2.</emph>

<pb n="1283A"/>
        </p>
<p> <hi>Et ambulate in dilectione.</hi> Magnum praeceptum
et utique retinendum, omnia enim concludit;
et sufficit charitas, in qua lex tota est; et totum mysterium
christianitatis, dilectio et charitas. <hi>Sicut et
Christus dilexit vos</hi>. Hoc est quod supra dictum <hi>imitatores Dei</hi> 
 ut et vos invicem diligatis vos, <hi>sicut et
Christus dilexit vos.</hi> Quid est autem <hi>dilexit et tradidit
semetipsum pro vobis?</hi> Eadem substantia, unum et
voluntate. Et item ego et pater unum sumus. Hic
tradidit semetipsum pro vobis; id est pro alio, filio
suo non pepercit; ut hoc modo etiam nos invicem
pro vobis nostra demus; et usque ad hoc, id est juxta
passionem pro altero, invicem diligamus. <hi>Et semetipsum
tradidit pro vobis oblationem et hostiam Deo in
odore flagrantiae</hi>. Obtulit se Deo, ut spiritus et
<pb n="1283B"/>
hostia per hoc mysterium fierent omnia. Hic est enim
odor bonae flagrantiae; cujus substantiam spiritus,
odorem bonae flagrantiae esse dixit: de qua re est liber
certus hoc exponens quid spiritus sit, et quam
intelligentiam habeat, ut substantia ejus possit intelligi
.</p>
<p>
          <emph>VERS. 3.</emph>
        </p>
<p> <hi>Impudicitia autem et omnis immunditia
et avaritia nec nominetur inter vos sicut decet sanctos.</hi> 
Haec quoque praecepta sunt de his quae non sunt
facienda, ut absit impudicitia, immunditia, avaritia;
quae tria in tantum excludenda ab animis sunt, ut
nec vocabulum aut mentionem inter se habeant, maxime
qui sancti sunt. Etenim ista et nominare peccatum
est; quanto magis vel habere vel admittere?
Hoc enim sanctorum exigit nomen et mens et conscientia,
<pb n="1283C"/>
ut et lingua pura sit. Nam si moribus qui
purus nominat vitia, habet tamen peccatum, cum in
eo quod loquitur, ostendit ipsa vitia se nosse.</p>
<p>
          <emph>VERS. 4.</emph>
        </p>
<p> <hi>Aut turpitudo, aut stultiloquium, aut scurrilitas.</hi> Subjungit etiam alia tria, quae a superioribus
distant. Namque impudicitia longe aliud quam immunditia.
Ubi pudor nullus, est impudicitia; non continuo
turpitudo: turpitudo enim est facinus atque peccatum;
impudicitia vero, cum pudor deest. Item immunditia,
quae potest esse et in voce, et in vita, et in moribus.
Jam vero avaritia cupiditas est habendi. Longe
igitur <hi>distant</hi> haec tria, quae sequuntur, turpitudo,
stultiloquium, etiam vane loqui. Licet cum non obsit,
loqueris; tamen si stultum sit, nec sapiat nec
prosit, sanctis alienum est. Itaque scurrilitas jocosa
<pb n="1283D"/>
oratio, et alterum laedens joci causa, ac propterea
contumeliosa. <hi>Quae ad rem non pertinet.</hi> Potest enim
et scurrilitas increpationis poni modo ex stultiloquio.
Sed si ad rem pertineant, admittenda sunt ista. Illa
peccata sunt si fiant, cum ad rem non pertineant.
Nam si vel moneant vel corrigant, ad rem cum pertinent,
complenda sunt. <hi>Sed magis gratiarum actio.</hi> 
Dictis quae esse debeant, subjungit, quid magis esse
<pb n="1284A"/>
debeat, id est istud <hi>gratias agamus:</hi> non dubium quin
Deo; quamquam et hominibus; et ideo pure positum.</p>
<p>
          <emph>VERS. 5.</emph>
        </p>
<p> <hi>Hoc enim scitote quod omnis impudicus
aut immundus aut avarus quod est idolorum servitus,
non habet haereditatem in regno Christi et Dei.</hi> 
Cum tria supradicta posuisset, tria subjunxisset, praeceptum
hoc ita constringit, ut doceat tria superiora
gravissima esse. Quippe et cum ita sit locutus, ut illa
tria nec nominentur inter sanctos. Ergo gravia. Quam
 gravia? scitote, inquit, quod haec, nempe impudicitia,
immunditia, avaritia, non habent haereditatem
in regno Christi et Dei. Avaritiam autem idololatriam
dixit, sive quia qui avarus est, servit idolis;
credens sibi ab ipsis praestari quae in mundo sunt, in
quo avarus est. Etenim Deus, cum ea praestet
<pb n="1284B"/>
quae in futuro sunt; qui avarus est, utique de praesenti
vita avarus est; et propterea servit idolis. An ideo
dictum, quod avaritia idolorum est servitus? quia eum
unus sit Deus, avaritiae est multos colere, et alios
adorare, et aliis servire velle. Hic igitur non habet
haereditatem in regno Christi et Dei. Christus enim
regnum habet in coelis: et qui sequitur Christum, habebit
haereditatem in regno Christi. Regnum Christi,
Dei regnum est. Nec in Dei ergo regno habet haereditatem,
qui idolis servit.</p>
<p>
          <emph>VERS. 6.</emph>
        </p>
<p> <hi>Nemo vos seducat vanis sermonibus</hi>. <hi>Propter haec enim venit ira Dei in filios diffidentiae.</hi> 
 Et
hoc quoque inter praecepta est, de quibus dixi vobis,
quae non sint facienda. Multi enim sermonibus suis et
mundi utilitatem suadent, et idolorum culturam, id est
<pb n="1284C"/>
habendi cupiditatem. Verum hi vani sermones sunt.
Quod autem dixit <hi>propter haec enim venit ira Dei</hi> 
propter illud scilicet quod hujusmodi homines in regno
Christi et Dei haereditatem non habent. Propter
haec, inquit, habent etiam poenam, ut et bonis aeternae
vitae careant, et in ipsos ira veniat. Quos illos
filios dixit diffidentiae? Multi enim vanum putantes
esse, quod promittuntur regna in coelo; ut dicant,
quis hominum ascendit in coelum? Diffidunt ergo et
non credunt. Ergo in filios diffidentiae venit ira Dei.
Diffidentia autem est ille diabolus, cui serviunt illi
qui diffidunt, et idcirco filii ejus sunt.</p>
<p>
          <emph>VERS. 7, 8, 9.</emph>
        </p>
<p>Nolite ergo effici participes eorum.
Cum generaliter supra tractaret, redit ad praeceptum,
et ad Ephesios, ut omni genere ab hujusmodi hominibus
<pb n="1284D"/>
alieni sint neque participent cum his. <hi>Eratis enim
aliquando tenebrae, nunc autem lux in Domino.</hi> Ergo ut
omni genere se separent a filiis diffidentiae, dicit quid
fuerint antea cum gentiliter viverent. <hi>Tenebrae,</hi> inquit, <hi>eratis.</hi> 
 Qui autem sequitur Christum, lux est:
lucem enim accipit quicumque in Christo baptizatus
fuerit. <hi>Sicut filii lucis ambulate</hi>. Ergo quoniam <hi>lux
<pb n="1285A"/>
estis et Domino</hi> (non enim lux estis, sed <hi>in Domino lux
estis</hi> ); filii ergo et vos lucis cum estis, ita vivite, sicut
vivere debent qui filii sunt lucis. Quid autem
est vivere quasi filium lucis, ipse supponit, <hi>Nam
fructus lucis in omni bonitate et justitia et veritate
est.</hi> Hoc est enim, et lucem esse, et filium lucis esse,
bonitate praestare, praestare justitia, praestare etiam
veritate. Haec tria ipsa sunt lux: nam contra sunt
tenebrae malitia, injustitia, falsitas: quae omnia diabolo
conveniunt: at vero haec lucis sunt, quia lux
est Christus. Ergo et bonitas et justitia et veritas.
His ergo moribus vivite.</p>
<p>
          <emph>VERS. 10, 11.</emph>
        </p>
<p> <hi>Probate autem quid sit quod placeat
Deo</hi>, <hi>et nolite communicare operibus infructuosis
tenebrarum.</hi> Dixi quod per eadem praecepta se convertit,
<pb n="1285B"/>
quae sequenda, et quae non sequenda; ut in
bonitate vivatur et in justitia et in veritate. Item et
hoc; ea, inquit, probate quae Deo placeant. Deinde
subjunxit, quae non sequenda: <hi>Nolite,</hi> inquit, <hi>communicare
operibus infructuosis tenebrarum;</hi> quae sunt
avaritia, impudicitia, et caetera hujusmodi, et idololatria:
quae opera fructus non revocant: nihil enim
consequitur, qui haec appetit; et idcirco fructus non
habent; et ideo tenebrae sunt; quia nihil lucis, nihil
fructus, ostendunt. <hi>Magis autem et objurgate</hi>. Ut
non solum nos a malis moribus separemus, nec communicemus
operibus tenebrarum infructuosis; sed
etiam et objurgemus et accusemus easdem operas,
hoc est eos homines qui ita vivunt.</p>
<p>
          <emph>VERS. 12.</emph>
        </p>
<p> <hi>Nam quae in occulto fiunt ab his, turpe est
<pb n="1285C"/>
etiam dicere</hi>. Prope manifeste dixit quae ab his fiunt,
quando ostendit turpe esse illa dicere. Ergo nolite
participare:
ergo <hi>magis objurgate.</hi> </p>
<p>
          <emph>VERS. 13.</emph>
        </p>
<p> <hi>Omnia autem quae objurgantur</hi>, <hi>a
lumine manifestantur.</hi> Quia praeceptum dedit ut et
objurgent male facientes, adjecit quantum sit munus
objurgatio: quoniam peccata illa in occulto, quasi
lumine manifestantur cum objurgantur. Is enim
qui objurgat, ostendit quantum malum sit illud
quod objurgat: et dum ostendit, quasi illuminat
malum: quod cum intellexerit ille qui admittit, discutit
tenebras et ad lumen accedit. <hi>Omne enim quod
manifestatur, lumen est.</hi> Ostendit ipse, quod exposuimus.
Intellectum enim quodcumque est, et manifestatur,
et lux est, et videtur, et apertum est.</p>
<p>
          <emph>VERS. 14.</emph>

<pb n="1285D"/>
        </p>
<p> <hi>Propter quod dicit:</hi> surge a mortuis, <hi>et
continges Christum</hi>. Dedit exemplum quemadmodum
qui objurgatur in peccatis suis, lumen accipiat et intelligat
se peccare: et cum intelligit se peccare, illuminatur,
id est a mortuis resurgit; id est tenebras dimittit,
et contingit Christum; id est lumen accipit, et incipit
jam et peccata vitare, et spem habere aeternae vitae.</p>
<p>
          <emph>VERS. 15, 16.</emph>
        </p>
<p> <hi>Videte ergo quomodo caute ambuletis,
<pb n="1286A"/>
non ut insipientes, sed ut sapientes.</hi> Uno praecepto
utrumque conclusit; monens quemadmodum ambulent:
non, ut insipientes, sed ut sapientes; sapientia
scilicet illa quae de Deo est, non inquit, illa quae
mundi est. <hi>Redimentes tempus, quoniam dies mali
sunt.</hi> Omnes isti, qui in mundo dies sunt, mali
sunt: mali enim, quod in ipsis est, nobis operantur:
et omne quod bonum est, de futuro est. Hoc,
inquit, tempus redimamus; id est nostra virtute, patientia,
obsequio, tempus nostrum faciamus esse, et
velut emamus illud laboribus atque patientia nostra.
Tempus hoc, quod adversus nos est, nostrum sit. Hoc
est redimentes tempus.</p>
<p>
          <emph>VERS. 17</emph>
        </p>
<p> <hi>Ideo nolite effici imprudentes,
sed intelligentes.</hi> Eadem rursus admonitione monemur
<pb n="1286B"/>
ad intelligentiam mundi et mundanam. In
quo eramus imprudentes; sed simus, inquit,
intelligentes. Quid autem sit intelligentiam
esse, sic subjunxit: <hi>quae sit voluntas Domini</hi>.
Ut hoc intelligamus quid Dominus voluerit, quid
velit; id est nos cum integritate et justitia et fide
vivere, et in eo spem collocatam habere, nihilque aliud
nisi de Deo cogitare. Haec, inquit, voluntas est Domini.</p>
<p>
          <emph>VERS. 18.</emph>
        </p>
<p> <hi>Et nolite inebriari vino, in quo est luxuria.</hi> Et hoc est de non faciendis, ut plurimo vino
utamur, quod inde multa vitia. Deinde subjungit quid
agendum: <hi>Sed implemini spiritu, loquentes vobis invicem</hi>.
Magnum hoc praeceptum: etenim illa omnia
in nostra sunt voluntate et in nostro labore, non inebriari
vino, non ambulare insipienter, tum quae supra
<pb n="1286C"/>
dicta sunt. Hoc vero ex Dei voluntate tantum intelligeretur,
nisi hic admoneret nostrae voluntatis esse
impleri Spiritu. Sic enim ab omnibus vitiis peccatisque
purgamus animam, si spiritu impleamur, ut nos
nobis Spiritum faciamus, et impleamur spiritu.</p>
<p>
          <emph>VERS. 19, 20.</emph>
        </p>
<p> <hi>Loquentes vobis invicem in psalmis et
hymnis et canticis spiritalibus.</hi> Ut sibi invicem loquantur
nihil aliud quam psalmos, quam hymnos, quam cantica.
Quae sit istorum differentia, certo loco dicemus:
omnia tamen Dei laude sonant, et in Deum
spem homini habendam esse pronuntiant. Haec enim
vere, si ita sint, spiritalia erunt. Haec igitur cantemus,
et cantemus in cordibus; ut ipse subjungit, cantantes
et psallentes.-- <hi>Gratias agentes semper pro
omnibus, in nomine Domini nostri Jesu Christi, patri
<pb n="1286D"/>
et Deo</hi>. Cantantes, quae voce proferuntur:
psallentes, id est percutientes et moventes
vel citharam vel caetera organa: quae et propheta
David ponit, in chordis et in cymbalis. Sed haec, inquit,
in cordibus vestris agentes gratias, et semper
<pb n="1287A"/>
agentes, et agentes pro omnibus: non enim tantum
pro nobis, sed etiam pro aliis, quos correctos videmus.
Et agamus gratias cui? <hi>Patri et Deo,</hi> sed Patri
et Deo in nomine Domini agamus gratias. Tunc enim
gratias recte agimus, si non nostro nomine, sed in
nomine Christi Deo gratias agimus. Necesse est
enim, et de hoc ipso quod nos liberati sumus, et de
eo quod Spiritum recipimus, agamus gratias Deo: sed
tunc recte, si in nomine Christi agimus Deo gratias.</p>
<p>
          <emph>VERS. 21.</emph>
        </p>
<p> <hi>Subjecti invicem in timore Christi.</hi> Invicem,
id est alter pro altero: <hi>in timore Christi</hi> in eo
quod timemus Christum: ut dictum timor Domini
initium sensus.</p>
<p>
          <emph>VERS. 22, 23, 24.</emph>
        </p>
<p> <hi>Mulieres viris suis subditae sint
sicut Domino.</hi> Etiam praecepta dantur mulieribus, quid
<pb n="1287B"/>
eas oporteat facere et quomodo. Nam quid eas oporteat
facere, dixit <hi>viris suis subditae sint.</hi> Quomodo? <hi>sicut Domino,</hi> 
vel sicut Christo: ut ita sint illis viri, quasi earum
dominus. Denque ita esse, irationem reddit. <hi>Quoniam
vir caput est uxoris</hi>, <hi>sicut et Christus caput est Ecclesiae:
ipse salvator corporis</hi>. Sic etiam vir caput
est uxoris. <hi>Et ut Ecclesia subdita est Christo</hi>, <hi>ita et mulieres subditae in omnibus,</hi> 
 modestae ac moderatae
in omnibus.</p>
<p>
          <emph>VERS. 25, 26.</emph>
        </p>
<p> <hi>Viri, diligite uxores vestras, sicut et
Christus dilexit Ecclesiam, et semetipsum tradidit pro illa,
ut eam sanctificaret mundans in lavacro aquae in verbo</hi>.
Transiit ad viros, ut pari modo praeciperet viris quid
agendum cum uxoribus. Diligite, inquit, uxores vestras.
Reddit rationem de eodem exemplo; sicut, inquit,
<pb n="1287C"/>
Christus dilexit Ecclesiam. Etenim caput est mulieris
vir, et caput est Ecclesiae Christus: et sicut Christus
tradidit semetipsum pro Ecclesia ut eam sanctificaret,
sic et hic vir pro illa omnia patienter sustinere debet,
ut eam sanctificet. Perseverat tamen quid praestiterit,
Christus ostendere, quod semetipsum tradidit, ut
mundaret in lavacro aquae et in verbo Ecclesiam.
Utique accipiamus Ecclesiam, omnem fidelem, et omnem
qui baptisma accepit: in fide assumitur scilicet
et lavacro aquae et invocatione verbi. Haec ad virum
circa uxorem quemadmodum revocanda sint, parum
clarum est: potuit tamen videri id quod ad similitudinem
dabat in parte superiore convenire, hac
parte circa mysterii narrationem esse completum.
Verumtamen etiam hoc quoque si revocemus ad viri
<pb n="1287D"/>
patientiam, ut se tradat pro muliere, et omnia ejus
ferat patiaturque etiam passiones tolerans, illa mundabitur
lavacro et verbo; id est habebit apud Dominum
purificationem; cum illam puram reddit, et patientia
idoneam facit ut lavacro et verbo sanctificetur.</p>
<p>
          <emph>VERS. 27.</emph>
        </p>
<p> <hi>Ut praeberet ipse sibi gloriosam Ecclesiam.</hi> Pro Ecclesia, inquit, se dedit Christus, ut gloriosam
sibi faceret Ecclesiam suam; etiam puram,
<pb n="1288A"/>
et sine macula et sine ruga: haec enim afferunt deformitatem
et maculam et rugam; quibus cum caret corpus,
viget, floret, decorum est. Sed praeter haec adjecit <hi>aut aliquid ejusmodi,</hi> 
 id est si quid tale etiam est ut
nomen habeat; <hi>sed ut sit sancta et immaculata.</hi> Hoc egit
Christus ut sit Ecclesia et sancta et immaculata. Ita
sancta in eo, id est quod lavacro aquae et verbo mundatur:
immaculata, quod sine macula est et sine ruga.</p>
<p>
          <emph>VERS. 28.</emph>
        </p>
<p> <hi>Ita et viri debent diligere uxores
suas sicut suum corpus</hi>. Paria praecepta etiam viro
dantur, ut uxores suas diligant; <hi>ut suum,</hi> inquit, <hi>corpus.</hi> 
Sic enim et historia generationis ostendit, quod
de viri costa foemina effecta. Ergo sic uxorem diligat,
quasi <hi>suum corpus. Qui uxorem suam diligit, se ipsum
diligit.</hi> Eadem repetit: si enim ex corpore nostro uxor
<pb n="1288B"/>
est, <hi>qui uxorem suam diligit, se ipsum diligit.</hi> Et sic
postea subjungit exemplum: <hi>et erunt duo in carne una.</hi> </p>
<p>
          <emph>VERS. 29.</emph>
        </p>
<p> <hi>Nemo enim unquam suam carnem
odit</hi>, <hi>sed nutrit et fovet illam.</hi> Confirmat, quod secundum
naturam est hic amor, ut carnem nostram
diligamus. Si autem caro nostra foemina est, et prima
foemina de carne viri, et sic foemina ut eadem uxor
ipsius fuerit, cum nemo suam carnem oderit, sed magis
nutriat et foveat; debet ergo et uxorem sic diligere,
ut suam carnem, <hi>sicut et Christus Ecclesiam.</hi> Et
circa virum eadem praecepta sunt, quae circa uxorem.
Sic enim data religio est atque formido, ut uxor viro
serviat quoniam vir uxoris caput est, ut Ecclesiae
Christus: ita nunc et viro hoc praeceptum datur, ut
uxorem suam diligat, quemadmodum Christus Ecclesiam.</p>
<p>
          <emph>VERS. 30.</emph>

<pb n="1288C"/>
        </p>
<p> <hi>Quoniam membra sumus corporis
ejus.</hi> Et supra ita dictum Ecclesia omnes sunt sancti
fideles, quae membra sunt Christi, et fit unum corpus
Christi Ecclesia, cui caput est Christus. <hi>De carne
ipsius, et de ossibus ejus.</hi> Membra sumus, inquit, omnes
de ipsius carne et de ejus ossibus. Non ita hic
accipiendum tanquam hujus carnis, quam induit et
in qua apparuit, nos partem habeamus, et de ejus
ossibus, quae ossa fuerunt carnis ejus, in qua Christus
apparuit: sed accipiamus deitatem totam ejusdem,
quae est in spiritu, ubi in omnibus supra coelum et
in coelestibus potentiam deitatis suae habet, circa spiritum,
circa mentem, quam <foreign xml:lang="greek">νοῦν</foreign> Graeci dicunt, et circa
animam. Hic igitur quoniam et nos haec eadem habemus,
<pb n="1288D"/>
accipiendum ita est, quod membra sumus Christi,
id est in substantia spiritali; et de carne ejus, id est
de anima; et de ossibus, id est dico quod <foreign xml:lang="greek">νοῦς</foreign> dicitur
graece. Omnia enim ista virtute Dei in superioribus
spiritus sunt; sicut et idem Paulus dicit in epistola ad
Thessalonicenses prima: ipse enim Deus pacis
sanctificet vos per omnia; ut integer spiritus vester
et anima et corpus servetur.</p>
<p>
          <emph>VERS. 31.</emph>
        </p>
<p> <hi>Propter hoc relinquet homo patrem
<pb n="1289A"/>
et matrem, et adhaerebit uxori suae, et erunt duo in carne
una.</hi> Hoc exemplum de Genesi est, quo probatur tantam
esse debere charitatem, vel esse hominem ita
charam habentem uxorem ut et patrem et matrem
derelinquat, et haereat uxori, et sint <hi>duo in una carne.</hi> 
Multis modis docet conjunctum virum uxori; et ponit
ita esse debere, ut et vir uxorem diligeret et uxor
virum. Hoc ita, ut res est simpliciter, sic et a nobis
dictum et a Paulo: verumtamen in quo subjunctum
est, ostendit altius patere istam sententiam: adjungit
enim,</p>
<p>
          <emph>VERS 32.</emph>
        </p>
<p> <hi>Mysterium hoc magnum
est: ego autem dico in Christo et in Ecclesia.</hi> Ultra
quam simplicitas ipsa indicabat, esse aliquid
Paulus ostendit, quando ait <hi>mysterium hoc magnum
<pb n="1289B"/>
est,</hi> et tamen non apparuit quid intelligi vellet: tantummodo
aliam interpretationem ipse subjecit, ut vir
et uxor, hic accipiatur interim Christus et Ecclesia.
Sed quoniam magnum mysterium dixit, altius
intelligendum. Quid igitur nos suspicamur? Ego arbitror
accipi istud, ut vir et uxor sint sibi invicem
juncti spiritus et anima. Hoc enim Adam et Eva; ut
spiritus sit Christus. Ecclesia sit anima. Sed hoc interpretatus
est Paulus de Ecclesia et de Christo intelligi
debere, dummodo id ipsum spiritus sit et anima.
Sed hoc facilius et quod ad populum bene perveniret. <hi>Ego,</hi> 
 inquit, <hi>dico in Christo et in Ecclesia:</hi> non autem
dixit, Christus et Ecclesia, <hi>sed in Christo et in Ecclesia.</hi> 
Nam et Christus in membris suis Ecclesiam habet,
et Ecclesia in suis membris caput habet Christum.
<pb n="1289C"/>
Ergo in Christo Ecclesia; in qualibet una carne duo sint.</p>
<p>
          <emph>VERS. 33.</emph>
        </p>
<p> <hi>Verumtamem et vos singuli unusquisque
uxorem suam diligat ut se</hi>. Licet generaliter supra
viris praecepta dederit de uxoribus, et mulieribus
de viris; nunc specialiter ad Ephesios eadem praecepta
convertit <hi>et vos,</hi> inquit. Hoc ideo quia per figuram exposuerat
dictum esse mysterium magnum, quod in una
carne ambo essent et uxor et vir. Et hoc intelligi voluit
de Ecclesia et de Christo. Ideo addidit <hi>verumtamen</hi> 
ut, licet illud in veritate, hoc intelligi voluerit Christum
et Ecclesiam, ut in uno sint corpore; tamen, et vos hoc
ipsum observate et imitamini, ut unusquisque uxorem
suam diligat. Et item subjungit de uxoribus <hi>mulier autem ut timeat virum.</hi> 
 Hic et amor est in timore, et
servatus affectus est cum honore, ut viri uxores diligant,
<pb n="1289D"/>
mulieres viros timeant.</p>
<p>
          <emph>CAP. VI.</emph>
        </p>
<p>Item transit ad personas alias filiorum
et parentum. Postea adjuncturus servorum . . . . et
doleant quantum praestent quemadmodum tamen magis
implicent animum quam resolvant et intra mundum
<pb n="1290A"/>
alligent, plenis rationibus exposui, tradidi, docui,
illic, ostendens usque ad coelum nequitiam spiritalem
mundanae potentiae maxime operari, cum miseris
animis quod fiant quasi quaedam nomina pollicetur.</p>
<p>
          <emph>VERS. 11.</emph>
        </p>
<p> <hi>Propter hoc accipite arma fidei</hi>, <hi>ut possitis resistere in die malo.</hi> 
 His omnibus supra
dictis cum insint magnae difficultates, et adversus
rectores hujus mundi et tenebrarum harum; et, quod
est majus, adversum spiritalia nequitiae in coelis; his,
inquam, omnibus resistere quoniam magnae est virtutis,
subjiciendum fuit, quo id fieri posset: <hi>accipite,</hi> inquit, <hi>arma fidei.</hi> 
 Sola enim fides in Christo munit nos,
uti non valeat circa nos istarum potestatum mundi
ulla tentatio. Ita illud quod difficile videbatur resistere,
facile factum est, si in potestate est unde resistamus:
<pb n="1290B"/>
est autem in potestate; quippe fidem in Christum
habere, et plenam fidem habere, nullus labor
est, nulla est difficultas, animi tantum voluntas est
commodata et credula. Ergo fit facile resistere his
tot malis, si fidem habeamus. Sola sufficit, sola obsistit,
sola munit; sed fides plena. Quamquam etiam
ipse dixit: si ut granum sinapi, habeamus fidei granum,
possumus et montibus imperare. Ergo fides sincera
et pura, fides, inquam, in Christum, et fides in
Deum, adversum tot illas potestates nobis arma praestabit.
Sumite nunc, inquit, arma fidei, ut possitis resistere.
Quando resistere? cum tentatio advenerit,
cum aliquid vos tentare coeperit. Hoc est quod ait <hi>in
die malo.</hi> Malus autem dies est cum tentamur.</p>
<p>
          <emph>VERS. 14.</emph>
        </p>
<p> <hi>Et omnibus effectis stare; succincti
<pb n="1290C"/>
lumbos vestros in veritate.</hi> Scit se supra multa monuisse
facienda; vel per singulas personas, ut dominis et
servis, maritis et uxoribus, patribus et filiis; vel per
ipsa quae agenda sunt, vel quae non agenda, ut nolite
inebriari, et agite omnia in nomine Domini, et caetera
supra dicta. Idcirco ait <hi>et omnibus effectis</hi> quae supra
mandavi et praecepi; <hi>state,</hi> inquit, <hi>succincti lumbos
vestros,</hi> id est parati et instructi. Omnis enim conatus
aut ad lumbos, si labor fuerit, cadit; aut ut labor sit
et conatus, ex lumbis nostris est. Inde enim omnis
virtus et omnis materia ad sanguinem; hinc enerves,
elumbes dicimus. Ergo ut fortitudo se praeparet et corporis
et animi, <hi>succincti lumbos,</hi> ait <hi>State,</hi> inquit, <hi>in veritate:</hi> hoc enim, quod vos monemus, veritas est: reliqua
autem in mundo, falsa sunt, quae de mundi sapientia
<pb n="1290D"/>
docentur ac disputantur. <hi>Et induti lorica justitiae.</hi> 
Adjungit aliud praeceptum, praeter fidem, ut justitiam
servemus. Quamquam illud, quod supra dictum est,
id est fides in Christum caput est omnium: etenim
justitia non tantum valet quantum fides; etenim
<pb n="1291A"/> <hi>justus ex fide vivit;</hi> 
 tamen quia est et hic affectus implendus
ut justissimus; tunc enim fides nobis proderit,
et tunc vera erit fides si justissimus: et justitia proderit
si accedat fides. Ergo adjunxit post fidem <hi>induite loricam
justitiae.</hi> Supra arma, dixit, fidei induite loricam
justitiae: quoniam in armis tam illud intelligitur quod
munit, quam etiam quod resistit et adversarium superat,
in lorica autem nihil aliud sit quam ut muniamur;
fides autem et resistit: et ideo dixit arma fidei.
Quomodo autem resistit fides? scilicet si cum tentare
hostis coeperit, non sequamur, et fide custodita in
Deum atque in dominum Christum, a sententia non
moveamur. Resistite ergo, ut resistit qui habet tela,
gladios. Ergo arma, inquit, induite fidei, ut resistatis.
At contra, justitia tantummodo in factis est; non adversario
<pb n="1291B"/>
resistit, sed ipsa se praestat bonam clementem.
Ergo lorica, inquit, justitiae; qua bonum sectatus,
et bonam mentem et bonum cor ostendit.</p>
<p>
          <emph>VERS. 15.</emph>
        </p>
<p> <hi>Et calceati pedes in praeparatione Evangelii
pacis,</hi> quoniam Evangelium fertur, et per gentes
praedicatur. Ubicumque ergo praedicatur, audiendum
est. Ut autem audiamus, eundum, properandum, festinandum.
Ergo <hi>calceati,</hi> inquit, <hi>pedes in praeparatione
Evangelii.</hi> Cujus Evangelii? <hi>pacis,</hi> inquit: quoniam
Evangelium qui audit et qui in Evangelio paratus
est, Domini fit, Christum credit, promissa accipit,
fiduciam gerit, cum nullo hostis est. Ergo pacis Evangelium;
id est pacis, quae est animis. Hoc ergo ut
capiamus, calceati pedes esse debemus, id est parati
excurrere, circumvolare, audire. His ergo omnibus
<pb n="1291C"/>
quid efficitur? facile resistemus potestatibus, rectoribus
spiritalibus nequitiae.</p>
<p>
          <emph>VERS. 16.</emph>
        </p>
<p> <hi>In omnibus, accepto scuto fidei</hi>. Redit
ad illam summam, quae concludit omnia, quae implet
universa: aliter enim fortiter repugnare resistere
tot illis potestatibus non valemus, nisi muniti scuto,
ut omnes ictus atque impetus universarum potestatum
munimento fidei repellamus.</p>
<p>Denique subjunxit: <hi>in quo possitis omnes sagittas nequissimi
igneas restinguere</hi>. Sagittas frequentissime
et in evangelio, et in Paulo, et in prophetis, et in
David positas legimus; quas intelligimus disputationes
et verba et tractatus esse; sed nequissimi sagittas,
id est male suadentes male vulnerantes intelligentiam
animam spiritusque nostros; ideo igneas
<pb n="1291D"/>
dixit perurentes, quas omnes extinguit fidei scutum,
id est ipsa fides, ut apud se nihil valeant. Cum enim
adest fides animis, ille ignis, qui per linguam mittitur,
persuadens maligna omnia mundana, extinguetur
et intepescet. Nam omnis illa persuasio maligni,
quoniam carnaliter loquitur et carnaliter insinuat,
per sanguinem valet: idcirco excitat ipsum sanguinem
per novas intelligentias: excitatus autem sanguis
igneus fit. Fiunt ergo illae sagittae igneae, quas
fides comprimit et extinguit, quia spiritaliter
<pb n="1292A"/>
omnia accipit fides. Spiritus autem lumen est, non
ignis. Hinc neque spiritus, dum lumen imitatur,
ignis est: ignis autem omnis nocet. Ergo neque spiritus
nocet: verum dum in Christum est fides, a
lumine in Christo accipit lumen: sic lumen fidei
ignem vincit, quia ignis circa carnem valet et operatur,
et ipse mundanus est, et de materie materia
est. Non valet autem circa lumen aeternum Dei Jesu
Christi. Sic lumine illo hic ignis extinguitur: quem
ignem dixi maxime concitari sermonibus; qui sermones,
quia excurrunt et volant, sagittae sunt nominatae.</p>
<p>
          <emph>VERS. 17.</emph>
        </p>
<p> <hi>Et galeam salutis, et gladium spiritus,
quod est verbum Dei.</hi> Quia supra dixit induti
loricam justitiae, et hic audiendum induite galeam salutarem
et gladium spiritus. Utrum gladius spiritus
<pb n="1292B"/>
per se accipiendum, et galea salutaris per se adjungendum,
salutaris spiritus et galea est, et gladium
induite. Sed si gladius vere certeque revocatur,
quod est verbum Dei, separatum est, induite gladium
spiritus. Quid ergo erit <hi>galeam salutis induite?</hi> 
Christus quidem in eo quod huc descendit, et mysterio
suo nos redemit, salutaris est: ipse caput nostrum:
custodit enim caput Ecclesiae; unde galea salutaris
est. Porro autem verbum, quo adversae potentiae
vincuntur, opprimuntur; sicuti dictum: <hi>diabolum perdet spiritu oris sui.</hi> 
 Ergo Christus, <hi>quod
est verbum Dei,</hi> ideo missus est ut omnem corruptionem
et omnem malignitatem atque ipsam mortem
vincat. Idcirco dictum est: gladius est spiritus verbum
Dei.</p>
<p>
          <emph>VERS. 18.</emph>

<pb n="1292C"/>
        </p>
<p> <hi>Per omnem rationem et observationem orantes, in omni omni tempore, in spiritu.</hi> Ad
expellenda illa, quae supra dicta sunt, id est potentias
mundi vincendas, rectores tenebrarum et spiritalia
nequitiae, hoc quoque adjungit ut oremus
quotidie et obsecremus, et per omnem obsecrationem
oremus in omni tempore spiritu. Quanta hic et
quam occulta praecepta sunt de eo quod rogamus!
Primum quod dixit per omnem orationem; quae multa
sunt, nunc pro nobis, nunc pro aliis, nunc ad
ea quae sunt praesentis vitae, nunc ad ea quae futurae,
nunc ad ea quae animae sunt, nunc ad ea quae corporis,
ut aliqua optemus. Omni, inquit, oratione
oremus in spiritu et omni tempore: oremus in spiritu,
id est non quaedam verba dicamus vel proferamus,
<pb n="1292D"/>
vel recitemus, orantes quasi meditata, quasi
scripta; sed in spiritu, inquit, omni tempore oremus:
id est ut et adhibeamus affectum; et interior
spiritus, id est homo interior, orationem pleno desiderio
debeat et habeat omni tempore: ut etiam
cum non orat, in spiritu oret. Quid deinde illud
quod ait, per omnem orationem et obsecrationem?
Distantiam puto istam esse, ut oratio sit, et cum
laudes Dei dicimus, et cum enarramus magnalia ejus,
et cum gratias agimus, et cum alia hujusmodi; obsecratio
vero est, quando Deum oramus vel propter veniam
<pb n="1293A"/>
et peccata nostra; vel propter gratiam, ut nobis
praestet. Haec, inquam, est obsecratio: et dummodo
isti duo modi sint cum Deum oramus, ut et orationem
habeamus et obsecrationem. Per omnem igitur,
inquit, orationem et per omnem obsecrationem. Non
contenti simus quasi quaedam verba et consuetudine
proferre, sed ex animo interiore atque ex mente; atque,
aperte ut dicam, ex ipso spiritu atque in ipso
spiritu: ut etiam cum deest oratio vel obsecratio in
verbis, oremus in spiritu.</p>
<p> <hi>Et in ipso vigilantes semper in omni oratione</hi>.
Adjecit etiam certum temus: nam cum dixit in
omni tempore, potuit accipi quod tempus homini
datur, id est dies. Sed in omni tempore ut plenius
adjiceret quid adjunxit? <hi>vigilantes semper.</hi> Potest tamen
<pb n="1293B"/>
ad intentionem mentis hoc accipi <hi>vigilantes semper</hi> 
ut in omni oratione non veluti dormientes, quod
patiuntur illi qui ea quae nota sunt recitant, vel legunt,
vel memoria pronuntiant; quid dicant et quemadmodum
dicant pene non sentiunt. Idcirco ait: <hi>vigilantes
semper in oratione pro omnibus sanctis.</hi> </p>
<p>
          <emph>VERS. 19.</emph>
        </p>
<p> <hi>Et pro me.</hi> Magnum etiam hoc monitum et
frequenter quoque tetigimus, et notandum diximus: non
enim pro nobis tantum, sed etiam pro aliis rogare debemus.
In quo et multis locis et hic admoneo, quoniam
istud praeceptum duplex est, ut et ipsi illi sancti, et
episcopi, et apostoli, et majores pro fidelibus et
catechumenis et pro omnibus aliis inferioribus
rogare debeant sicuti frequenter idem hic enumerat
quod in omni oratione sua mentionem facit
<pb n="1293C"/>
etiam omnium suorum. Ita et hic rursus et ipsi qui inferiores
sunt rogent in omni oratione sua et pro sanctis,
et pro episcopis, et pro me, inquit: quod attendendum
et pro miraculo habendum, uti ab his, quos
ipse monet, quos instituit, quibus evangelium pronuntiat,
velut auxilium petat, ut oratione consequatur
aliquid. Quid autem illud sit quod petendum
pro se dicit, ipse subjungit <hi>ut detur mihi in adapertione
oris mei sermo in confidentia notum facere mysterium</hi>.
Monuit Ephesios ut et pro sanctis rogarent
et maxime pro se. Quid autem rogarent pro se, id est
pro ipso Paulo, subjecit, non salutem, non aliquas
cupiditates, sed ut posset idem Paulus habere sermonem
et apertam orationem, id est confidentiam in
expositione evangelii atque mysterii. Vere enim etiam
<pb n="1293D"/>
eorum oratione postulandum est, quibus prodesse hoc
potest; ut quoniam mysterium et evangelium Paulus
pronuntiat, illi qui percepturi hoc sunt, hoc orent
ut sermo abundet, et os apertius proloquatur, et confidentia
sine aliqua trepidatione exponens mysterium.</p>
<p>
          <emph>VERS. 20.</emph>
        </p>
<p> <hi>Pro quo legatione fungor in catena.</hi> Id est ego legatus a Christo, licet in catena positus,
tamen mysterium pando et evangelium: in
<pb n="1294A"/>
quo quid patiatur ostendit, et quemadmodum perseveret,
ut non deterreatur adversis, neque dolore
vincatur, sed impleat munus apostolatus injunctum. <hi>Ut in ipso fiducialiter agam</hi>.
Bene et hic fiducialiter,
inquit, et in confidentia. Quid enim aliud adversum
terrores, adversum poenas impositas aut precari,
aut polliceri debuerat, nisi ut fiducia sibi esset
in exponendo? ut mihi, inquit, sermo in adapertione
oris detur in confidentia; id est in agendo, ut in
ipso fiducialiter agam; in ipso, id est, in evangelio atque
mysterio. <hi>Ita ut oportet me loqui;</hi> id est enim ipsum
agere evangelistam, loqui, et loqui ut oportet, hoc
est fiducialiter; ne minus impleam, aut aliquid in
animo meo egerint catenae, et non impleam ut oportet
exponens mysterium.</p>
<p>
          <emph>VERS. 21.</emph>
        </p>
<p> <hi>Ut autem vos et sciatis, quae circa me
<pb n="1294B"/>
sunt; quid agam, notum vobis faciet Tychicus charissimus
frater et fidelis minister in Domino.</hi> Bene de
his quae patitur nihil epistolae dare voluit, sed tantummodo
per nuntium, ut cognoscant Ephesii, quid
mandavit, vel quid agat, vel quae circa ipsum sint.
Duo sunt enim: nam et circa ipsum catenae sunt et
caeterae injuriae: quid autem agat; quod perseverat,
quod mysterium pandit, quod evangelizat et aperit.
Commendat autem personam: Tychicus charissimus,
inquit, frater, et fidelis minister in Domino: non
enim minister mihi, sed in Domino minister circa evangelium
et circa mysterium.</p>
<p>
          <emph>VERS. 22.</emph>
        </p>
<p> <hi>Quem misi ad vos in hoc ipsum.</hi> Non enim ipse cum pergeret, ego mandavi; sed
propter hoc misi. Ita et de vobis curam gero, et
<pb n="1294C"/>
omnia vos scire volo. In hoc ipsum ergo, ut sciretis,
misi; ut cognoscatis quae circa nos agantur. <hi>Et consoletur
corda vestra.</hi> Hic jam amplius, quoniam de
duobus unum hic conjunxit, quae circa nos agantur,
id est quas poenas toleremus, quas catenas: idcirco
adjecit, et consoletur corda vestra: ne de me cura
et sollicitudine laboretis, vobis consolationi sit ipse
cum exposuerit quali animo sim et quali fiducia.</p>
<p>
          <emph>VERS. 23, 24.</emph>
        </p>
<p> <hi>Pax fratribus et charitas cum fide.
Gratia cum his</hi>, <hi>qui diligunt Dominum nostrum Jesum
Christum in aeternitate. Amen.</hi> Postrema pars
epistolae precatio est, et precatur et optat pacem
fratribus: item charitatem, deinde fidem. Supra
enim ita dixerat, quod esset inter illos discordia.
Deinde adjunxit <hi>gratiam his qui praestant fidem, et diligunt
<pb n="1294D"/>
Dominum nostrum Jesum Christum.</hi> Ita omnia
conclusa sunt; pax ad discordiam, charitas ad concordiam,
fides ad Deum: et ex fide gratia praestatur,
gratia Domini his qui charitatem inter se et pacem
habent, et fidem in ipsum. In aeternitatem autem quod
subjunxit, ne praesentis vitae tantum vota sint, sed et
futurae, quae est in spe et promissione Christianis. Amen.
</p>
</div1>
</body>
  </text>
</TEI>