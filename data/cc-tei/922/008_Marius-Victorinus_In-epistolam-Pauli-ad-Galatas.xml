<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>In epistolam Pauli ad Galatas</title>
              <author ref="http://viaf.org/viaf/89512766">Marius Victorinus<date>c.285-c.365</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 8</title>
           <idno>MarVic.InEpPaA</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS.</head>

<pb n="1145D"/>
<p>Epistola ad Galatas missa dicitur ab Apostolo ab
Epheso civitate: et idcirco quidam illam praemittunt
epistolam, hanc ordinant consequentem. Summa autem
hujus epistolae haec est: errare Galatas quod ad
evangelium fidei, quod est in Christo adjungant judaismum,
corporali intellectu observantes sabbatum,
<pb n="1146D"/>
et circumcisionem, item caetera opera quae ex lege
perceperant. His rebus motus Paulus scribit hanc
epistolam, eos volens corrigere et a judaismo revocare,
ut fidem tantum in Christum servent, et a
Christo spem habeant salutis et promissionum ejus:
scilicet quod ex operibus legis nemo salvetur. Ut
refutet ergo ista quae adjungunt, confirmare vult
<pb n="1147A"/>
evangelium suum. Ut autem det auctoritatem evangelio
suo, adhibet principia, dicens, se esse apostolum
non ab hominibus neque per hominem. His divisionibus,
quod evangelium revelatione susceperit judaeus,
et acriter judaeus; quod post triennium Hierosolymam
ad Petrum venerit; quod quindecim diebus cum
eo fuerit; quod Hierosolymam post quatuordecim annos
redierit: quibus omnibus hoc ostendit, nihil se
ab his didicisse vel propter exiguam praesentiam, vel
propter longam absentiam. Confirmata igitur auctoritate
quod a Deo susceperit evangelium Domino
nostro Jesu Christo, subjungit ipsa praecepta, id est
non esse jungendum corporalem intellectum judaismi:
et id se dicit olim ostendisse et egisse, cum ageret
etiam contra Petrum. Deinde exsequitur hoc ipsum,
<pb n="1147B"/>
asserens unum esse evangelium quod ipse docuit,
et longe errare eos qui judaismi praecepta jungunt
et observationem. Haec igitur quemadmodum
tractet, suo loco dividemus: interim ad principium
epistolae revertamur.</p>
<p>
          <emph>CAP. I.</emph>
        </p>
<p>VERS. 1.-- <hi>Paulus apostolus non ab hominibus,
neque per hominem, sed per Jesum Christum et Deum
patrem, qui suscitavit illum a mortuis, et qui mecum
sunt omnes fratres ecclesiae Galatiae.</hi> Ordo in principio
sententiae hic est: <hi>Paulus apostolus, et qui mecum
sunt omnes fratres, ecclesiae Galatiae.</hi> Et hic se laudat
apostolus, <hi>non ab hominibus</hi> missum <hi>neque per hominem,
sed per</hi> Dominum <hi>Christum et Deum Patrem qui
suscitavit illum a mortuis;</hi> ostendens quis, cum quibus,
et quibus scribat: et cum soleat de se tantum profiteri
<pb n="1147C"/>
Paulus apostolus Romanis, Corinthiis; ut oneraret
Galatas, et in errore gravi notaret, conjunxit secum
etiam omnes fratres qui cum eo erant, quod et
ipsi illis scribant, faciens eis pudorem quod contra
omnes sentiunt. <hi>Non ab hominibus neque per hominem,</hi> 
quo majorem vim faciat praeceptorum suorum et evangelii
quod annuntiat. Quippe correcturus Galatas dicit
se non apostolum esse aut <hi>ab hominibus</hi> aut <hi>per hominem,</hi> 
sed esse <hi>per Jesum Christum et Deum Patrem.</hi> 
Ergo credendum mihi, et habenda fides: et verum
Evangelium est quod profero; quippe <hi>per Jesum Christum
et Deum Patrem. Apostolus</hi> ergo, inquit, <hi>non ab
hominibus</hi> neque per homines; quoniam non per apostolos,
de quibus dicit quia et paucos dies cum ipsis
fuit, et quia dexteras sibi dederunt: nihil ergo ab ipsi
<pb n="1147D"/>
didicit. <hi>Neque per hominem</hi> vel per prophetam aliquem,
ut ambigue; neque per Christum hominem,
sed per Christum qui in homine: Christus enim et
Deus et homo. <hi>Non ab hominibus neque per hominem.</hi> 
Cum dicit <hi>ab hominibus,</hi> significare videtur Matthiam,
qui ab hominibus didicit: hic enim suppositus est in
locum proditoris; ergo ab hominibus didicit. Quod
autem dixit neque <hi>per hominem,</hi> intelligit quod non
missus aut doctus est ab homine, sed per Jesum
Christum, scilicet Deum. Ergo in eo quod dixit <hi>non
ab hominibus,</hi> apostolos innuit; quoniam apostolus
<pb n="1148A"/>
Paulus, sicuti probavit, a nullo apostolo, qui cum
Christo fuit, aliquid didicit. Item ne, cum per Christum
didicerit, negare videatur, ut quidam haereticus
blasphemus, quod fuerit homo Christus; adjiciens, <hi>non per hominem,</hi> 
 quid illud sit subjungit, dicendo, <hi>sed per Jesum Christum et Deum Patrem.</hi> 
 Cum negavit
utique <hi>per hominem,</hi> et subjunxit <hi>per Christum,</hi> intelligi
licet <hi>per Deum Christum.</hi> Sed quoniam subjunxit <hi>per Deum Patrem,</hi> 
 idcirco quidam vix a Paulo
nominatum Deum dicunt Christum. Verum in multis
locis probavimus Deum dictum etiam a Paulo. Etiam
hic quoque intelligi licet: etenim si dictum est <hi>non
per hominem,</hi> et subjunctum <hi>sed per Christum,</hi> intelligendum
est quod et Christus Deus est. Quoniam
tamen Deus quae facit, per Christum facit, sicuti multis
<pb n="1148B"/>
ostendimus, idcirco dictum <hi>per Christum, et Deum
Patrem qui excitavit illum a mortuis.</hi> Utique ne diceretur,
quo modo per Christum didicisti qui Christum
non secutus es, et Christus mortuus est? addidit,
quod resuscitaverit Deus Christum a mortuis. Ergo
Christus me docuit, qui resuscitatus est a mortuis;
resuscitatus autem Dei Patris virtute. Quod sit hoc
mysterium resuscitati Filii a mortuis saepe exposuimus;
saepe, cum occasio erit, dicemus. Et qui mecum
sunt omnes fratres, ordinem jam supra hujus
sensus ostendit Paulus apostolus <hi>et qui mecum sunt
omnes fratres.</hi> Quid subjungitur? <hi>ecclesiae Galatiae.</hi> </p>
<p>VERS. 3, 4, 5.--Servata consuetudine qua addimus
aut salutem aut aliquid tale, <hi>Gratia vobis et pax a
Deo Patre, et Domino nostro Jesu Christo, qui se dedit 
 pro peccatis nostris ut liberaret nos de praesenti
saeculo malo secundum voluntatem Dei et Patris nostri,
cui est gloria in saecula saeculorum.</hi> Memores simus
quid in Epistola agat hac Apostolus; quoniam Galatas
reprehendit, et corrigere cupit, ut in Christum
fidem habeant, et ab ipso solo spem salutis, spem
aeternitatis expectent, remissionem peccatorum; et
omnino ne sibi credant prodesse vel opera legis vel
sabbata vel circumcisionem. Ergo in principio pacem
illis precatur et gratiam a Deo: et deinde adjunxit a
Christo, quia in Christo sunt omnia nostra bona: et
probat in Christo esse omnia, et per Christum omnia,
cum dicit <hi>qui se dedit pro peccatis nostris, ut liberaret
nos de praesenti saeculo malo.</hi> Ergo ipsius beneficio,
ipsius gratia, a Deo quidem Patre, sed passione ejus,
<pb n="1148D"/>
nos de praesenti saeculo maligno liberamur; et liberamur
per Christum, sed virtute Dei, Dei scilicet cui
est gloria per omnem aeternitatem. Si igitur Deus
aeternus, et gloria ejus in aeternum. Et ex Dei voluntate
Christus mysterio functus, pro peccatis nostris se
dedit, ut nos liberaret omnes, liberatio ex Dei voluntate
per Christum est. Quod si per Christum est, ultra
nihil quaerendum, et vana sunt illa, quae Galatae
adjungunt, id est judaismus, opera legis, et sabbati
observatio, et circumcisio.</p>
<p>VERS. 6.-- <hi>Miror quod sic tam cito transferimini
<pb n="1149A"/>
ab eo qui vos vocavit in gratiam in aliud evangelium.</hi> 
Cum evangelium certum sit quod annuntiat apostolus
Paulus, id est Christum Dei Filium, virtutem
Dei in salutem omnibus credentibus sive Graecis
sive Judaeis; nihilque praeterea; sed omnem spem
salutis, et gratiae Dei circa nos in fide esse circa
Christum, ut eum credamus Dei filium esse, pro nobis
passum esse, resurrexisse, exinde nos quoque
resurgere, cum remissione peccatorum; quod est
verum evangelium, quod annuntiat Paulus; siquis
aliud adjungit, idest judaismum et circumcisionem et
sabbati observationem et caetera, peccat hujusmodi,
atque alienus a veritate est. Cum igitur Galatae adjungendum
putaverint judaismum ad evangelium
Apostoli; ideo, ait, <hi>miror quod sic tam cito transferimini.</hi> 
<pb n="1149B"/>
Primum enim peccatum est cito transferri; non
enim habet rationem cum cito aliquid transfertur: et
deinde quod transfertur, quoniam ab aliquo transfertur.
Videamus ergo a quo <hi>ab eo,</hi> inquit, <hi>qui vos vocavit
in gratiam.</hi> Etenim Christus qui pro nobis omnibus
passus est, in gratiam nos vocavit, si in ipsum credamus;
non enim magnum est gratiam ejus consequi,
si modo cum sequamur credentes mysterio suo ista
praestitisse; et id gratis, et sine labore, et sine magnis
operibus. Hoc cum sit nobis ab eo praestitum,
cito ab eo transferri, magnum est mirandi argumentum,
ut transferri maluerint in aliud evangelium, sociantes
judaismi disciplinam. Unum autem est evangelium,
solumque unum, Christum credere Dei Filium
esse, Christum cum passione sua et adventu in carne
<pb n="1149C"/>
et resurrectione ac passione solvisse omnia peccata,
vicisse mortem, corruptionem omnem exterminasse:
hoc est solum evangelium. Ideo adjungit,</p>
<p>VERS. 7:-- <hi>Quod non est aliud</hi>: solum enim illud
est, quod supra diximus: aliud enim non est, neque ex
operibus mereri salutem, neque ex sabbati observatione,
neque ex circumcisione evangelium est, id est,
salus nostra.</p>
<p> <hi>Nisi si aliqui sunt qui vos conturbant, et volunt convertere
evangelium Christi.</hi> Dicit ergo quorumdam
opera fieri non ex veritate, ut cum volunt vos conturbare,
et quasi minus docti sitis, vos docere. Convertunt
evangelium Christi, cum evangelium non sit nisi
Christi. Illud vero quod ex operibus est aut ex circumcisione,
Christi non est: etenim ista carnaliter
<pb n="1149D"/>
intellecta Christi non sunt; si autem spiritaliter intelliguntur
 ut circumcisio sit cordis, et omnia quae in
carne sunt, spiritaliter intelligantur, haec inquam
Christi Evangelium sunt. Porro autem qui ad opera,
et ad ea quae sunt carnalia descendunt, Christi Evangelium
non habent. Ergo qui vos observare vel sabbatum
vel neomenias vel circumcisionem vel caetera
quae operibus fiunt, volunt et jubent, isti Christi evangelium
non habent: unde volunt vos convertere a
Christi Evangelio. Porro autem cum in Christum credideritis,
<pb n="1150A"/>
et in Christo omnia speranda, volunt vos
conturbare dum aliud suadent.</p>
<p>VERS. 8.-- <hi>Sed et si nos vel angelus de coelo vobis evangelizaverit 
 praeter quam quod evangelizavimus vobis, anathema
sit.</hi> Acrius ac vehementius coactum sensum conjunxit,
errare omnes, si praeter evangelium Christi quid
annuntiaverint; siquid nos ipsi, quibus jam credidistis,
vel amplius angelus, licet angelus de coelo, aliter evangelizaverit
vobis, aliter scilicet, praeter evangelium
Christi, quod quidem nos evangelizavimus, anathema
sit; hoc enim dixit <hi>praeter quam quod evangelizavimus
vobis.</hi> Et mihi ergo, si aliter evangelizavero, et angelo
qui de coelo sit, si, inquit, aliter enuntiaverit quam
nos semel enuntiavimus vobis, sit anathema; id est,
quod supra exposuimus, repudietur: et sit ille sine
<pb n="1150B"/>
praemio, immo magis cum poena malefacti sui.</p>
<p>VERS. 9.-- <hi>Sicuti praediximus.</hi> Potest videri
quia et in superioribus tale aliquid praedixerit, ut anathema
sit illis qui aliter praedicant Evangelium: sed
ideo dixit <hi>sicuti praediximus,</hi> ut adjiceret <hi>et nunc iterum
dico</hi> ut de hoc ipso quod nuper dixit intelligatur: <hi>sicuti praediximus,</hi> 
 et nunc iterum admoneo. Quid?
illud, quod supra dictum est, si quis vobis evangelizaverit,
praeter quam quod accepistis, anathema sit:
idest sive ego aliter praedixero et enuntiavero Evangelium,
sive angelus, sive quilibet alius, anathema
sit. Adjicit autem fortiorem rationem quia non hoc
quod agit, ideo agit, ut hominibus suadeat, sed ut
mysterium compleat, quod ei mandatum est. Sic
enim adjungit,</p>
<p>
          <pb n="1150C"/>VERS. 10.-- <hi>Modo enim hominibus suadeo an
Deo?</hi> non enim, inquit, hoc quod ago, ago propterea
ut hominibus suadeam, sed suadeo ante dominum
Deum, cui velim placere, ut id quod mandatum
est exsequar. Graecus aliter habet, modo enim <foreign xml:lang="greek">ἀνθρώπους
πείθω ἢ τὸν θεόν</foreign>? Hoc est non evangelizo homines,
neque quae hominum sunt, sed Deum. Persuadere
enim non homines volo, sed Deum Christum.
Ergo et sic habeo necessitatem et metum vera dicendi,
et non alia et alia dicendi. <hi>Aut quaero hominibus
placere?</hi> Non enim ea ago quae pro hominum
commoditate sint, ut hominibus placeam, sed ut placeam
Deo in eo quod obsequium praesto, et mandata
compleo. Fortius autem adjungit illud quod dicit <hi>si
adhuc hominibus placerem, Christi servus non essem.</hi> 
<pb n="1150D"/>
Etenim placere hominibus, sicuti multis rebus ostenditur,
non est gratiam Dei mereri. Si quis ex operibus
putat agendam vitam, hominibus placet, adhuc
gratiam non meretur. <hi>Quod si hominibus placerem.</hi> 
Ergo si vellem, inquit, hominibus placere, <hi>Christi
servus non essem,</hi> id est non a Christo redemptus essem.
Hoc est enim servum esse Christi, ut redemptus
per ejus passionem, a mundo atque a dominis mundi
et carnis liberatus, jam Christum dominum habeam,
et ejus servus sim. Itaque qui hominibus placere vult,
<pb n="1151A"/>
a Christo redemptus non est, et servit mundi dominis,
cum hominibus placet: servus autem Christi fit qui
est redemptus a servitute in libertatem: hoc est enim
servum Christi esse, liberum esse a servitio mundano:
is servus Christi est, qui redemptus, ut diximus,
nescit illam servitutem; quae plena libertas est.</p>
<p>VERS. 11.-- <hi>Notum enim facio vobis Evangelium,
quod evangelizatum a me, quia non est secundum hominem.</hi> 
Sive, ut supra dixit, quod <hi>non ab hominibus neque
per hominem</hi> apostolus sit, et nunc hoc dixit quia <hi>non secundum hominem.</hi> 
 Etenim apostolus nuntiat, id
est evangelizat, quod est Dei Filium praedicat Christum
Salvatorem omnium, per quem omnia facta sunt: et
hoc ego non secundum hominem dico, id est non ab
homine acceptum. Sive quia ipse ille Salvator non
<pb n="1151B"/>
homo est, ita ut quidam putant; neque quia in
hominem missus, idcirco homo; sed Deus mysterio
carnem sumens ad carnem vincendam, sicut multis
dictum atque tractatum, homo factus est. Non
ergo, inquit, secundum hominem evangelizavi vobis. <hi>Notum ergo facio fratres</hi> 
 qui erratis, et ad hominem
deferimini et deportamini carnaliter sentiendo, observando
sabbata, circumcisionem, et caetera; Evangelium
meum non secundum hominem est, id est ut
de homine agatur, id est de carne, sed secundum
virtutem animae. Omne enim mysterium ideo actum
est, ut non eo modo sentiamus, quomodo secundum
hominem sentiunt quidam, omnia carnaliter accipiendo:
sed ipse subjunxit quid intelligi velit, quia <hi>non secundum hominem.</hi> </p>
<p>
          <pb n="1151C"/>VERS. 12.-- <hi>Neque enim ego ab homine excepi
illud, neque doctus sum</hi>, <hi>sed per revelationem
Jesu Christi.</hi> Non ergo secundum hominem evangelizavi,
quia non ab homine accepi. Ergo si aliud
est accipere ab homine, aliud erit secundum hominem:
et item si aliud est non ab homine accepi,
aliud erit non secundum hominem: unde intelligi
licet secundum hominem, ut corporaliter sentias;
quippe cum hoc accipiat argumentum, quia non ab
homine accepi. Si enim mihi homo ista tradidisset,
secundum hominem acciperem, ut omnia secundum
carnem intelligerem: nunc vero quod evangelizo,
non secundum hominem accipiendum est; id est non
carnaliter sed spiritaliter: quippe cum hoc sit argumentum,
quod non accepi. Si enim a spiritu accepi,
<pb n="1151D"/>
et a spiritu doctus sum, spiritaliter debeo intelligere:
et hoc erit non secundum hominem. Denique
quid subjungit? <hi>Sed revelatum est mihi,</hi> inquit, <hi>a Christo Jesu.</hi> 
 Plus autem fidei habet quod revelatum
dixit, quam si doceatur. Etenim homines docent, et
quasi rationibus asserunt aliquid; revelatio autem,
ipsarum rerum visio est; quod utique plus est. Quis
<pb n="1152A"/>
autem revelavit? Jesus Christus. Non enim ita accipere
debent illi, qui jam Christum sequuntur, ut ab
homine intelligant acceptum, cum dictum esset, revelavit
Jesus Christus, et Galatae jam acceperunt et
Deum et Dei filium. Reliqua quae adjungunt, ab homine
sunt, vel ab his qui illis suaserunt, vel ab ipso
Moyse, qui legem dedit. Ipse quidem a Deo accepit,
verum illi parum intelligentes, omnia carnaliter
sentiunt. Ita tantum est mali! Etenim Moyses accepit
legem hanc, et credidit: at vero apostolus revelatum
sibi esse dixit, et hoc exponit.</p>
<p>VERS. 13.-- <hi>Audistis enim conversationem meam
aliquando in judaismo, quia supra modum persequebar
Ecclesiam Dei et expugnabam, et proficiebam
in judaismo supra multos coaetaneos meos in genere
<pb n="1152B"/>
meo abundantius zelator existens paternarum
 traditionum.</hi> Summa hujus de se narrandi haec
est, uti doceat non se ab hominibus neque per hominem
didicisse, sed a Deo atque a Jesu Christo:
quae quidem res ad illud proficit, ut aliter Galatae
non sentiant, neque adjungendum aliquid putent ad
id evangelium quod eis annuntiavit Paulus; in Christum
fidem suscipiendam, et credendum quod ipse
salutem dat, et alius nullus: neque ex operibus salutem
dari neque ex circumcisione vel sabbati observatione
hoc esse evangelium, neque aliud accipi
praeterea debere, quod Galatae acceperunt. Hoc ut
facile probet, adjungit, uti dixi, de se narrationem,
quid fuerit, quemadmodum conversus sit; postea
quam conversus a judaismo in Christum coepit credere,
<pb n="1152C"/>
quae egerit: et quod omnia haec non ab hominibus
didicerit; si quidem neque Petrum vidi nisi
jam paratus et doctus, neque aliquem apostolorum.
Nam primo, inquit, judaeus fui; ergo contrarius:
neque ab ipsis didici, quippe cum contra eos sit,
quod in evangelio de Christo dicitur. Ergo fui judaeus
multa faciens contra Ecclesiam; nihil ergo a
judaeis didici. Postea quam autem conversus sum,
et per gratiam suam Deus revelare Filium suum in
me coepit; coepi, inquit, evangelizare inter gentes.</p>
<p>Deinde se ostendit non sibi pepercisse nec venisse
se Hierosolymam, ne forte ibi didicerit ab apostolis.
Sed <hi>recessi,</hi> inquit, <hi>in Arabiam; inde Damascum redii</hi>; <hi>deinde post tres annos Hierosolymam veni.</hi> 
Ecce jam evangelizat, et Christum docet. Non ergo
<pb n="1152D"/>
ab hominibus haec didicit: post triennium enim venit
Hierosolymam. Deinde ergo vidit Petrum, et quindecim
diebus cum eo fuit. Quando ergo didicit a Petro
aut discere potuit? Deinde neminem, inquit, vidi
apostolorum nisi Jacobum fratrem Domini. In quo
illud utique ostendit, a nullo se didicisse, cum et
cum Petro paucis diebus fuerit: et Jacobum videns
<pb n="1153A"/>
fratrem Domini, magis confirmavit a Jacobo se non
potuisse discere; si quidem ea in evangelio habet
Paulus; contra Jacobus non haec, ut post docebimus.
Deinde isse se ad partes Syriae dicit et Ciliciae;
omnibus tamen jam se ecclesiis et Judaeis notum
fuisse, quod cum Judaeus fuisset, etiam evangelium
sequeretur et evangelizaret.</p>
<p>Post haec narrat, post quatuordecim annos venisse
se Hierosolymam. Unde ergo didicit haec quae evangelizat?
non ab hominibus neque per hominem, sed per
revelationem. <hi>Exposui,</hi> inquit, <hi>illis omnibus Evangelium,
quod praedico inter gentes</hi>. Deinde etiam
apostolis ego magis narravi Evangelium, non illi me
docuerunt. Ubi et quantum per dissimulationem fecerit,
docet, ut Evangelium obtineret: si quidem judaismi
<pb n="1153B"/>
particulam acceperit ex necessitate, ut veritas Evangelii
permaneret, quod loco suo quid sit docebimus.
Inde Evangelium unum, et Petrum et se habere dicit;
sed Petrum ut evangelizet Judaeis, se ut gentibus;
et hoc sibi per revelationem datum; et haec officia
divisa esse a Deo et domino nostro Jesu Christo:
ipse enim in ambobus operatus est: quod confirmaverunt
sententiam suam eamdem esse Petrus et Joannes
cum apostolo Paulo et cum Barnaba; et consenserunt
ut isti gentibus evangelizarent, illi Judaeis.
Maximum autem illud et fiduciae suae et scientiae et
revelationis et Evangelii sui adjungit et memorat,
quod integre Petrum dicit egisse antequam a Jacobo
quidam venerunt: deinde postea quam venerunt,
mutatus est: et hoc ipsum quod reprehenderit Paulus,
et eum revicerit. Mutatus autem fuerat ut non
<pb n="1153C"/>
ederet cum gentibus, et Judaeis cibis uteretur. Hoc
a se dicit reprehensum quippe cum antequam venissent
a Jacobo, cum gentibus vivebat: postea timens
veluti Jacobi legatos, cum Judaeis vixerit; etenim
Jacobus admixto Judaismo Christum evangelizabat,
quod negat id faciendum. Si ergo jam hoc et reprehensum
est, et in Petro cum ita ageret convictum
atque superatum et confirmatum; utique etiam
isti Galatae, cum hoc facere coeperint, corrigendi
et commutandi sunt: scilicet ut hi per fidem in Jesum
Christum credentes justificentur ex fide non ex
operibus legis.</p>
<p>Huc usque ratio de se: deinde admonitio et enarratio
est satis utilis et commoda ad id quod agere
<pb n="1153D"/>
cupit, ut Galatas corrigat, ne sequentes judaismum,
Evangelium non sequantur; quod unum est, et in
Christum veram fidem habere, et ab eo justificari,
non ex operibus legis. Post haec dat alia argumenta,
quia ex Christo justificatio fit non ex lege neque ex
operibus; et est ista omnis lectio, quam supra dixi,
usque ad illum locum, qui incipit ita, <hi>si autem quaerentes
justificari in Christo, inveniemur et ipsi peccatores;
ergo Christus peccati minister est? » </hi> et reliqua.
Sed nunc ad narrationem (quae quare suscepta sit
<pb n="1154A"/>
diximus) de sua persona redeamus. <hi>Audistis,</hi> inquit, <hi>conversationem meam aliquando in judaismo.</hi> 
 Ne novam
rem de se narrare videatur, audistis inquit vitam
meam: hoc enim dixit conversationem: actum
scitis vivendi, quem actum habebam aliquando cum
in judaismo eram, et quemadmodum agebam, quia
supra modum persequebar Ecclesiam Dei. Non solum,
inquit, judaeus eram, et legem sequebar, sed
contra persequebar ecclesiam et impugnabam. Ergo
qui talis eram ut persequerer Ecclesiam, non possum
hodie qui conversus sum a judaismo ecclesiam persequi,
quam persequebar; non possum, inquam, probare
ut et judaismum sequar, et Ecclesiam persequar:
simulque, et quod supra dixi, in judaismo
nihil intellexi neque accepi quod ad Ecclesiam pertinebat.
<pb n="1154B"/>
Non ergo ab hominibus doctus sum: expugnabam
ergo ecclesiam: parum est expugnabam: quid
adjecit? et proficiebam in judaismo supra multos coaetaneos
meos in genere meo abundantius: et cum haberem
collegas, aeque omnes vincerem cupiditate,
et professione in judaismo: et abundantius agerem,
id est fortior ac vehementior ad judaismum asserendum
essem: aemulator existens paternarum traditionum
ut eodem modo traditiones paternas, id est
lectiones judaismi et legis, exponerem et traderem.
Aemulus, id est, imitator, et quasi concertatione quadam;
qui et idem esse vellem quales fuerunt, vel
patres mei vel ipsae traditiones.</p>
<p>VERS. 15.--Haec igitur cum fuerit vita, unde
conversio tanta? Subjungit, <hi>Sed cum placuit ei, qui
<pb n="1154C"/>
me segregavit ex utero matris meae, et vocavit per gratiam
suam ut revelaret filium suum in me, ut evangelizarem
illum in gentibus.</hi> Ordo est, <hi>sed cum placuit
Deo revelare filium suum in me.</hi> Quid est autem placuit
Deo revelare filium suum in me? id est ut ego
cognoscerem Christum: prius enim est ut cognoscat,
deinde ut evangelizet. Sic <hi>qui me,</hi> inquit, <hi>separavit de
utero matris meae,</hi> id est nasci me fecit. Item <hi>et vocavit
me per gratiam suam;</hi> id est ut ad gratiam suam
venirem Deumque cognoscerem, evocavit: nemo
enim cognoscit Deum nisi qui vocatus est. Vocavit
ergo me, et placuit ei ut revelaret filium suum in
me; ut ego, inquit, cognoscerem, et sic deinde ut
eum evangelizarem inter gentes. Hoc postea quam
placuit, quid secutum est? <hi>continuo non acquievi
<pb n="1154D"/>
carni et sanguini.</hi> Ergo revelatum, inquit, mihi est
quod evangelizo. Et omnino laboravi carnaliter. Hic
enim labor non est. Nam si divina nuntiat, et ea quae
gratiam Dei habent animo labor non est, sed labor
carnis et sanguinis, id est discurrere, ferre itineris
laborem, provincias et gentes peragrare. <hi>Non
autem acquievi,</hi> inquit, <hi>carni et sanguini.</hi> Caro enim
et sanguis homo exterior totus est. <hi>Neque veni Hierosolymam
ad praecessores meos apostolos</hi>. Hinc
enim videri potuit ab hominibus vel per homines didicisse
si Hierosolymam pergeret, et cum majoribus
<pb n="1155A"/>
et praecessoribus diu viveret. Non, inquit, ivi ad
apostolos praecessores meos, non ab ipsis didici; <hi>sed abii in Arabiam, et iterum reversus sum Damascum.</hi> 
Hoc est quod accepit per revelationem a Deo, ut
evangelizaret inter gentes. <hi>Abii,</hi> inquit, <hi>in Arabiam.</hi> 
Quam longum iter! et cum redit Damascum, quam
diversum? <hi>Deinde post annos tres veni Hierosolymam
videre Petrum.</hi> Ergo jam tribus annis evangelizaverat
inter gentes. Quid utique, nisi quod a Deo acceperat,
ut Christum revelatum sibi gentibus evangelizaret?
Post tres, inquit, annos Hierosolymam veni.
Deinde subjungit causam, <hi>videre Petrum.</hi> Etenim
si in Petro fundamentum ecclesiae positum est, ut
in evangelio dictum; cui revelata erant omnia Paulus
scivit videre se debere Petrum; quasi eum, cui tanta
<pb n="1155B"/>
auctoritas a Christo data esset, non ut ab eo aliquid
disceret. Denique quid subjungit? <hi>et mansi apud
eum diebus quindecim.</hi> Ergo mansi tantum. Numquid
paucis diebus tantam istam de Deo scientiam tam
parvo tempore a Petro potui discere? <hi>Alium autem
apostolorum neminem vidi, nisi Jacobum fratrem Domini.</hi> 
Magna doctrina etiam hoc adjunxit magnoque
ingenio: primo quod ita dixit, apostolorum neminem
alium vidi: nam Jacobum apostolum Symmachiani
faciunt quasi duodecimum: et hunc sequuntur
qui ad dominum nostrum Jesum Christum adjungunt
judaismi observantiam: quanquam etiam
Jesum Christum fatentur: dicunt enim eum ipsum
Adam esse, et esse animam generalem, et alia hujusmodi
blasphema. Ergo hic Paulus negavit Jacobum
<pb n="1155C"/>
apostolum, dicendo <hi>alium autem apostolorum
neminem vidi</hi> quod neminem apostolorum alium
vidisse se dixit, nisi Jacobum. Et causa, quare Jacobum,
adjecta est <hi>fratrem Domini</hi> qui frater est habitus
secundum carnem. Cum autem fratrem dixit,
<pb n="1156A"/>
apostolum negavit. Videndus autem hic fuerat honorifice.
Sed neque a Jacobo aliquid discere potuit,
quippe cum alia sentiat. At neque a Petro, vel quod
paucis diebus cum Petro moratus est; vel quod Jacobus
apostolus non est, et in haeresi sit. Adjecit
autem <hi>et Jacobum.</hi> Vidi ergo nominatim quid Jacobus
tractet et evangelizet: et tamen quoniam cognita
mihi est ista blasphemia, repudiata a me est,
sicut et a vobis, o Galatae, repudianda. Non enim potestis
dicere, negas Jacobum, et inde ea quae nos sequimur
repudias, quia non vidisti Jacobum. Adjecit
ergo <hi>vidi et Jacobum.</hi> Nec error est: quem Jacobum
fratrem inquit Domini, id est auctorem sententiae
vestrae. Ita nihil apud me valuit. Et cum non secutus
sim, et novi ejus sententiam. Quia ergo nihil mihi
<pb n="1156B"/>
incognitum est, nec ille valuit persuadere, frustra
vos eum sequimini.</p>
<p>VERS. 20.-- <hi>Quae autem scribo vobis, ecce coram Deo,
<pb n="1157A"/>
quia non mentior.</hi> Deferenda fides erat etiam jurejurando.
His enim, qui jam erraverunt a fide, ea, inquit,
quae scribo vobis non mentior, ecce coram Deo omnia
profiteor me narrare, quemadmodum gesta sunt.</p>
<p>VERS. 21.-- <hi>Deinde veni in partes Syriae et Ciliciae,</hi> 
hoc est evagelizare per gentes.</p>
<p>VERS. 22.-- <hi>Eram autem ignotus facie ecclesiis Judaeae
quae sunt in Christo.</hi> Id est jam notum erat evangelium
pene omnibus ecclesiis Judaeae, quod ego annuntiabam
(quae tamen Judaea est in Christo, non in judaismo
Judaeorum). Multae autem ecclesiae sunt in
Christo, quibus omnibus notum erat evangelium, quod
de Christo habet. <hi>Eram tamen ipse ignotus facie.</hi> His
ergo omnibus, quid ostendit? jam se evangelium suum
omnibus persuasisse etiam cum absens esset.</p>
<p>
          <pb n="1157B"/>VERS. 23.-- <hi>Tantummodo audiebant quod is qui
persequebatur nos aliquando, nunc evangelizat fidem.</hi> Hoc
et miraculo dicit fuisse omnibus, quod utique et esse
debet ad miraculum: audiebant, inquit, omnes quod
ego qui judaeus fuissem, qui persequerer Christianos
et ecclesias aliquando, nunc evangelizarem fidem, id
est, ut omnes haberent fidem in Christum: quam
fidem antea denegabat, quam aliquando expugnabat.
Miraculum ergo erat ut hodie evangelizaret fidem,
qui aliquando expugnaverat; quod ipse fecerat.</p>
<p>VERS 24.-- <hi>Et in me,</hi> inquit, <hi>magnificabant Dominum.</hi> 
 Quia omnes jam capiebant virtutem
Dei, et magnificum Deum dicebant, quod ego conversus
essem; et expugnator qui fueram, nunc
essem praedicator. Sic fiebat ut magnificarent
<pb n="1157C"/>
Deum in me; id est magnum dicerent, qui conversa
subito mente praedicarem Dominum Christum,
scilicet quem ego antea expugnabam. Quid enim
tam magnificum, quam vinci mentem, et accipere
contrariam et praedicare eam quam ante expugnaras
fidem? Quod si ita est, ergo et vos nihil aliud sequi
debetis, nisi quod vobis evangelizat fidem Christi.</p>
<p>
          <emph>CAP. IV. </emph>
        </p>
<p>VERS.1.-- <hi>Deinde post annos quatuordecim
iterum ascendi Hierosolymam cum Barnaba, assumpto
et Tito.</hi> Semel enim ante, post triennium; nunc post
annos quatuordecim iterum, inquit, ascendi. Ergo
evangelium a me gentibus enuntiatum, per revelationem
accepi, non ab hominibus neque per hominem
didici. <hi>Cum Barnaba et assumpto Tito.</hi> Hos utique ut
testes habet, per quos probat evangelium suum per
revelationem sibi datum; si quidem Barnabas mecum,
<pb n="1157D"/>
inquit, ascendit; assumpsit etiam Titum; quorum fides
probata omnibus et evangelium.</p>
<p>VERS. 2.-- <hi>Ascendi autem secundum revelationem, et
exposui illis evangelium quod praedico inter gentes</hi>.
Magnis argumentis probare nititur evangelium ex revelatione
sibi datum, quod inter gentes praedicaret a Deo
esse: nam ascendi, inquit, Hierosolymam secundum
revelationem; ut etiam docerem omnes; etiam ipsos
<pb n="1158A"/>
Judaeos; exposui, inquit, omnibus evangelium quod
praedico inter gentes. In quo intelligitur, ex eo quod
nemo contradixit, nemo restitit, hoc verum esse evangelium
et unum: siquidem hoc quod praedico, inquit,
inter gentes exposui in Hierosolyma. Sed potuit ignorare
populus. Quid adjecit? <hi>Seorsum autem his qui
firmamenta videbantur esse</hi>. Id est per quos mandata
Dei tradebantur et evangelium, ut apostolis caeterisque;
his, inquit, seorsum exposui evangelium quod
praedico inter gentes, ut si quid esset quod aliter traderent,
corrigerent, vel quod ipse aliter traderem,
emendarent. Haec igitur causa fuit cur ascenderem
Hierosolymam; et propterea mihi revelatum est ut
ascenderem, quo facilius cognosceretur bonum evangelium,
et meum inter gentes, et illorum inter Judaeos.
<pb n="1158B"/>
Quod autem seorsum illis ostendit, est, ut Judaeos
de medio tollerent, et inter se mysteria communicarent
ipsi, qui noverant. Quibus omnibus cum
fuisset una sententia atque unum evangelium, quid
persuadere nititur? nihil novi addere debere, nihilque
conjungere. Unde peccant hodie Galatae sequendo
judaismum et disciplinam vel circmcisionis vel sabbati
vel rerum caeterarum: <hi>Ne forte in vacuum currerem
aut cucurrissem.</hi> Id est ne non integre evangelizarem:
si enim minus aliquid evangelizavi, in vacuum
cucurri, aut in vacuum nunc etiam curro. Si
enim prodest circumcisio, sabbati observatio, rerumque
caeterarum, non erit ex gratia Christi salus, et in
vacuum curritur.</p>
<p>VERS. 3.-- <hi>Sed neque Titus, qui mecum erat, graecus</hi> 
<pb n="1158C"/>
 <hi>compulsus est circumcidi.</hi> Illud explicat, nihil
omnino actum esse ab his qui pseudoapostoli sunt, id
est ab his qui evangelio Pauli, hoc est nuntio de Filio
Dei Christo, per quem est fides et certa salus,
huic, inquam, evangelio adjungendum putant esse,
circumcidi, observare sabbatum, et caetera; haec, inquam,
non valuisse, ait; neque persuasum esse Tito,
qui utique, inquit, graecus erat, id est paganus, ut
compelleretur circumcidi, ac propterea non tamen illi
persuasum est, neque ipsi quidem ausi sunt illum
compellere. Ita consensus apostolo factus est de evangelio
omnium, qui apud Hierosolymam fuerunt. Unde
peccant Galatae, qui novum istud adjungendum putant.</p>
<p>VERS. 4 et 5.-- <hi>Sed propter subinductos falsos
fratres, qui subintraverunt auscultare libertatem
<pb n="1158D"/>
nostram, quam habemus in Christo, ut nos in servitutem
redigerent, ad horam cessimus subjectioni.</hi> Quidam
haec sic legunt: <hi>Nec ad horam cessimus subjectioni</hi>;
et est sensus integer cum superiori,
ut neque graecus Titus compulsus sit circumcidi, nec
tamen nos cessimus vel ad horam subjectioni; id est
<pb n="1159A"/>
ut in aliquibus cederemus. Quoniam tamen in plurimis
codicibus et latinis et graecis ista sententia
est, <hi>ad horam cessimus subjectioni,</hi> id est ferimus quae
illis facienda videbantur, sed non ut semper sequeremur;
multis modis probatur legendum ita esse, <hi>ad
horam cessimus subjectioni;</hi> primum quia vere cessit;
nam et Timotheum circumcidit propter Judaeos, ut
ait in Actibus apostolorum <note>(Cap. XVI, 3)</note>. Ergo mentiri
non debuit apostolus. Deinde nec ad horam quis
diceret, si negare opus fuerat omnino factum. Et
certe si Petro restitit, quid est hic nec ad horam cessimus?
Item si supra dictum neque <hi>Titus, qui mecum
erat graecus, compulsus est circumcidi;</hi> non ergo in
omnibus nec semper aut multum; postremo propter
inductos fratres, qui erant miscentes judaismum
<pb n="1159B"/>
christianismo. Et hinc propter Judaeos declaravit certe
semper consilium suum, ut aliquando cederet,
etiam his rebus quae verae sunt. Nam hinc ille sensus
est, qui judaeus ut Judaeos lucrifacerem, et caetera
hujusmodi. Ergo nunc propter subinductos falsos fratres
(quoniam multi pseudoapostoli, quos falsos fratres
dicit) quidam coeperunt addere, subintrare persuasionibus
suis, atque auscultare libertatem verborum
apostolicorum; id est intrare cupiebant nos. An
veri apostoli tamen Christi? an tentabant libertatem
nostram quam habemus in Christo? Cum ergo
illorum consilium videremus, ut nos inducerent in
servitutem, ad horam quidem cessimus subjectioni,
id est ad breve tempus ut aliqua faceremus. Non hoc
cuicumque, sed perfecto et in fide corroborato permissum
<pb n="1159C"/>
intelligere debemus, ut propter Christum aliqua
faciat quae extra regulam sunt; dummodo ea, quae
facit, prosint legi, id est ut animae liberentur. Et id
multis in locis probatum, et a Paulo gestum ostendemus,
uti cedat non verae regulae; exinde corrigat, atque
inducat ad veram regulam multos. Hinc et illud
est quod concedit et secundas nuptias, et quod ipsas
nuptias, et quod etiam cibos et omnes cibos: et
idolothytos cibos quamquam prohibeat, fiducia tamen
et certae fidei concedit. Cum enim Christus in animo
sit, et Christus nutriatur per fidem in nobis, cedere
ad tempus regulae non verae periculum non est; si
modo tamen hoc ideo faciamus, ut eos adducere ad
veram regulam ipsa prima societate possimus. Denique
sic subjungit <hi>cessimus subjectioni, sed ad horam,
<pb n="1159D"/>
ut veritas evangelii permaneat apud vos;</hi> vos qui a nobis
instructi. O Galatae, non cessimus, ut et vos faciatis,
sed ut illis satisfieret atque inducerentur ad veram
regulam, et apud vos veritas evangelii ut permaneret.</p>
<p>VERS. 6.-- <hi>Ab his autem qui videntur esse aliquid
(quales aliquando fuerint, nihil mea interest, Deus hominis
faciem non accipit</hi> ). Ita positum, <hi>ab his,</hi> 
<pb n="1160A"/>
quasi ex his qui videntur esse aliquid, vel ab his qui
ab ipsis provenerunt pseudo-apostoli, tamen aliquid
essent, id est mutarentur, sequerentur jam evangelium.
Quicumque igitur nunc videntur esse aliquid,
et ab his orti sunt, ut ante tales fuerint, nunc
vero integri (hoc est enim esse aliquid): quales ante
fuerint, id est aliquando, nihil inquit mea interest:
sufficit enim mihi qualis sit, neque curo qualis ante
fuerit. Et adjungit causam <hi>Deus enim hominis faciem
non accipit,</hi> sed mentem, sed fidem: utrum graecus,
utrum judaeus, utrum aliquid fuerit, non hoc Deus
accipit, sed quid sit; et an fidem susceperit et evangelium:
non enim in praejudicio veritatis acceptat
Deus personam: neque ego illos accepi, qui dicebantur
columnae esse. Hoc est ergo quod ait: <hi>mihi enim
<pb n="1160B"/>
qui aliquid existimantur esse</hi>, <hi>nihil contulerunt,</hi> hoc
est nihil me docuerunt, nihil addiderunt, sed evangelium
meum probaverunt. Ergo, et vobis nihil debuit
addi ad evangelium, quod vobis pronuntiavi.</p>
<p>VERS. 7, 8, 9.-- <hi>Sed magis contra cum vidissent
quoniam creditum est mihi evangelium praeputii, sicut
Petro circumcisionis; qui operatus est Petro in apostolatum
circumcisionis operatus est mihi in gentibus:
et cognita gratia quae data est mihi Petrus et Joannesh</hi>, <hi>qui videbantur columnae esse,</hi> 
 dexteras dederunt.
Ordo: mihi illi praecipui viri Petrus et Joannes
et Jacobus, <hi>qui columnae esse videbantur, dexteras
dederunt;</hi> id est consensum commodarunt, cum viderent
mihi creditum esse evangelium praeputii, id est
per gentes eodem modo creditum, ut Petro evangelium
<pb n="1160C"/>
creditum est circumcisionis ut evangelizaret per
Judaeos. Quare autem creditum mihi sicut illis,
subjunctum est <hi>qui enim operatus est Petro in apostolatum
circumcisionis, operatus est et mihi in gentibus:</hi> 
id est unus Deus atque idem Deus ipse operatus est ut
Petrus evangelizaret Judaeis, et mihi ut ego evangelizarem
gentibus: qua gratia cognita, quae data est
mihi, quod et ego pari modo per gentes apostolus
factus sum Dei gratia; coactus Petrus et Jacobus et
Joannes, qui videbantur columnae esse, id est qui sustentabant
Ecclesiam, ut columnae sustentant culmina
et caetera; isti, inquam, tales vel tanti dexteras mihi
dederunt, id est copulaverunt amicitiam et pacem et
firmitatem, et unum evangelium se habere pronuntiaverunt.
Vos ergo, Galatae, peccatis; et neque
<pb n="1160D"/>
meum sequimini evangelium, neque Petri, Jacobi,
Joannis, qui columnae sunt Ecclesiae, dum additis ea
quae a nullo approbata. Hoc enim agit in hac omni
narratione, peccare Galatas, addendo ad fidem in
Christum, observationem legis judaicae et sabbati et
circumcisionis.</p>
<p>
          <pb n="1161A"/> <hi>Et Barnabae societatis.</hi> Non mihi tantum dexteras
dederunt societatis, sed etiam Barnabae, qui mecum
fuit socius. Plus autem adjecit, ne videretur sibi tantum
creditum. Verum autem probatum est evangelium
Pauli, si probatum est et Barnabae, qui comes
fuit Pauli; cui data est societas per dexteras ab his
qui in Hierosolymis apostolatum gerebant, et evangelium
nuntiabant Judaeis. Unum verum probat esse
evangelium apud omnes, et Galatas errare. <hi>Ut nos
in gentibus</hi>, <hi>ipsi autem in circumcisione praedicarent.</hi> 
Ad hoc dexteras dederunt, consensum commodantes
in evangelium et mihi et Barnabae, ut nos
praedicaremus in gentibus, ipsi autem Judaeis, hoc est
in circumcisione, evangelium praedicarent.</p>
<p>VERS. 10.-- <hi>Tantummodo ut pauperum memores essemus</hi>.
<pb n="1161B"/>
Ita si quid corrigendum esset, corrigerent et
monerent: si quidem quod addendum putavissent, adjecissem.
Quid tamen illud <hi>ut pauperum memores essemus?</hi> 
In omni epistola sua Paulus ita agit. Cum igitur
ista tractarent Paulus et Barnabas cum Joanne et Petro
et Jacobo, admissum evangelium est eodem modo, ut
tradit Paulus, et confirmatum est. De hac tantummodo
disputatione non admitti opera ad salutem, non
libenter audierunt: monuerunt tamen ut memores
tantum pauperum essemus. Ita et ipsum consentiunt,
non ibi esse spem salutis, si in pauperes opera
 efficiamus, sed tantummodo quid admonent
ut memores essemus pauperum; non uti consumamus
omnem actionem nostram, sed non habentibus
id quod possumus habere commodemus. <hi>Memores
<pb n="1161C"/>
tantum ut simus pauperum.</hi> Non in hoc curam et sollicitudinem
ponamus, totamque virtutem salutis
nostrae retinendae. Ita pene correctus in hoc est et
admonitus, tamen non fatetur: ut memores essemus,
inquit, non ut hoc ageremus, sed ut in memoria haberemus;
quod est minus quam in hoc operam ponere,
et hoc solum complere. <hi>Quod etiam sollicitus
fui etiam hoc ipsum facere.</hi> Plus adjecit ut etiam de
hoc praeter Evangelium, quod praedicabat, habuerit
sollicitudinem, ut circa pauperes memor esset, et
quodcumque posset praestaret. Etiamsi revera pauper
nullus est, si modo fidem servans, et in Deum credens
divitias expectat salvationis suae. Nam victus
praesens, et parvus est et sufficiens, et qui non magnopere
constet vel praestanti vel accipienti.</p>
<p>
          <pb n="1161D"/>VERS. 11.-- <hi>Cum autem venisset Petrus in Antiochiam,
in faciem illi restiti, quoniam reprehensus erat.</hi> 
 Non solum, inquit, evangelium meum probatum
est ab his apostolis, qui erant in Hierusalem,
neque solum admonitus sum, ut pauperum memor
<pb n="1162A"/>
essem, quod bene officium est, necessarium tamen;
quod ipsum implevimus, et sollicitus fui
hoc ipsum ut facerem; verum etiam, inquit, peccatum
Petri non tacui; in quo libertatem suam ostendit,
et fiduciam de evangelio suo, si quidem quod
aliter fiebat a Petro, reprehendit. Rursusque etiam
illud quod utique Petrus reprehensus magis erumperet
reprehendere, si quid in me vitii esset; meque
si non recte agerem in evangelio, proderet; et laesus
non parceret. Cum in Antiochiam, inquit, venisset
Petrus, non per ecclesiam locutus sum et apud plebem,
sed in faciem illi restiti, id est aperte contradixi.
Et unde fiducia fuit? non ipse eum reprehendit, sed
reprehensum ab omnibus arguit et accusat, quoniam
reprehensus erat. Ergo et ille populi judicio peccavit,
<pb n="1162B"/>
et accusatus est; et populus si quid in me peccati esset,
pari modo reprehenderet, sicut illum reprehendit.</p>
<p>VERS. 12.-- <hi>Prius enim quam venirent quidam
ab Jacobo, cum gentibus edebat: cum autem venissent,
subtrahebat se timens eos qui erant ex circumcisione.
Et consenserunt cum illo et caeteri Judaei,
ita ut Barnabas consentiret simulationi eorum</hi>.
Aperte ipsum peccatum explicat, quid fecisset. Quod
quidem peccatum se reprehendisse dicit in Petro,
fortasse nunc tacuisset: suffecerat enim correctum
esse Petrum reprehensione populi, et aperta hujus
accusatione: sed quoniam prodest, et ad epistolam
maxime necessarium, idcirco narratur. Ubi duo agit;
primum quoniam evangelium suum privatum non
esset reprehensum, et ipse cum reprehenderet Petrum
<pb n="1162C"/>
nihil a Petro reprehensionis audierit; tunc
deinde illud quod dixi maxime necessarium est, uti
quoniam Galatae, omisso evangelio primo, regulae
evangelii adjiciendum aliquid putabant, ut et sabbatum
observarent, et circumcisionem, et eodem
modo viverent ut Judaei; hoc quoniam Galatae faciunt,
idcirco haec epistola ad illos scribitur: unde
optime narratur, quia id ipsum a Paulo reprehensum
est in Petro, et populus reprehendit: unde colligitur
et hos quoque peccare. Quomodo autem vel quid admiserit
Petrus, sic subjungit per narrationem: prius
enim, inquit, ante quam venirent quidam a Jacobo,
cum gentibus edebat tenens evangelium integrum,
et regulam ejus, ut aequaliter de Christo annuncietur
et Judaeis et gentibus, et non observetur cibus Judaeorum,
<pb n="1162D"/>
sed vivatur simpliciter more gentium. Hoc
prius, inquit, faciebat Petrus ante quam ab Jacobo
venirent quidam. Jacobus enim frater Domini, qui
auctor est ad Symmachianos, primus apud Hierosolymam
sibi hoc adsumendum putavit, uti et Christum
<pb n="1163A"/>
praedicaret, et viveret ut Judaei, omnia faciens
quae Judaeorum lex praecipit, id est quae sibi Judaei
observanda intellexerunt. Ab Jacobo ergo quidam
cum venissent ad Petrum; veritus, inquit, et timens
subtraxit se ne cum gentibus ederet. Sed hoc reprehendit
quod antea cum gentibus edebat, et nunc
subtraxit se, timens eos qui erant ex circumcisione,
id est homines ab Jacobo venientes.</p>
<p>Atque id parum est quod ipse faciebat; inde
magnum peccatum, quod alii illi consentiebant. <hi>Et
consenserunt cum illo et caeteri Judaei.</hi> Sic accipiamus
hic Judaeos qui jam tamen Christum acceperant, ut
consentirent illi, et Christum accipientes, et judaicam
disciplinam et observantiam; nisi enim hoc accipiamus,
quid erit, <hi>consenserunt illi,</hi> si illi suo more viventes
<pb n="1163B"/>
secundum judaicam disciplinam agerent? Sed
qui jam evangelium perceperant Christo credendo,
quemadmodum et ipse prius cum gentibus edebat,
postea illo subtrahente se, et timente eos qui venerant
ab Jacobo (quos timebat scilicet ex circumcisione
viros) ita caeteri consenserunt, ut non cum gentibus
viverent, sed cum circumcisione, id est cum
Judaeis et ipsi qui Judaei erant antea. <hi>Ita ut et Barnabas
consentiret simulationi eorum.</hi> Ita, inquit, male
simulaverant cum Judaeis vivere, dimissis gentibus,
ut Barnabas consentiret illis: de quo supra dictum
quod socius sit Pauli, et evangelium integre tenet:
consensit tamen illis, et illorum simulationi. Quid
igitur intelligimus simulationem? Nam etiam Petrus,
et Barnabas et caeteri Judaei vere transierant in hoc
<pb n="1163C"/>
ut et judaica disciplina vitam agerent, sed ad tempus
propter praesentes, et simularent: et idcirco, inquit,
et Barnabas consensit eorum simulationi. Ita accipiendum:
nam neque Petrus neque caeteri transierant
ad judaicam disciplinam, sed ad tempus consenserant;
quod quidem aliquoties fit simulata consensione:
verumtamen unde peccabat Petrus? quia
non ille ad inducendos Judaeos ista finxerat, ut
consentiret illis; quod fecit ipse Paulus, et fecisse se
gloriatur, ut consentiret Judaeis, sed ut illos lucrifaceret:
sed quod Petrus simulavit quidem, in eo
tamen peccavit, quod subtrahebat se timens eos qui
erant ex circumcisione. Propter timorem igitur cum
simularet seque abstineret a gentibus, ipsi simulationi
et Barnabas consentiret, idcirco, inquit, ego
<pb n="1163D"/>
aperte restiti, et eum accusavi, non recte propter timorem
illum ita simulasse.</p>
<p>Deinde sic subsequitur, VERS. 14:-- <hi>Sed cum
vidissem quoniam non recte ingrediuntur ad veritatem
evangelii.</hi> Tenebant quidem evangelium et integre
tenebant, et intelligebant non ita vivendum quemadmodum
vivunt ex circumcisione; sed quoniam simulabant,
idcirco male evangelium et interpretabantur,
et male ad veritatem evangelii non recta via pergebant.
<pb n="1164A"/>
Hoc ergo cum viderem, dixi Petro coram omnibus:
id est quod supra dixit in faciem restiti; et
aperte dixi, et coram omnibus dixi: si tu cum sis judaeus
gentiliter vivis, quomodo gentes cogis judaizare?
Utique intellexit etiam Paulus Petrum simulasse
propter metum, ut non cum gentibus viveret.
Itaque non hoc illi objicit; quia dicere poterat ille,
simulavi. Quid igitur objecit illi? vixisti cum gentibus,
et vivis cum gentibus: si enim ad tempus consensionem
habes, sine dubio gentiliter vivis: quoniam
simulatio decipit multos, peccas: cogis enim
gentes judaizare. Ita et intellexisse ostendit consensisse
Petrum Judaeis, sed simulatione; et tamen illum
peccare, primo quia timuit eos qui venerant; deinde
quia caeteri fallebantur et cogebantur judaizare, non
<pb n="1164B"/>
intelligentes illum simulare. Hoc ergo colligit, et
dixisse memorat: si tu, Petre, cum sis Judaeus
gentiliter vivis, id est cum gentibus vivis, quomodo
ipsas gentes cogis judaizare? id est judaicam disciplinam
agere et in cibis et in observationibus?</p>
<p>VERS. 15.-- <hi>Nos natura Judaei, et non ex gentibus,
peccatores; scientes quia non justificatur homo ex
operibus legis, nisi per fidem Christi Jesu: et nos in
Christo Jesu credimus, ut justificemur ex fide et
non ex operibus legis: quoniam ex operibus non justificatur
omnis caro</hi>. Adhuc pars orationis est ipsius
Pauli accusantis Petrum et ad eum loquentis quod
non recte judaismo consentiret, et sic induceret gentes
judaizare. Nos, inquit, Judaei, id est, ego et tu,
Petre, et caeteri qui peccatores sumus, non tamen
<pb n="1164C"/>
ex gentibus, sed judaei sumus, nempe in Christum
fidem sumimus, qua utique ratione cum judaei essemus;
scilicet quia scimus non justificari hominem
ex operibus legis, sed justificari per fidem, et fidem
Jesu Christi; cum hoc igitur sciremus, <hi>nos,</hi> inquit,
in Christo Jesu credidimus, et <hi>credimus, ut justificemur
ex fide, non ex operibus legis; quia ex operibus
legis, non justificatur omnis caro,</hi> id est homo qui in
carne est. Ergo si hoc scientes credidimus per fidem
justificationem fieri, utique erramus, si nunc ad judaismum
redimus, ex quo transivimus, ut non ex
operibus justificemur sed ex fide, et fide in Christum:
ipsa enim fides sola justificationem dat et
sanctificationem. Ita quaelibet caro, sive judaei, sive
<pb n="1165A"/>
ex gentibus, non ex operibus, neque observatione legis
Judaeorum, sed justificatur ex fide.</p>
<p>VERS. 17.-- <hi>Si autem quaerentes justificari in Christo,
inveniemur et ipsi peccatores, ergo et Christus peccati
minister est,</hi>? Etenim peccatores cum sint
judaei, et peccatores non ex gentibus, et cum accepta
fide in Christo agimus quod Judaei agunt, qui ideo
in Christum fidem sumimus, quia non ex operibus
legis justificari intelleximus hominem, in qua volumus
justificari in Christo; observantes legis opera,
peccatores efficimur: jam fit ut Christus peccati minister
sit; quem ideo accepimus, ne peccaremus;
nunc accepto ipso; cum ad peccata redeamus, id est
judaizemus, factus est Christus peccati minister? Sed
hoc, inquit, absit: id est non ita oportet sentire, non
<pb n="1165B"/>
ita agere, ut Christus peccati minister sit, qui ideo
passus est ut peccatum interiret.</p>
<p>VERS. 18.-- <hi>Si enim quae destruxi, iterum haec aedifico,
praevaricatorem me constituo.</hi> Cum enim credidi
judaeus in Christo, destruxi legem et legis opera: nunc
autem post credulitatem in Christum si revertor atque
ago legis opera, aedifico quae destruxi, et sum jam praevaricator,
qui contra facio quam utilitas et virtus et
causa postulat. Cujus autem praevaricator sum? non
legis, sed Christi: mandata enim Christi in praevaricationem
traho, si ad judaismum revertor, et ea observare
incipio quae condemnavi observanda; quia intellexi
non ex ipsis justificari hominem, sed ex
Christo.</p>
<p>VERS. 19.-- <hi>Ego enim per legem legi mortuus sum,
<pb n="1165C"/>
ut Deo vivam.</hi> Potest videri duas leges dixisse Paulus,
unam Christi, alteram Moysi, ut ipsi legi mortuum
se dicat, quae fuit Judaeis data, per legem quae
a Christo data sit: ut hoc sit, per legem legi mortuus
sum; id est per legem Christi mortuus sum legi
Judaeorum ante datae. Potest autem videri, quod frequenter
ait Paulus, sed et ipse Salvator, ut idcirco
duas leges hinc nominaverit, quoniam eadem ipsa
velut duplex est, una cum carnaliter, altera cum spiritaliter,
intelligitur. Ante autem carnaliter intelligebatur;
et ex operibus et ex circumcisione et
caeteris observationibus carnaliter intellectis legi serviebatur:
at postea quam Salvator verum et spiritale
lumen apparuit, intelligi lex coepit spiritaliter; facta
velut alia, cum eadem ipsa lex sit. Ergo erit sensus:
<pb n="1165D"/>
ego enim per legem quae nunc spiritaliter intelligitur,
legi mortuus sum; illi scilicet legi, quae carnaliter
intelligebatur. Et cum ita sit, quia tamen spiritaliter
intelligo legem, mortuus sum legi carnali, ut Deo
vivam. Sic enim Deo quis vivit cum praecepta illa in
lege posita non carnaliter intelligit, sed spiritaliter;
id est quid sit vere circumcidi, quid sit verum sabbatum,
quid caetera, quae multis locis et tractata sunt
et tractabuntur.</p>
<p> <hi>Cum Christo crucifixus sum.</hi> Hoc est jam aliam legem
<pb n="1166A"/>
accepisse, ut jam homo vetus fixus sit cruci,
id est tota caro, id est omnis homo vetus, et desideria
carnis. Hoc enim Christus mysterio suo, et mihi
egit. Confixi ergo cum Christo sumus cruci.</p>
<p>VERS.20.-- <hi>Vivo autem, jam non ego, sed vivit in me
Christus.</hi> Id est jam spiritus factus sum, spiritaliter intelligendo
mandata Dei. Ante totum circa carnem me
exhibebam, et ejus desideriis vel serviebam vel imperabam,
nihil spiritaliter intelligens. Nunc ergo
quoniam ipse spiritaliter vivo, vivit in me Christus. <hi>Quod autem nunc vivo in carne, in fide vivo filii Dei</hi> 
 et
Christi. Hoc est vere spiritaliter vivere, ut cum in
carne quis vivat, non propter carnem vivat, neque
ex carne, sed vivat Deo et Christo in fide eorum:
quod est vivere spiritaliter, de ipso cogitare, ipsum
<pb n="1166B"/>
loqui, ipsum credere, ad ipsum desiderio tendere,
fugere mundum, exponere omnia quae in mundo sunt
ex animo: hoc est fide vivere, a nullo aliud boni sperare
quam a Christo et a Deo: hoc est in fide vivere
et Dei et Christi, qui me dilexit et tradidit tantum
beneficium, ut se pro nobis daret morti et cruci, ac
sic nos de peccatis liberaret.</p>
<p>Denique sic subsequitur, VERS. 21:-- <hi>Non sum
ingratus gratiae Dei</hi> ut cum ipse me haeredem fecerit
per Christum, et Christus se tradiderit pro me,
ego dimissa omni spe quam habeo in Christo, redeam
ad spem legis ut credam ex operibus legis me justificari.
Hoc est ingratum esse ei qui mihi tantum praestitit,
ut pro me se objiceret, et me a peccatis liberaret
per peccata in se punita. <hi>Nam si per legem justitia
<pb n="1166C"/>
est, ergo Christus gratis mortuus est.</hi> Plena conclusio
circa errores Galatarum et eorum qui ad christianismum
judaismum addunt: etenim, inquit, si justitia
est per legem, frustra mortuus est Christus. Si enim
ideo mortuus est Christus, quoniam justificatio non
contingebat ex lege, debeo Christum tamen sequi:
sin autem etiam post adventum Christi per legem
justificari me credo, non est mortuus Christus propter
me, et gratis mortuus est, id est sine causa mortuus
est. Pugnat et adversum sibi est, credere in
Christum, et legis opera sequi; cum enim lex ex
operibus suis non justificaret hominem, idcirco Christus
venit, ut morte sua justificatio homini fieret:
nunc cum ad legem reditus sit post fidem in Christum,
gratis videbitur Christus mortuus esse, ut nihil
nobis praestiterit; quippe cum jam praestabat hoc
<pb n="1166D"/>
lex. Porro autem non praestabat hoc lex; et ideo
Christus venit, ut ipse praestaret: ergo non gratis
mortuus est Christus; sed per ipsum nobis justificatio
provenit: quod si ita est, ex operibus legis non
est justitia.</p>
<p>
          <emph>CAP. III.</emph>
        </p>
<p>VERS. 1.-- <hi>O stulti Galatae, quis vos fascinavit</hi>, <hi>ante quorum oculos Christus Jesus proscriptus
est, et in vobis crucifixus?</hi> 
 Non patiuntur fascinum,
nisi qui in bono aliquo pollent, et patiuntur
<pb n="1167A"/>
a malignis et invidis: et cum bonum ex evangelio
vero accepissent, et in Christum crederent, et ejus
promissa sperarent, nunc cum adjungere coeperint
etiam judaismi disciplinam, quis, inquit, vos fascinavit,
ut a bono vestro recederetis? Estis igitur stulti,
id est non intelligentes. Quid autem admiserunt, unde
stulti sunt? quod illis persuasum est colere judaismum.
Ergo proscriptus Christus est, id est bona ejus
distracta et vendita sunt, quae utique in nobis erant,
et judaismi persuasione proscripta sunt, vendita
et perdita. Ergo stulti, quorum ante oculos Jesus
Christus proscriptus est, ut ea bona in vobis praesentibus
perirent, ut pereunt illa quae proscribuntur:
quod non restitistis, non repugnastis, et idcirco stulti.
Denique et in hac sententia etiam illud est quod in
<pb n="1167B"/>
vobis crucifixus est Christus; hoc enim fecerunt et in
vobis illi Judaei, qui vobis persuaserunt ut judaismum
sequeremini, quod fecerunt Christo ut in crucem tollerent:
sic et persuadendo vobis judaismi disciplinam,
et vobis Christum crucifixerunt. Stulti ergo vos,
Galatae, perdidistis ex vestris animis Christum et ejus
bona. Nescio quis igitur vos in bonis vestris fascinavit.</p>
<p>VERS. 2.-- <hi>Hoc solum volo discere a vobis.</hi> Nihil
movebo, nihil reprehendam; hoc solum, inquit,
volo discere, et a vobis discere; <hi>ex operibus legis
spiritum accepistis, an ex auditu fidei</hi> quo meliores ad
Dei cognitionem esse coepistis? Unde, inquit, provenit
vobis accipere spiritum, ex operibus legis, an ex auditu
fidei? Cum ergo vobis evangelizavi, ex auditu
fidei spiritum accepistis: non ergo ex operibus legis.
<pb n="1167C"/>
Aut, si non ex operibus legis, quare nunc adjungitis
judaicam disciplinam, ut ex operibus legis spiritum
accipere vos credatis, et de Deo sentire, et Deum
sperare, cum jam accepistis spiritum ex auditu fidei?
id est quod audistis fidem in Christum sequendam?
Quod si ex auditu, contra fidem fit cum ex operibus
legis spiritum vos accipere creditis, cum hac sola fide
in Christum spiritus detur et datus vobis est.</p>
<p>VERS. 3.-- <hi>Sic stulti estis, ut cum spiritu coeperitis,
nunc carne consumemini</hi>? Expressit quid sit ex
operibus legis, et quid sit ex auditu fidei: etenim
opera legis nihil aliud agunt, nisi ut carni satisfaciant,
ex carne affectum patiantur, carni subveniant.
Secundum carnem igitur sapit, qui ex operibus legis
justificari se credit. Vos igitur, inquit, sic estis stulti,
<pb n="1167D"/>
sic non intelligentes, dum adjungitis opera ad justificationem
vestram, quod est secundum carnem sapere,
ut cum spiritu coeperitis per evangelium a me datum,
ut ex auditu fidei in Christum acceperitis spiritum,
nunc exitum actus vestri et vitae carne consumetis; id
est operibus ad carnem et secundum carnem susceptis?</p>
<p>VERS. 4.-- <hi>Tanta passi estis sine causa?</hi> Facile
adducit ad patientiam talis oratio, quae reprehendit
et monet, et tamen ipsam reprehensionem rursus
reprehendit: namque reprehendit quod dixit, <hi>tanta
passi estis sine causa,</hi> subdens <hi>si tamen sine causa.</hi> 
Monet autem cum dicit, <hi>tanta passi estis,</hi> ut cum toleraverint
<pb n="1168A"/>
multa fortiter cum acciperent fidem, etiam
spiritaliter viverent; necessario enim qui spiritaliter
incipit vivere, dum abjicit mundana, dum sustinet
cum novello suo homine invidiam Graecorum et gentium
imperiturum, multa necesse est patiatur, quae
utique passos dicit Galatas. Verum cum tanta passi
sitis, hoc magis dolendum quod sine causa passi non
pervenistis ad praemium ex fide, propter quam tanta
passi sitis. Ne desperare tamen videretur, quod dixit
sine causa, correxit reprehensionem suam dicendo, <hi>si tamen sine causa:</hi> 
 possunt enim corrigi, ut non sit
sine causa quod passi sunt, sed habeant causam perseverationis
in fide praemium et confirmationem promissorum
ex Christi fide.</p>
<p>VERS. 5.-- <hi>Qui ergo tribuit vobis spiritum, et operatur
<pb n="1168B"/>
virtutes in vobis ex operibus legis operatus est</hi>, <hi>an ex auditu fidei?</hi> 
 Quoniam supra dixit, tanta passi
estis, et exposuit quae passi viderentur, vel talia atque
ejusmodi, in eo tamen quod toleraverunt, utique
virtutes habuerunt circa tolerantiam: conjungit igitur, <hi>qui tribuit vobis spiritum, operatur virtutes in vobis,</hi> 
quibus virtutibus tanta passi estis et tolerastis. Jam
ex hoc utique intelligere illos facit, quod operatus
sit in his Deus virtutes plurimas: et si operatus est
virtutes, tribuit illis spiritum. Ergo confirmato eo
quod datus sit illis spiritus, recte procedit interrogatio,
utrum ex operibus legis operatus sit Deus in
illis virtutes an ex auditu fidei. Utique autem non ex
operibus; non enim ulla opera a vobis progressa
sunt, sed audistis fidem, et obaudistis fidei; et propterea
<pb n="1168C"/>
operatus est in vobis Deus virtutes: et si operatus
est, tribuit vobis spiritum: operatus est autem,
et tribuit spiritum, si quidem multa et tanta
passi estis. Hoc autem sine quare? sine causa?
Quod tamen correxit, quod non sine causa: nam
sperat illos corrigi posse. Redit igitur ad confirmationem
quod ex auditu fidei ista omnia eis provenerint:
et id approbat, ut numquam mirabile aliquid
eveniat et incredibile, nisi obaudiatur fidei evangelii.</p>
<p>Dat igitur similitudinem ex lectione quae continet
admirabilia passionum, quae passi sunt Galatae, et
toleraverunt per fidem, ac propterea per spiritum datum
et virtutem sibi a Deo operatam.</p>
<p>VERS. 6.-- <hi>Sicut Abraham credidit Deo et reputatum est
ei ad justitiam.</hi> In Genesi <note>(cap. XV, 61)</note> hoc positum quod
<pb n="1168D"/> <hi>Abraham credidit Deo, et reputatum est ei ad justitiam</hi> 
ita Deus operatur virtutes cum fides provenerit in hominum
animis, et fides ut in Deum credant. <hi>Reputatum
est,</hi> inquit, <hi>Abrahae ad justitiam, quia credidit Deo.</hi> Ergo
et vos tanta perpessi estis et tolerastis atque vicistis:
et virtutes in vobis operatus est Deus atque operatur,
quia per auditum fidei credidistis Deo. Intellegitur
ergo quoniam qui ex fide.</p>
<p>VERS. 7.-- <hi>Ii filii sunt Abrahae.</hi> Semini enim Abrahae
<pb n="1169A"/>
promissa sunt multa; ipse autem ex fide acceptus est
ad justitiam. Ergo quicumque sunt ex fide, <hi>ii sunt filii
Abrahae,</hi> ut saepe admonuimus. Omne mysterium, quod
a Domino nostro Jesu Christo actum est, fidem solam
quaerit: fuit enim pro nobis actum, et in nostram resurrectionem
actum et liberationem, si fidem in mysterium
Christi et in Christum habeamus. Hoc enim
praelusit divinitas et praemisit, ut ex fide homo justificaretur.
Ut reputatum est igitur Abrahae ad justitiam,
quia fidem habuit; sic et nos, si fidem habemus in
Christum ejusque mysterium, erimus filii Abrahae, id
est reputabitur nobis omnis vita ad justitiam. Denique
sic adjungit: et mysterium circa Abraham idcirco
gestum est ut ex fide justificarentur homines, ex
fide scilicet in Christum.</p>
<p>
          <pb n="1169B"/>VERS. 8.-- <hi>Providens autem Scriptura quia ex fide
justificat gentes Deus, praedixit Abrahae,</hi> hoc est
prophetae, ut id quod gerebatur circa unum, circa
alios pronuntiaretur ad futura saecula. <hi>Providens,</hi> inquit, <hi>Scriptura,</hi> 
 id est quae futura sunt videns; <hi>Scriptura,</hi> 
id est prophetia quae scripta est. Quid providens? <hi>quia justificare habet Deus gentes ex fide,</hi> 
 idcirco
eadem Scriptura praedixit Abrahae. Quid autem praedixit?
ex fide justificari gentes. Denique subjungit
exemplum Scripturae, quod benedicentur; id est in
quo Abraham ad justitiam reputatus est, scilicet ex
fide. Hoc exemplum de Genesi est. Ergo qui ex fide sunt,
benedicentur, quod est ad justitiam illis reputabitur,
et a Deo benedicentur; benedicentur autem a Deo justificati:
justificari autem est liberari a lege servitutis.
<pb n="1169C"/>
Ergo ii qui ex fide benedicentur, quia ex fide benedictus
est Abraham, benedicentur. Totum igitur fides est.
Hoc ad Galatas quemadmodum revocatur? scilicet quoniam
tantum ex fide non ex operibus benedictio provenit
et justificatio. Illi igitur erraverunt, qui praeter
fidem quam acceperunt in Jesum Christum dominum
nostrum, adjungendam etiam legem putaverunt et
praecepta legis, idest ut ex operibus justificationem
crederent. Denique ita adjungit, ut et contrarium doceat,
ex operibus quid proveniat; ne veluti hoc aestiment
Galatae, et fidem retinere credant in Christum;
et nihilominus prodesse sibi amplius posse, si agant
aliquid et ex operibus.</p>
<p>At contra Apostolus negat ex operibus benedictionem
provenire: sed quod est etiam gravius, et contrarium
<pb n="1169D"/>
benedictioni, sub maledictione esse eos, qui
ex operibus agunt.</p>
<p>VERS. 10.-- <hi>Quicumque enim ex operibus legis
sunt, sub maledictione sunt</hi>. Vehementer igitur
adjunxit non modo non benedici eos qui <hi>ex operibus
sunt,</hi> sed etiam eos esse <hi>sub maledictione</hi> 
qui <hi>ex operibus legis sunt.</hi> Quod autem dixit, <hi>ex operibus
legis,</hi> intelligamus esse etiam opera christianitatis,
<pb n="1170A"/>
maxime illa quae saepe Apostolus mandat, sicut
sibi mandatum ait, <hi>pauperum memores simus</hi> et caetera
quae in hoc Apostolo ad vivendum praecepta
retinentur, quaeque opera ab Apostolo omni christiano
implenda mandantur. Alia igitur opera legis,
scilicet observationes, immolationes agni cum jam
pascha completum sit per Christum caeteraque opera
quae faciunt etiam circa circumcisionem et cibos vel
habendos vel praestandos intelligamus. Igitur opera
legis cum nescimus, Christus qui in coelis est et ad
carnem usque descendit, utramque ecclesiam copulat
et jungit. Est ergo mediator, et mysterio suo per angelos
disposito, quasi mediator liberat istam ecclesiam,
id est membra ecclesiae, et revocat ad superiorem
Ecclesiam. Ergo mediator cum sit Christus.</p>
<p>
          <pb n="1170B"/>VERS. 20.-- <hi>Non est autem unius mediator qui mediator
est: Deus autem unus est.</hi> Christus est qui revocat
et jungit Ecclesiae membra sua. Num igitur lex hoc
facit? Numquid lex mediator est? Si ergo lex mediator
non est; neque enim cum lex sit factorum, jungit aliqua
quae sunt separata; de factis enim tantummodo
judicat: quae idcirco interposita, inquit, quousque
veniret Christus, id est semen cui promissa est haereditas,
in cujus manu dispositum est, quod dispositum
est per angelos, qui mediator est, et mediator utique
inter duo. Dixique duo; Deus autem unus est: ergo
mediator Dei tantum esse non potest, quia unus
Deus. Ita nullo modo lex justificat, nullo modo lex
factorum haereditatem consequitur: quia haeredes
illi sunt qui inde originem ducunt, et inde spiritum
<pb n="1170C"/>
accipiunt, unde haereditas veniet; scilicet
jungente Christo ea quae sunt separata, et liberante
partem ecclesiae quae hic per errores mundi
tenetur, et revocante ad ecclesiam coelestem:
ipse est enim solus mediator. Mediator autem, ut docuimus,
non unius: reliqui enim post Deum, unum
non sunt: solus autem Deus unus est: ergo quidquid
extra Deum est multa sunt, quae adjungi possunt,
quia inde sunt, aut separata sunt, quia ita mysterium
fuit, et ita est etiam nunc, ut jungantur; quia longe
alia sunt et divisa et hostilia et peritura. Solus ergo
Deus cum sit, praeter Deum mediator est, qui tamen
<pb n="1171A"/>
non est unius mediator. Ipse autem mediator, alia
quae inter se mysterio quodam discreta sunt, quodam
rursus mysterio reconciliat atque conjungit. Sumus
autem nos, et qui separati sumus per majores nostros,
et juncti rursus per majores quidem, sed secundum
Christum, id est secundum fidem: unde apparet sine
mediatore nos non posse liberari. Quod si ita est,
vana spes est de factorum lege credere justificationem
et salvationem; quae, ut diximus, non mediator est:
solus enim Christus mediator, qui jungit illa inter quae
mediator est. Ergo per Christum justificatio et liberatio,
non per legem factorum.</p>
</div1>

<div1>
        <head>LIBER SECUNDUS.</head>
<p>Omnis, ut diximus, ista epistola ad Galatas illud
operatur, illud expugnat, quod sibi assumendum putaverunt
<pb n="1171B"/>
Galatae uti cum judaica disciplina atque observatione,
Christi fidem servarent et evangelium tuerentur.
Hoc neque ita esse neque se ita mandasse
Apostolus docet, atque omnino frustra illud esse quod
ex lege justificatio et salus speratur. Omnia enim ex
fide proveniunt: promissio quippe liberationis et justificationis
et haereditatis in coelo et supra coelum
Abrahae data ex fide est, ita et ejus semini. Quod si
ita est, docet omnino ex lege atque ex operibus ejus
secundum praecepta completis nullam justificationem,
nullam liberationem, haereditatem nullam provenire:
ob quam causam cum impugnare legem videatur, merito
quaestio proponitur.</p>
<p>VERS. 21.-- <hi>Quid ergo,</hi> inquit, <hi>lex adversum promissa</hi>?
Etenim si lex nihil agit ex operibus suis, et
<pb n="1171C"/>
est haec posterior; promissa enim priora facta sunt
Abrahae (quia lex per Moysen data factorum justitiam
tenet); quodammodo videtur aut frustra data aut esse
contraria promissioni lex. Nam si nihil operantur opera
ex lege, et nihil praestant, contra promissa lex est:
promissa enim cum haereditatem polliceantur et justificationem;
haec lex quae ex operibus est, dum avocat
a fide, dum in alio occupatas animas tenet, ut promissa
non ex fide expectentur, sed ex alio, id est ex operibus,
adversum promissa lex est. Non autem verisimile
est, ut cum legem Deus dederit, eadem rursus lex adversum
promissa data esse videatur: quae utique adversum
promissa est, si in alio occupat nos, scilicet
ut opera compleamus ex lege praecepta, et non expectemus
ex fide, quod promissum est, ut haereditatem
<pb n="1171D"/>
coelorum fide consequamur in Deum.</p>
<p>Verum adversum hoc quid respondeat, sic accipiemus:
ait enim primum generaliter: absit; id est non
convenit ut id a Deo factum esse videatur, et adversum
promissa sit, quod dedit legem, quae occupatum
hominem in aliis rebus cum tenet, evacuat promissionem,
facitque meritum esse, non fidem; id est ut
operibus omnibus factis justificationem merito consequamur,
non fide sola. Ergo absit, inquit: deinde
supponit rationem. Si enim data esset lex, quae posset
vivificare, vere ex lege esset justitia. Diximus
<pb n="1172A"/>
quod lex a Moyse data, nihil aliud quam peccata docet
quae peracta sint, et quemadmodum vitanda sint
monet, nihilque aliud Scriptura conclusit, nisi ut sub
peccato omnia praecepta poneret et de peccato.
Haec, inquit, non ideo data lex est, quae posset vivi
ficare: nam si ita data esset, vere ex lege esset justitia;
nunc autem non ita data est, ut vita inde
quaeratur, sed data est, ut scriptura sua omnia peccata
et doceat et vitanda demonstret. Non ergo ex lege
justitia est, id est non est inde justificatio, neque salus
sed ex fide, sicuti promissum est.</p>
<p>Denique sic subjungit, VERS. 22:-- <hi>Sed conclusit
Scriptura omnia sub peccato, ut promissio ex
fide Jesu Christi daretur credentibus.</hi> Hoc, inquit,
actum est per Moysen, ut ipse quidem de peccato
<pb n="1172B"/>
legem constitueret, et omnis scriptura de peccato et
quae sunt sub peccato concluderetur; ut quod promissum
erat, ex fide fieret, et haereditas ex fide Jesu
Christi daretur credentibus. Ergo his omnibus quid
agit vel egit? ut fides sola Jesu Christi sufficiat ad
justificationem liberationemque nostram.</p>
<p>VERS. 23.-- <hi>Prius autem quam veniret fides, sub
lege custodiebamur conclusi in eam fidem quae futura
erat, ut revelaretur</hi> ne vacua lex fieret, vel adversa
promissis. Quomodo dicit necessariam? quoniam expectatio
de fide futura erat, et promissio per fidem. <hi>Prius,</hi> 
 inquit, <hi>ante quam veniret fides, custodiebamur,</hi> 
id est quodammodo duce lege atque custode vitam colebamus
integram ex vitato peccato et ex cognito; ut
cum Christus veniret, nos veluti <hi>conclusi in illam fidem,
<pb n="1172C"/>
quae futura erat,</hi> expectaremus adventum: in
cujus fidem credentes, praeparati per legem, cum
peccata vitaremus atque opera legis efficeremus, facile
promissum ex adventu, fidem scilicet in Christum,
habere possemus. Non ergo fidem in legem habere
debemus sed in adventum: nam <hi>conclusi,</hi> inquit, eramus <hi>per fidem; in eam,</hi> 
 inquit, <hi>fidem quae futura erat</hi> id
est Christi; ut revelaretur eadem fides, cum ille venisset.</p>
<p>VERS.--24. <hi>Itaque lex paedagogus noster fuit
in Christo.</hi> Quomodo enim qui pueros docent, monent
viam, quantum possunt, vivendi et ostendunt,
non tamen ipsi magistri sunt plenae vitae: sic et lex
quasi paedagogus fuit, sed non sibi profuturus neque
plenus paedagogus ad vitam docendam: sed <hi>in
Christo,</hi> inquit, id est usque ad Christum: et sic custodiebat
<pb n="1172D"/>
lex nos circa peccata monendo, ut in Christo
omnem spem salutis ac vitae habere possemus <hi>ut
ex fide justificemur.</hi> Non ex lege, sed <hi>ex fide,</hi> inquit,
ut liberemur, hoc est ut justificemur, et haereditatem
promissionemque capiamus.</p>
<p>VERS. 25.--Veniente autem fide, id est Christo ipso
(tunc enim orta fides est, idest tempus habere coepit, ut
fides esset, atque in eum crederemus ubi tota salus
est; et Judaeis contra, qui non crediderunt) <hi>jam non
<pb n="1173A"/>
sub paedagogo sumus,</hi> id est jam non sub lege vivimus,
quia custodivimus praecepta legis quae ad ipsam fidem
spectant, qui parabamur paedagogo legis. Veniente ipso
Christo, id est ipsa fide, jam non sub paedagogo vivimus,
sed ex fide vivimus vel vivemus.</p>
<p>VERS.26.-- <hi>Omnes enim estis filii Dei, fide in Christo
Jesu</hi> Haec est enim haereditas ut consequamur vitam
aeternam: tunc enim sumus filii Dei. Sed unde
istud? fide in Christo Jesu. Tunc fidem in Jesum Christum
habemus, id est dum in illum credimus, quod filius
Dei sit, et quod ipse nos salvet, et quod illud mysterium
pro nobis egerit, et illa omnia quae in evangelio diximus.
Verum illud hic animadvertendum, quod cum de
rebus loqueretur, ad personam se vertit, ubi blandimentum
ostendit quo facilius persuaderet. <hi>Omnes,</hi> 
<pb n="1173B"/>
inquit, <hi>filii estis.</hi> Supra, <hi>sub paedagogo sumus,</hi> nunc
velut apostrofat ad ipsos: <hi>filii estis,</hi> inquit, <hi>Dei;</hi> 
sed filii ex fide in Jesu Christo.</p>
<p>VERS. 27.-- <hi>Nam quicumque in Christo baptizati
estis, Christum induistis:</hi> hoc est in Christo filii Dei
estis. Quid est illud in Christo? quoniam quicumque
baptizatur in Christo, jam filius Dei est: quicumque
enim baptizatur, in Christum baptizatur: baptizatus
autem in Christo, induit Christum. Habet enim
Christum quicumque baptizatur; et jam est in Christo,
dum habet Christum: dum habet Christum, filius
Dei est, quia Christus filius Dei est.</p>
<p>VERS. 28.-- <hi>In Christo enim non est Judaeus neque
Graecus, non servus, neque liber, non est masculus.
neque foemina: omnes enim vos unum estis in Christo Jesu.</hi> 
<pb n="1173C"/>
Tollit ergo reliquas personas hominum, quae possunt
accedere vel ex conditione, vel ex natura humana, vel
ex gente. His enim rebus separati inter nos esse possumus,
ut alius Judaeus sit, alius Graecus, servus alius,
liber alius. Haec, conditione vel jure; at illa, natura. <hi>Non est,</hi> 
 inquit, <hi>masculus neque foemina.</hi> Quid ergo?
his sublatis omnibus, unum inquit, <hi>vos estis omnes in
Christo Jesu:</hi> quod estis unum accepto spiritu a Christo,
Christus estis. Ergo filii Dei estis in Christo:</p>
<p>VERS. 29.-- <hi>Ergo Abrahae semen estis secundum promissionem
haeredes.</hi> Quod si ita est, completum est
illud, quod Abrahae semini promissum est; unde et
vos estis semen Abrahae, secundum fidem; et vos in
Christo estis, ac propterea <hi>semen estis Abrahae: secundum
promissionem haeredes estis,</hi> quia Abrahae semini
<pb n="1173D"/>
promissa est haereditas. Vos autem, baptizati in
Christo Jesu, Christum accepistis, et Christus estis;
semen ergo estis Abrahae. Si semini promissa haereditas,
vobis quoque haereditas dabitur, et haeredes
estis secundum promissionem.</p>
<p>
          <emph>CAP. IV.</emph>

<pb n="1174A"/>
        </p>
<p>VERS. 1.-- <hi>Dico autem quamdiu haeres
parvulus est, nihil differt a servo, cum Dominus sit
omnium.</hi> Per adjunctam similitudinem perseverat, ut
quid fuerimus ante adventum Christi sub lege, doceat;
quid, postea quam venerit. Solvens enim quaestionem
illam, an adversum promissa lex fuerit, dicit
ad tempus legem datam, quae nos sub custodia contineret:
ac praecepta tradens custodiret a peccatis,
quousque tempus veniret in adventum Christi, ut haeredes
promissionum esse possemus. Ergo, inquit,
haeredes cum parvuli sunt, quod est tempus sub lege
ante adventum Christi, cum, inquam, parvuli sunt
haeredes, nihil differunt a servis: licet enim domini
futuri sint omnium, quod haeredes futuri, tamen dum
non venit tempus, quo tempore exerant plenum
<pb n="1174B"/>
domini nomen, quasi quodam officio servitutis tenentur;
sed non in perpetuum, quousque suae sint
aetatis et libertatis, et haeredis possint implere et
nomen et potestatem. Hoc est quod subjungit.</p>
<p>VERS. 2.-- <hi>Sed sub curatoribus est, et actoribus
usque in praefinitum tempus a patre.</hi> Omnis, inquit, haeres,
dum est parvulus, <hi>est sub curatoribus.</hi> Lex illa
Moysi velut sub curatore et actore custodiebat futuros
haeredes, vel jam qui essent, sed pleni non erant propter
aetatem; quoniam ipsi per se agere non possunt,
nec capere effectum vel plenum nomen haeredis. Nec
tamen illo tempore sic servi sunt, uti vere serviant,
sed sub custodia agunt: ut servi sint in tempus praefinitum
a patre. Sic enim vel actor vel curator vel
tutor valet patris instituto, ut cum ille in pubertatem
<pb n="1174C"/>
suam venerit, agat jure suo, libera voluntate, atque
acceptam haereditatem gubernet. Haec, ut dixi, similitudo
refertur ad eos, quibus lex data est.</p>
<p>VERS. 3.-- <hi>Ita et nos cum essemus parvuli sub elementis
hujus mundi eramus servientes. Cum autem 
 venit plenitudo temporis, misit Deus filium
suum.</hi> De alio quaestio fuit; et in reditione ad similitudinem,
aliud subjungit, id est amplius aliud quam
fuerat ante positum. Nam cum ageretur de lege, quae
data fuerat, velut interposita post promissa, et ante
adventum Christi diceretur interjectam esse legem,
quoniam adhuc parvuli fueramus, et sub legis custodia
positi; et sicut ipse dixit sub lege custodiebamur,
et erat nobis lex paedagogus; quamquam, inquit,
lex paedagogus erat, sed in Christo tamen (omnis
<pb n="1174D"/>
dictio superior de lege fuerat, quousque veniret tempus,
ut secundum promissionem haeredes esse possemus)
haec, ut dixi, cum de lege loqueretur, et
similitudinem adjungeret, integro sensu persequebatur.
At nunc in conclusione non ad legem, sed ad elementa
retraxit: <hi>et nos,</hi> inquit, <hi>cum essemus parvuli.</hi> 
Quid subsequi debuerat? sub lege vivebamus. At non
hoc adjunctum est; sed <hi>sub elementis hujus mundi
eramus servientes.</hi> Hoc aut alterum est a superioribus,
<pb n="1175A"/>
aut ad superiora pendet. Quaerendum est quomodo
non sit alienum. Sine dubio illud est supra
dictum, quod quicumque in Christo baptizati sumus,
Christum induimus. Qui autem induimus Christum,
neque judaei neque graeci sumus. Si autem neque
graeci neque judaei sumus qui induimus Christum,
jam non mundi sumus: etenim mundus hominem
ante adventum Christi aut judaeum habebat aut graecum.
Vel Judaeus vel Graecus, dum legibus suis ageret,
sub elementis mundi vita gerebatur. Namque
est apud Judaeos puniri sacrilegum, furem, falsum
testem, et caetera. Eodem modo et apud Graecos,
id est apud paganos, ista legibus vindicabantur
et vindicantur. Elementa vero mundi simul habent
secum, et motus suos, et quasi quasdam ex motibus
<pb n="1175B"/>
necessitates; ut in sideribus, quorum conversione
hominum vita vel in necessitatem ducitur: et sic
serviunt elementis homines, ut astra jusserint, ut
mundi cursus imperaverit: quibus omnibus solvitur,
quisquis in Christum fidem habens dominum
vitae suae a Christo spiritum acceperit, ut omnem
mundi necessitatem, elementique vim fugiat et vitet,
<pb n="1176A"/>
neque mundo serviat, sed domino Christo serviens,
habeat spiritu regente in suis actibus libertatem.
Amplius igitur quam sperabatur illatum est, ut intelligerent
omnimodo relinquendam Galatae legem judaicam,
atque ejus praecepta et observationes et opera:
cum videant etiam mundi ipsius atque elementorum
legem esse subversam, nec valere sub Christo,
et conversionis mundanae vim penitus everti.</p>
<p>VERS. 4.-- <hi>Cum autem venit plenitudo temporis,
misit Deus filium suum editum ex foemina</hi>. Ut in
rebus est plenitudo, ita et in temporibus: est enim
plenitudo sua cujusque. Omnibus abundant et plena
et copiosa perfectio rerum plenitudoque Christus
est: temporum plenitudo consummatio est liberationis.
Quemadmodum autem Christus, ut plenitudo
<pb n="1176B"/>
tota sit et perfecta, colligit membra quae dispersa
sunt, et efficitur plenitudo; ita eodem modo
et temporum plenitudo tunc effecta, cum maturatis
ad fidem omnibus, et peccatis usque ad summa surgentibus,
medicina necessario ad rerum omnium
mortem quaerebatur: unde subvenit Christus, temporum
plenitudine perfecta. Diciturque quod misit
Christum suum: suum, inquam, ante quam mitteret,
intelligamus, post autem <hi>editum ex foemina.</hi> Sed misit
filium suum, id est qui sibi fuerit filius: misit autem.
Quomodo misit? <hi>editum ex foemina.</hi> Sic enim mysterio
suo Christus Dei filius subvenit mundo, nobisque
omnibus: nos enim mundus sumus. Cum et ipse induens
carnem, id est editus ex femina, omnia quae in
mysterio agenda fuerant compleret, id est ut videretur,
<pb n="1176C"/>
et audiretur, et pateretur, et moreretur, et resurgeret:
ideo misit <hi>editum ex foemina;</hi> eum, qui
suus filius fuisset, <hi>editum ex foemina.</hi> Quidam ita dicunt, <hi>editum ex muliere:</hi> 
 et habent ipsi, propter positum
a se verbum, quaestionem; cum virgo Maria sit
vel fuerit, quare dixerit <hi>editum ex muliere?</hi> In usu
loquendi foeminam dicimus, quod Graeci <foreign xml:lang="greek">γυνὴ</foreign> dicunt.
Deinde ex eo quod ediderit Christum, cur non mulierem
diceret? Omnis enim foemina quae edit aliquid,
mulier dicitur: virtus autem mysterii quamquam et
occulta et sancta sit, tamen ut interim in transitu
agnosci possit, sic attendenda est, quod omnia quae
perfecta sunt, vir dicuntur; omnia quae imperfecta,
foemina. Denique cum perfectis omnibus sanctificatisque
et justificatis concurrere in virum reperimus.
<pb n="1176D"/>
Sic enim dictum esse intelligi licet: cum mundus,
<pb n="1177A"/>
vel nos in ipso mundo positi, non perfectissimus,
foeminarum modo et mulierum exigimus vitam.</p>
<p>Ut igitur Christus salutem nobis praestans vel praestaturus
 ad nos veniret, natus est ex foemina, id est
accepit et illam partem, quae imperfectum eum redderet,
et nobiscum se parem faceret, id est vel carnem
vel mundum; in quo mundo vel in qua carne cum
esset editus, utique ex foemina, id est ex non perfectis
mysterio completo, sanctificatus etiam post passionem
et post resurrectionem vir effectus, id est perfectum
spiritum habens atque recipiens, similitudinem
nobis daret, ut et nos in virum consurgeremus
ex foemina, id est ex hac vita, quae cum corrupta est,
merito vel foemina vel mulier nominatur. Hinc enim
malum ex foemina: nam et in primo homine non peccatum
<pb n="1177B"/>
nisi ex foemina.</p>
<p> <hi>Factum.</hi> Sub hoc verbo error plurimus nascitur
ut exinde intelligant non natum filium, sed factum,
quia dixit <hi>misit Deus filium suum editum ex foemina, factum
sub lege.</hi> Sed multum interest, utrum filium factum
diceret, an <hi>factum sub lege.</hi> Aliud est enim filium
missum esse, qui jam fuit filius, et utique cum
filius natus, nunc autem cum ex foemina editus est,
potest dici factus ab hoc ut sub lege esset. Quid est
autem dixit <hi>factum sub lege?</hi> ut non inter gentes nasceretur,
sed apud Judaeos, et in disciplina ac lege
Moysi. Omnis enim illic poterat esse correctio; etenim
in Israel populus Dei dictus est, cui legem Moyses a
Deo accepit, et dedit ipsi utique male intelligenti legem;
et idcirco peccanti debuerat subvenire, et peccata
<pb n="1177C"/>
ei auferret; si modo idem ipse populus cognosceret
Dei filium. Poterat enim si alibi nasceretur,
id est inter gentes, Israel idcirco non cognoscere,
quod non in sua gente natus videretur. Hinc autem
majora peccata iste populus admisit, quod in sua
gente, id est in lege Moysi, inter Israel natus, non est
cognitus, cum ipsi genti, id est et David, dictum sit,
quod semini ejus daretur haereditas et aeternitas. Ergo
cum David sit pater Israel, ibi natus est, ut illum
agnoscerent. Unde majus peccatum est, quod non
agnoverunt factum sub lege.</p>
<p>Multa dici possunt, quare factum sub lege; vel quod
ibi jam Deus unus colebatur, vel quod jam acceperant
a Deo oracula atque praecepta, vel quod Moyses
imago et typus fuit Christi; vel cum ipse, cum hoc
<pb n="1177D"/>
esset quod ii qui sub lege sunt, et alio modo praeciperet
atque a lege pro salute discederet, non observando
sabbato caeteraque; exinde scirent, non in
operibus legis neque ex lege salutem sperare. Unde
etiam Galatae intelligerent se in errorem esse delapsos,
siquidem etiam Salvator ipse, in quem crediderunt,
sub lege factus, non tamen servivit legi. Verum
haec et alia multa, quare factus sit sub lege, non
colligenda, quoniam ipse causam subjecit, quare
<pb n="1178A"/>
factus sit sub lege, <hi>ut eos qui sub lege erant, redimeret,
ut filiorum adoptionem reciperemus.</hi> Haec, inquit,
causa est cur Deus misit filium suum, et misit utique
jam filium, sed nunc <hi>editum ex foemina;</hi> et misit factum
sub lege. Quae causa est cur sub lege? ut eos redimeret
qui sub lege erant. Ergo si ut redimeret missus
est, magis obligati sumus si a lege redimimur. Sed
et ipse sic et alio in loco cum de foemina loquitur:
quoniam cum vir ejus vivit, obligata est viro; at si perierit,
liberata est a viro. Ergo quoniam lex praeceptis
velut tenebat vinctos, ad vitae tantum integritatem,
non et ad spem liberationis et aeternitatis, misit filium
suum Deus, et sub lege misit, id est in Israel, ut eos
qui ibi fuerant, ac sub lege vivebant, redimeret. Magnum
autem hoc, ut non illis viam vivendi praestaret
<pb n="1178B"/>
neque praeceptis tantummodo excitaret ad aeternitatem,
sed ut redimeret, inquit. Hoc enim actum
est mysterio ut redimeret omnes in illum credentes,
ut fiant omnes in illum credentes, filii adoptionis.</p>
<p>Cum ergo tantum beneficium totumque beneficium
ex Christo sit, nihil adjungendum praeterea, neque
legi serviendum: redempti enim sumus, et redempti
a lege, et redempti ab hoc mundo, ut filii Dei
simus, sed et filii adoptione. Non enim filii, ut ipse
filius, sed per filium filii. Haec est igitur adoptio;
quam ut reciperemus, inquit, Deus filium suum misit. <hi>Sed quoniam filii estis Dei, misit Deus spiritum filii
sui in corda vestra.</hi> 
 Ecce totus ordo trium istarum
potentiarum per unam virtutem unamque deitatem.
Nam, inquit, qui pater est, misit filium suum,
<pb n="1178C"/>
qui Christus est. Rursusque Christus ipse, qui est Dei
virtus, et ipse Deus est, misit Deus, inquit; jam
enim trinitas est. Et Christus et maxime post mysterium
sanctificatus misit, inquit, spiritum filii sui, qui
est spiritus sanctus, qui in corda nostra descendens
facile cognoscit patrem. Est ergo a Deo missus filius
Jesus Christus, in quem credunt, qui credunt, atque
efficiuntur filii Dei: mittiturque in eos a Deo spiritus
filii, id est spiritus sanctus, ut jam properent, ad patrem
festinent, clament quodammodo interiore sanctificatione
et interiore voce. Quid clament, ipse subjungit, <hi>clamant abba pater.</hi> 
 Habent spiritus verba et magis
habent cum cognoscentiam patris capiunt. Ipsa
autem cognoscentia patris, id est cum cognoscimus
patrem, ipsa vox est spiritus nostri ad Deum quem
<pb n="1178D"/>
spiritum nobis dedit Deus: cognitio consonans cum
eo quem cognoscit, quasi quaedam vox est in eum
quem cognoscit. Ergo quoniam et per Deum et
per Christum cognoscimus Deum, efficimur filii et
ipsi Dei, et ipsa cognitione vocem habemus ad patrem.
<pb n="1179A"/>
Quomodo enim solus est, qui cognoscat Deum
Christus, et ex eo quod cognoscit, cognitionem habet,
ita eum vocat atque illum appellat, quia eum
cognoscit. Idcirco Christus Dei verbum est: dixi
enim quod cognitiones quaeque cum nos intelligere
faciant et designare et capere et concipere id quod intelligimus,
quasi illud, quale sit cognitione appellamus;
accipimus enim in illum quem cognoscimus,
de eo quem cognoscimus, verbum cum quid sit
appellamus, quia cognoscimus ea: quae est omnis
cognitio ejus rei, quam cognoscimus.</p>
<p>Ergo Christus quia cognoscit Deum, Dei verbum
est; et spiritus quia Christus nobis datur, dat nobis
cognitionem Dei per ipsum se: inde fit ut et nos verbum
simus, et in Christum et in Deum; et idcirco
<pb n="1179B"/>
clamemus cognitores. Cognitor autem cum est ipsius
cogniti, fit ut cognitum pater sit, cognitor filius.
Quod si ita est, merito cum cognoscimus per Jesum
patrem, ex cognitione verbum ipsius efficimur:
ac propterea filii inde clamamus <hi>abba pater.</hi> </p>
<p>VERS. 7.-- <hi>Itaque jam non es servus, sed filius.</hi> Is
enim qui dicit <hi>abba pater,</hi> Deum utique patrem nominat.
Si patrem nominat, filius est: jam non ergo servus.
Quod si ita est, in Christo neque servus, neque liber,
neque masculus, neque foemina: omnes enim unum
sumus. Sed quo cogit hoc totum? <hi>Si autem filius</hi>, <hi>et haeres per Deum.</hi> Ergo si filius appellatur, erit et
haeres: haeres autem non factis, non operibus suis,
sed Dei miseratione et Dei gratia. Hoc est quod dixit <hi>sed per Deum.</hi> 
 Sicuti multis probatum est, quia non
<pb n="1179C"/>
currentis sed miserantis; et omnia per Dei gratiam.</p>
<p>VERS. 8.-- <hi>Sed ante quidem ignorantes Deum,
his qui non sunt dii servistis</hi>. Saepe dixi et admonui, ignorare Deum est Christum nescire; per Christum
enim cognoscitur. Nunc autem cum apparuerit
Christus qui me docuit, et per se Deum ostendit, et
se Deum et per se patrem, ignorare non licet Deum.
Ante autem cum ignoraretis, inquit, Deum, o Galatae, <hi>servistis his qui non sunt dii.</hi> 
 Dici deos et numero
plurali, et in lege dici, saepe admonui: verum
unus Deus: reliqui hoc nomine honorantur angeli,
caeteraeque virtutes, ut dictum <hi>Deus deorum.</hi> Atque
utinam illis servivissent! Porro autem his servistis
qui non sunt dii, omnibus scilicet mundanis caeterisque
falsis virtutibus imaginariis et a diabolo fictis
<pb n="1179D"/>
atque simulatis.</p>
<p>
          <pb n="1180A"/>VERS. 9.-- <hi>Nunc autem ut cognovistis Deum, imo
cogniti estis a Deo, quomodo convertimini iterum ad infirma
et egena hujus mundi elementa?</hi> Veluti aliud
adjungit Galatis, quod etiam in gentilem transierint
disciplinam: aut in eadem accusatione perseverat,
quae prima fuit, quod adjungerent etiam christianismo
legem judaicam, de circumcisione, de sabbato,
de victu: et hinc accusat, ut dicat, postea quam cognovistis
Deum per evangelium a me datum, quomodo
convertimini iterum ad infirma, quae sunt utique.
Vel intellige, si ad judaicam, vel ad paganos, qui et
ipsi infirmi sunt. Sed cum adjunxit <hi>egena elementa
hujus mundi</hi> magis quasi paganos tangit, qui etiam
de elementis hujus mundi operantur sibi Deos, vel
ipsa illa elementa ut ignem colant, aquam colant,
<pb n="1180B"/>
terram colant, aerem colant. Nulla enim dubitatio
quin singula haec deos dicant, de quibus longa est disputatio,
dummodo certum sit et ex elementis singula
quaeque paganos deos dicere, vel ipsorum elementorum
repertores deos dicere, vel ex elementis deos sibi facere,
ut et de terra deos faciant, sed per ignem
deos faciant: deinde etiam quosdam daemones aerios
vocent, rursus alii empirios, alii enydros, alii genios,
id est terrenos, aquaticos, aerios, ignitos. Si ergo
haec pagani faciunt, quasi et hoc quoque reprehendit,
illos etiam ad paganismum esse conversos, maxime
cum dixerit ante quam Deum cognosceretis et ignoraretis
Deum, serviebatis his qui non sunt dii. Quod
utique de paganis et in superioribus intelligendum. Verum
tamen cum et omnis ordo et omnis iste tractatus
<pb n="1180C"/>
propterea sumptus sit, ut reprehendat illos Galatas, quod
ad judaismum conversi sint, et de Judaeis ista omna intelligenda
sint, quomodo convertimini iterum ad infirma,
intelligimus. Igitur cum dixit <hi>egena elementa
hujus mundi,</hi> intelligamus, quod illi carnaliter intelligentes
legem, ad elementa videantur esse conversi
quae egena sunt; eget enim semper caro et desiderat
sustentari cibis et poculis et cupiditatibus, quae
tamen omnia infirma sunt. Ergo cum inquit, <hi>convertimini
ad infirma et egena elementa,</hi> id est quae semper
egeant, anima enim et spiritus nullus eget, neque
aliquid desiderat, nisi illa quae sua sunt. Quod autem
dixit <hi>cognovistis Deum, immo cogniti estis a Deo,</hi> servat
virtutem praecepti sui, ut ii veniant ad Christum,
quos Deus mittit, et quos Deus vocat, et ii cognoscant
<pb n="1180D"/>
Dominum, quos cognovit Deus: de quo tractatu supra
multa diximus. Cogniti enim a Deo accipiunt
spiritum, quo Deum cognoscant. Sed utique ut cognoscantur
a Deo cognitique Deo sint, aguntur jam
principali illo spiritu, qui datus est ut subdita
sit anima divinis illis patris sui praeceptis; quae cum
<pb n="1181A"/>
se excitat, cognoscit eamdem Deus, et sic anima
cognoscit Deum. Quod autem dixit <hi>elementa hujus
mundi egena,</hi> non quo sint elementa alia, idcirco
egena hujus mundi, et elementa quae egena sunt:
quamquam possumus etiam in superioribus elementa
dicere: sed longe semotum hoc ab usitatione. <hi>Quibus rursum 
 servire vultis.</hi> Silicet, ut supra
dixit, antequam Deum noratis, serviebatis iis, qui
dii non sunt, nunc ergo <hi>his rursum servire vultis:</hi> 
vultis inquit; ut eorum voluntatis sit, non necessitatis.</p>
<p>Ut autem ad Judaeos ista et de Judaeis videatur
dicere, id est ad Galatas, qui Judaeorum sibi disciplinam
jungunt, sic adjungit.</p>
<p>VERS. 10.-- <hi>Dies observatis, et menses, et tempora
et annos.</hi> Cum <hi>tempora,</hi> genus sit ad omnia, cur <hi>et
<pb n="1181B"/>
dies, et menses,</hi> et anni interpositum? Quasi alterum
quod quidem fieri potest: nam aliud est observare <hi>dies,</hi> 
ut est ut sabbato requiescat: aliud est observare <hi>menses,</hi> 
ut est ut neomenia observet, cum finit luna vel
incipit, aliud est observare <hi>annos:</hi> aliud vero tempora,
ut jejunium, pascha, azyma, et caetera hujusmodi
quae apud Judaeos multa sunt. Non enim
aut anni sunt aut menses aut dies, sed tempora.</p>
<p>VERS. 11.-- <hi>Timeo vos ne forte sine causa laboraverim
in vobis.</hi> Id est multum metuo ne labor omnis
meus in evangelio quo instruxi vos, ut in Christum
fidem habeatis; ne hic, inquit, labor in irritum veniat.
Frustra enim erit quod vos docui, cum Judaeorum
servare discpilinam et observationes coeperitis.</p>
<p>VERS. 12.-- <hi>Estote sicut ego, quoniam et ego sicut
<pb n="1181C"/>
vos.</hi> Quomodo enim, inquit, transivi a Judaeorum disciplina,
et credidi in Christum, et illi servio, et aliud
ago, et hoc vos docui, factusque sum talis quales vos
feci. Vivite ergo, ut ego vivo: et si vos vivitis, vivo.</p>
<p>VERS. 13.-- <hi>Fratres obsecro vos,</hi> nihil me laesistis: <hi>scitis quia per infirmitatem carnis evangelizavi vobis
jampridem.</hi> 
 Istud, quod interpositum, ad persuasionem
pertinet, ut in omnibus sequamur Christum.
Quo facilius autem hoc suadeat, repetit principia
evangelii sui. Primum commendat labores suos, ut
jam infirmus carne cum fuisset et laboraret, tamen
imposuerit sibi laborem, et evangelizaverit Galatis:
addidit etiam <hi>jampridem</hi> id est, olim; unde firmari
apud vos debuerat charitas erga me, fides erga
Christum: si quidem longum tempus est. Non peperci,
<pb n="1181D"/>
inquit, carni meae; sed <hi>per infirmitatem carnis
evangelizavi vobis,</hi> et <hi>jampridem</hi> evangelizavi: quare
ergo adjungitis alia, quae ego vobis non evangelizavi?
Cum autem dixit <hi>nihil me laesistis</hi> illud adjecit,
non aliquid vobis subtraxi, non aliquid minus dixi,
quod facit ille qui laeditur: ac ne crederent se veluti
oneri fuisse, cum infirmus carne evangelizavit, 
idcirco ait, <hi>nihil me laesistis,</hi> et ego propter vos infirmus
<pb n="1182A"/>
carne cum fuissem, <hi>evangelizavi vobis jampridem;</hi> 
et hoc utique scitis.</p>
<p>VERS. 14.-- <hi>Et tentationem vestram in carne mea non
sprevistis neque respuistis</hi>. Quid accipiamus tentationem
vestram, ambiguum mihi est: quod vos me tentatis,
an quod ego vos? Quod vos me tentatis, nullus
est sensus: non enim tentaverunt illum ipsi. Sed rursus
numquid Paulus ipse tentavit illos, qui verum dicebat,
et evangelizabat Christum? evangelizare enim
non est tentare. Quid igitur, cum tertium nihil sit? An
intelligimus, quod cum ad Galatas venisset Paulus,
quod illi eum tentare voluerunt, id est interrogare,
et de Christo aliquid inquirere, an sciret: quod quidem
videri poterat tentatio; cum infirmum hominem,
et in carne infirmum viderent Galatae Paulum: scilicet
<pb n="1182B"/>
ut cum Deo serviat, Deum praedicet, infirmus
carne sit, fueritque ista cogitatio Galatis, interrogemus
eum, videamus quid respondeat de Christo
iste qui infirmus in carne est. Hoc, inquit, vos in <hi>carne mea non sprevistis,</hi> 
 et me tentastis neque contempsistis
tentationem vestram in carne mea: contemnerent
autem, id est non interrogarent, falsumque
putarent se audire posse, quod quaerebant,
id est quod interrogabant, quod est tentabant: falsum,
inquam, responderi sibi credentes ab eo qui esset
infirmus in carne. Verum perseverastis, nec contempsistis
tentationem vestram in carne mea; sed
accessistis ad me, an in fide mea essem atque in
evangelio perseverarem. Igitur in carne infirmum
tentastis, interrogantes, si ea mihi evangelizandi
<pb n="1182C"/>
esset perseverans sententia, cum in carne infirmus
essem, hoc est <hi>non</hi> respuistis quasi infirmum in
carne, minus idoneum ad respondendum, vel qui
posset mutare sententiam, qui in carne esset infirmus:
in quo et rationem reddidit, cur fieri non posset
vel non factum sit, ut sententia evangelizandi
alia esset: carne enim infirmus fui, non animo, non
spiritu: ita et illos quasi considerasse dixit quod in
carne essem ego infirmus, non etiam in spiritu: et
idcirco perseverent, ut tentarent illum, neque
respuerent, neque non tentarent: hoc est non contempsistis,
non sprevistis tentationem vestram. Denique
et ipsos intellexisse Paulum in carne infirmum
esse, non in spiritu, ex subjunctis docet: <hi>sed ut angelum
excepistis me, ut Christum Jesum</hi>. Adeo non
<pb n="1182D"/>
vobis impedimento fuit, quod in carne infirmus eram,
sed accepistis me ut angelum Dei, id est nuntium,
praedicatorem a Deo missum; hic est enim angelus
Dei; et me suscepistis ut Christum Jesum, quem
vobis praedicabam: ita vere Christum Jesum suscepistis,
si me recepistis angelum Dei, quomodo recepistis
Christum Jesum.</p>
<p>VERS. 15.-- <hi>Quae ergo erat beatitudo vestra?</hi> 
Jam ostendit illos nunc miseros, siquidem antea
<pb n="1183A"/>
beatitudo illis fuerat, quia receperant Jesum Christum,
quia Paulum ut angelum Dei. Magna, inquit,
fuit vestra beatitudo: erat, inquit: nunc igitur utique
contra, dum adjungitis ea quae non docui, non
insinuavi, quae extra evangelium sunt, illa scilicet
quae supra dixi. <hi>Testimonium vobis perhibeo, quoniam,
si fieri posset, oculos vestros eruissetis et dedissetis
mihi</hi>. Sic me suscepistis, et talem erga me animum
habuistis, talem voluntatem, ut jam quoniam
nihil est charius homini oculis, ipsos quoque oculos
eruere vobis velletis, et mihi dare. Ergo cum sic
me amaveritis, et amaveritis propter evangelium,
unde vobis ista sententia est, ut adjiciatis ea ad disciplinam,
quae a me evangelizata non sunt? id est ut
praeter Christum aliquid de lege faciatis, et non ut
<pb n="1183B"/>
simpliciter tradidi, in Christo habentes spem, fidem,
credulitatem, omnia speretis, omnia consequi vos
posse credatis, et remissionem peccatorum, et sanctificationem,
et Dei gloriam?</p>
<p>VERS. 16.-- <hi>Ergo inimicus vester factus sum, verum
praedicans vobis</hi>? Si enim alia facere coepistis, <hi>inimicus vobis factus sum.</hi> 
 Sed cum praedixerim vobis
et praedicaverim Christum et evangelium, quod est
vere unum Dei filium esse Christum, per ipsum omnia,
et in Christo omnia, ipsum ante omnia; hoc cum
sit verum, et ipsa sit veritas; quare vobis inimicus
factus sum? Is enim inimicus esse debet, qui cum
interrogetur quid verum sit, docet falsum: at ego
cum verum dixerim (verum enim dicit qui praedicat
Christum) non est conveniens ut inimicus vobis
<pb n="1183C"/>
factus sim.</p>
<p>VERS. 17. et 18.-- <hi>Aemulantur vos non bene; et
excludere vos volunt, ut illos aemulemini: aemulamini
autem meliora dona</hi>. Ut saepe ab insidiis caveant
monet, quod illi qui persuadent Galatis uti etiam judaicam
legem sequantur, aemulantur, inquit, vos;
id est invident vobis; nam aemulari dum duas res
significet; unam, cum aliquis aemulatur, quia placet,
quia bonum est: aliam, qua quidem ideo aemulantur,
quia invident. Ii, inquit, <hi>aemulantur vos non
bene;</hi> quo ostenderet de invidia illos aemulos esse.
Deinde adjunxit <hi>excludere vos volunt,</hi> id est ab ista felicitate
et beatitudine; quia Christum cognoscendo,
salutis habetis spem et gloriam coelestem: sed ab
hac vos excludere cupiunt. Quod autem adjunxit <hi>ut
<pb n="1183D"/>
illos aemulemini</hi> ut et vos sequamini illos, ita duplicem
istam aemulandi significantiam diversis locis posuit,
cum aemulatio sit imitatio, maxime cum et in
bonum est. Hoc est quod hic ait, <hi>ut illos aemulemini,</hi> 
id est ut quasi bonum illorum sequamini. Porro autem
quod dixit aemulantur vos, ut ostenderet ad invidiam
<pb n="1184A"/>
aemulationem positam, adjungit <hi>non bene. Aemulamini autem meliora dona,</hi> non illa quae Judaei
habent, quae bona non sunt, ac meliora non sunt;
vos autem aemulemini ea quae bona sunt, et meliora
dona, id est uti quidquid in fide et charitate est,
circa Christum aemulemini, et hoc sequamini. Bonum
est aemulari meliora semper. Non, aemulari bonum
est; sed meliora aemulari et semper, bonum est. <hi>Et non solum cum praesens sum apud vos.</hi> </p>
<p>VERS. 19.-- <hi>Filii mei</hi>, <hi>quos iterum parturio, donec
Christus formetur in vobis.</hi> Non solum, inquit, me praesente
aemulari debetis, sed semper. Ad id igitur quod
posuit <hi>semper</hi> adjunxit <hi>et non solum cum praesens sum
apud vos.</hi> Porro autem quod adjunxit <hi>filii mei</hi> quoniam
multis modis dicuntur, nunc charitate, nunc
<pb n="1184B"/>
natura, nunc sanguine, nunc etiam religione, qua
hodie dicit Paulus, <hi>filii mei:</hi> sive quia per baptismum,
cum regeneratio fit, ille qui baptizatum perficit,
vel perfectum suscepit, pater dicitur: sive
quia cum renovat illos in Christum, facit filios suos;
idcirco adjecit <hi>quos ego parturio,</hi> id est in lucem proferre
cupio, magnisque doloribus animae meae nasci
ad vitam cupio et ad salutem: hoc est enim quod ait <hi>donec formetur Christus in vobis.</hi> 
 Omnis enim anima
Christum recipere potest: anima, inquam, hominis
si ratione utatur, si cognoscat mundum ut non suum,
si omnia in mundo discernat, si creatorem suum recognoscat,
recipere Christum potest; imo in ipsa
illa anima Christus formatur, id est spiritus; quo insito
et crescente per credulitatem liberatur, et ad
<pb n="1184C"/>
coelestia regna pervenit, et salutem consequitur lucis
aeternae. Magna autem vis et potentia est, quod ait, <hi>donec Christus formetur in vobis.</hi> 
 Atque iste sermo,
qui nunc noster est, expositionem verborum simplicem
tenet; unde quantum satis esse credimus, supra
diximus. Quid sit autem Christus, quidve formari
Christum, et in homine formari, altior veriorque
expositio alibi a nobis panditur ac explicatur.</p>
<p>VERS. 20.-- <hi>Vellem autem nunc adesse apud
vos, et mutare vocem meam, quoniam confundor in
vobis.</hi> Per epistolam haec praecepta, ut cernimus,
dantur. Magna autem indignatione hoc sumptum ut
diceret, utinam apud vos nunc essem et mutarem
vocem meam! non quo evangelium aliter pronuntiarem,
sed in iracundia exprimerem. Nunc monet,
<pb n="1184D"/>
per epistolam, quam mittit: adjecit autem causam
justae iracundiae, quia dixit <hi>confundor in vobis,</hi> id est
pudore crucior, quod cito conversi estis, qui fidem
tantam perditis, qui laborem et evangelium et insinuatam
veritatem non tenetis. Hinc enim mihi de vobis
efficitur magna confusio. Denique si iracunde
quidem cum tentatione, tamen subjunxit.</p>
<p>VERS. 21.-- <hi>Dicite mihi qui sub lege vultis esse, legem
non legistis?</hi> Ex ipsa lege cupit illis persuadere, ad quam
<pb n="1185A"/>
transitum fecerunt: si modo enim ipsam legem legant,
ex ipsa, inquam, lege persuadere nititur, ut
intelligant quia scriptum ita est, ut in Christum
credatur, et credulitas sumpta in Christum, sit
tota liberatio, et tota salus, et omnis beatitudo. Qua
ergo indignatione, ait, dicite mihi? Non vos ego
moneo, sed vos ipsi respondete mihi, nempe in legem
transistis, et <hi>sub lege esse vultis,</hi> et tamen <hi>legem
non legistis,</hi> in qua scriptum ita est. Et subjungit,
unde probet quid sit lex Judaeorum et diciplina, et
quae spes, et quae fides, et quid sit in Christum fides,
et quae spes et beatitudo.</p>
<p>VERS. 22.-- <hi>Scriptum est enim, quod Abraham
duos filios habuit, unum de ancilla, unum de libera.</hi> 
Hoc exemplum de Genesi est: hoc probatum cupit
<pb n="1185B"/>
quod lex, quae Judaeorum est, et omnis populus veluti
de ancilla filius sit: porro autem Ecclesia et
Christiani, filius de libera est. Hoc enim scriptum
est, quod Abraham, qui pater est fidei, habet unum
filium de ancilla; id est de Agar; et alium de libera,
id est de Sara Isaac: significans utique duos populos,
sed istum meliorem, qui de libera est: in figura
enim Christi Isaac. Denique sic subjungit.</p>
<p>VERS. 23.-- <hi>Sed is quidem qui de ancilla, secundum
carnem natus est; qui autem de libera, per repromissionem.</hi> 
Etenim qui de ancilla natus est, carnalis est
filius; qui autem de libera, spiritalis est, propterea,
quia a Deo promissus est. Deus enim ei promisit
credenti, qui cum jam pene annos centum et ipse et
uxor nati essent, filium habituri essent. Ergo cum
<pb n="1185C"/>
vel emortuo semine, vel emortua etiam vulva, ambo
jungerentur, non jam de carne, sed de spiritu, procreaverunt
filium, quem procrearunt: et haec fuit
repromissio, illos eum habituros. Sed nos duos istos
filios comparabimus, simulque et matres populi, ecclesiis
Judaeorum et Christianorum. Paulus vero aliter
interpretatus subjungit ita.</p>
<p>VERS. 24 et 25.-- <hi>Quae sunt per allegoriam dicta . . . </hi> 
Sic utique nos interpretati sumus, quasi per allegoriam.
Cum aliud dicitur, aliud significatur, haec allegoria
est, ipsam tamen allegoriam interpretatur Paulus,
ut ipse subjungit: <hi>Nam haec sunt duo testamenta,
unum quidem ex monte Sina, in servitutem generans, quod
est Agar. Sina enim mons est in Arabia, qui conjunctus
est ei qui nunc est juxta Hierusalem.</hi> Populus Judaeorum,
<pb n="1185D"/>
inquit, vel testamentum vetus significat filium
ex ancilla: ancilla autem quae ex monte fuit Sina.
Quod autem in servitute erat ancilla, ideo et hic populus
in servitute est. Quod autem fuit Sina mons
conjunctus ei civitati, quae Hierusalem est, ex ipso
monte intelligi civitatem voluit, et per civitatem Judaeos:
per montem autem illa, quae erat ex eodem
monte Sina, ancilla fuit, et in servitute generavit;
idcirco etiam Hierusalem, id est populus ejusdem civitatis,
<pb n="1186A"/>
et testamentum quod scriptum est de eadem
civitate, in servitute est cum filiis suis.</p>
<p>VERS. 26.-- <hi>Quae autem sursum est Hierusalem,
libera est, mater omnium nostrorum</hi>. Ad illum populum
redit, id est ad filios Abraham, qui sunt de
libera, dicitque et istam Hierusalem, quam liberam
nominat, esse in coelis. Hoc est quod ait <hi>quae autem
sursum Hierusalem</hi> et quae supra coelos est, utique
quia non in mundo est, non servit. Haec igitur cum
populis suis libera est Hierusalem, et hanc dicit
esse matrem omnium nostrum, id est Christianorum;
illam vero Judaeorum. Quid sit istud, Hierusalem
esse supra coelos, et esse et in terra Hierusalem?
Unde intelligi licet, et hic terram et ibi terram supra
coelos: neque enim Hierusalem, quae civitas
<pb n="1186B"/>
est, sine terra est. Ergo quid sit istud inquam esse,
et hic et ibi terram esse, et hic et ibi civitatem,
sed illam liberam, hanc servam, alius tractatus est
longus: modo, illud teneamus, illam esse nostram,
ad illam esse festinandum. Moneo enim nunc interim
illam esse spiritalem, quae superior est; hanc esse
carnalem, quae sit inferior.</p>
<p>VERS. 27.-- <hi>Scriptum est enim: Laetare sterilis, quae
non paris; erumpe et clama, quae non parturis; quoniam
multi filii desertae magis quae ejus quae habet virum.</hi> Hoc
exemplum de Isaia est, ad excludendum id quod maxime
persuadere cupiebant, id est ut disciplinam quam
sibi Galatae assumpserant cum Christi veneratione et
fide in Christum, observarent tamen etiam judaicam
disciplinam. Ad hoc, inquam, excludendum, ut illam
<pb n="1186C"/>
rejicerent, et solum evangelium de Christo haberent,
assumpserat superius exemplum, quo doceret Abraham
duos filios habuisse, unum de ancilla, alterum
de libera. Illa autem libera, quae vere uxor fuit,
sterilis erat, neque enim edidisset partum, si non
Deus repromissione sua ei filium praestaret. Unde
intelligitur, non ex admixtione inter se corporum,
sed ex promissione Dei Abraham filium habuisse;
siquidem hic filius liberae, qui Isaac fuit, de
sterili natus est, spiritu quodam potius conceptus
quam copulatione. Haec igitur sterilis, quae filium fecit
Isaac, qui ad imaginem et typum Christi natus
est, ipse est qui liberavit populum. Cum igitur dicit <hi>laetare sterilis quae non paris,</hi> 
 quia tibi Deus filios
facit; item cum dicit, <hi>erumpe quae non parturis;</hi> sine
<pb n="1186D"/>
dolore etenim tibi filii creantur; parturire enim,
in dolore esse est, cum partus effunditur: quod
utique non eodem modo est, cum Ecclesia, quae
imaginem tenet, vel cujus imago fuit uxor illa Abrahae
libera; Ecclesia, inquam, est, quae filios multos
habet, quos Dei filios, et spiritus filios cum laetitia
magis habet, non cum dolore. Hos igitur dicit
esse <hi>multos filios desertae.</hi> Etenim illa ancilla, et si
<pb n="1187A"/>
habuit filium, habuit ex dolore, habuit ex viro. Ergo
cum dixit, <hi>multi filii desertae,</hi> ad Ecclesiam retulit,
cujus imaginem et typum praestitit supra. Deinde
cum dixit, <hi>multi filii desertae, magis quam ejus quae
habet virum,</hi> ostendit quod supra, sine viro sed spiritaliter
filium habuit. Numquam enim huic virum
daret, nisi illa virum non viri conjunctione sensisset,
sed spiritali promissione suscepisset. Et certe <hi>multi,</hi> 
 inquit, <hi>filii desertae.</hi> Utique cum Sara filium
habuerit, non referendum ad Saram, sed ad Ecclesiam
quae multos filios habet: ut sit illa, quae virum
habet, lex et Ecclesia Judaeorum, quae corporaliter
consentit, corporaliter cum sibi jungitur, filium
spiritaliter habere non potest.</p>
<p>VERS. 28.-- <hi>Vos autem fratres secundum Isaac,
<pb n="1187B"/>
promissionis filii estis</hi>. Satis aperte comparatione
ista separat, ut Judaei filii videantur ancillae, at vero
Christiani filii liberae. Ut enim promissus Sarae filius
spiritalis est; sic etiam vos qui fidei filii estis, filii
liberae secundum Isaac: hoc est secundum fidem filium
habuerit Isaac. Fit ergo omnis filius, qui secundum
fidem est: secundum fidem enim spiritaliter
accipit filium, et spiritalem filium Isaac.</p>
<p>VERS. 29.-- <hi>Sed sicuti tunc, qui secundum spiritum
erat, sic et nunc</hi>. Plena expositione ostendit, quod
qui secundum carnem natus est, id est ex ancilla, persequebatur
eum, scilicet Isaac, qui secundum spiritum
erat, sicuti in Genesi lectum est: et nunc isti
persequuntur, qui secundum carnem intellectum habent,
eos qui secundum spiritum vivunt, id est Christianos.
<pb n="1187C"/>
Denique ut totius argumentationis vim, quam
concepit, ostendat, subjungit ista.</p>
<p>VERS.30.-- <hi>Sed quid dicit Scriptura? Ejice ancillam,
et filium ejus; non enim haeres erit filius ancillae cum
filio meo Isaac</hi>. Satis aperte declarat ex hoc exemplo,
quod est in Genesi, quoniam quicumque sentit,
et legem Judaeorum sic accipit, ut carnaliter accipiat,
secundum carnem est filius, de quo etiam lex pronuntiavit
deditque sententiam, ejiciatur ancilla et filius
ejus, propterea quia haeres esse non poterit ancillae
filius cum filio qui est ex libera, qui est Isaac. Ergo
vos quoque quia adjunxistis observantiam legis secundum
carnem, ut facilius haeredes esse possitis,
estote filii liberae, id est christianismum, solum legemque
Christi atque evangelium in Christum suscipite,
<pb n="1187D"/>
nihilque quasi ex ancillae filio habitote, idest
sequimini judaicae disciplinae.</p>
<p>VERS. 31.-- <hi>Ergo, fratres, non simus ancillae
filii, sed liberae.</hi> Ipse aptius hoc subjungendo declarat,
quod jam qui Christum accepistis et meam fidem, ancillae
filii non estis, id est non carnaliter sentitis,
quoniam ancillae <hi>filius</hi> carnalis est; sed estis filii liberae,
id est fidei filii. Hoc enim Isaac fuit secundum fidem
et promissionem, filius spiritalis. <hi>Qua libertate Christus
<pb n="1188A"/>
nos liberavit:</hi> illa scilicet libertate, qua mater est nostra
libera, quae libera est, fide scilicet: haec enim vera
libertas est, fidem servare in Deum, et Deum et
Dei promissa omnia credere. Ergo secundum fidem
nos Christus ad libertatem reduxit, et libertate fidei
liberavit.</p>
<p>
          <emph>CAP. V.</emph>
        </p>
<p>VERS. 1.-- <hi>State ergo</hi>, <hi>et nolite iterum
jugo servitutis contineri.</hi> Subjungenda hortatio
fuit, ut in iisdem, quae per evangelium a se acceperant,
perseverent, ne revertantur rursum ad legis
 servitium. <hi>State,</hi> inquit; quod non permittitur ei
qui sub jugo est; etenim ille deponit cervicem submissam: 
non ergo stat. <hi>Vos,</hi> inquit, <hi>ergo state;</hi> 
quod est liberis membris erectum habere corpus, <hi>Nolite,</hi> 
 inquit, <hi>iterum jugo servitutis contineri,</hi> quia
<pb n="1188B"/>
antea vel legi serviebatis vel gentilitati. Ideo iterum
ait, ne ad eamdem revertamur.</p>
<p>VERS. 2.-- <hi>Ecce ego Paulus dico vobis, quoniam si
circumcidamini, Christus vobis nihil proderit.</hi> Aperte
ostendit, non prodesse Christum, si aliqui in circumcisione
spem ponat, et in circumcisione carnali.
Ergo cum vos jungitis Judaeorum morem et praecepta
et disciplinam, si in his ponitis salvationem et liberationem, 
dico, inquit, vobis, et dico Paulus scilicet,
qui vobis ante promisit cum in evangelium Dei vocavit,
Paulus, inquit, ego nego vobis prodesse et in
nullo auxilium ferre Christum, <hi>si circumcidamini,</hi> 
si omnem spem in circumcisione ponatis. Quamquam
Galatae videntur et accepisse Christum, et jungere
judaicam disciplinam, tamen affirmavit et personam
<pb n="1188C"/>
suam veluti obligavit, id quod loquitur dicendo, <hi>nihil
proderit vobis Christus, si circumcidamini.</hi> Videri
ergo potest, nescio quid occultum: quippe cum Christum
sequantur Galatae, et Christum sequentes spem
salvationis in eo ponant, quomodo hoc confirmaverit
Paulus, quod Christus nihil proderit si circumcidantur
Galatae? Servato autem animo et fide circa
Christum, aliquid amplius faciunt, non tamen
Christum derelinquunt, aut non in Christo fidem ponunt.
Sed redeamus ad animum et propositum et voluntatem.
Cum Christum a Paulo acceperint, et fidem
in Christum sumpserint, et hoc sit verum evangelium,
utique a Christo minus accepturos se putaverunt,
quod est jam blasphemiae, et fidem non habentium,
ex eo quod post acceptum Christum circumcidi
<pb n="1188D"/>
voluerunt, et servire legi et operationibus.
Quod si ita est, fides nulla in Christum: ex eo quod
et aliud quod prodesse possit adjungitur, merito <hi>nihil vobis proderit Christus.</hi> </p>
<p>VERS. 3.-- <hi>Testificor autem omni homini circumcidenti
se, quoniam debitor est universae legis faciendae.</hi> 
Ne putarent Galatae tantum sibi ex lege, quae
<pb n="1189A"/>
Judaeorum, certa assumenda esse, ut circumcisionem;
caetera vero contemnerent, vel in cibis, vel
in observantia dierum, vel in conjunctione, quae
qualis, et quarum rerum sit, in lege retinetur, in
quibus omnibus quaedam supervacua, quaedam quasi
nefanda, sic relinquuntur a vero christiano atque
castissimo. Unum tantum memorabo, cum excitandi
seminis causa fratri jungitur uxor fratris: et caetera
hujusmodi aut fiunt aut leguntur acta: item
caetera quae dixi de cibis, deinde de observationibus,
multisque etiam aliis rebus: quae etiam assumenda
sunt, inquit, ei qui se circumcidit. Quod
si non facitis alia, frustra circumcisionem adhibuistis. <hi>Testificor</hi> 
 enim quia <hi>omni homini circumcidenti
se,</hi> fit necessitas, ut sit debitor ad universa, quae
<pb n="1189B"/>
legis sunt, facienda. Facit igitur illos et in lege illa,
quam assumpserunt, peccatores esse, ex eo quod
non omnia faciunt, et eligunt quae facienda: et rursus
circa legem, quae Christi est, et circa evangelium
omnino aberrant, et magis aberrabunt, si omnia,
quae legis sunt, faciant. Denique subjungit ex
hac parte jam, qua agunt quaedam quae Judaei, ex
hac, inquam, parte, quod a Christo videantur alieni.</p>
<p>VERS. 4.-- <hi>Evacuati estis a Christo, qui in lege justificamini,
a gratia excidistis.</hi> Omnis enim virtus in
Christum credentis, in gratia est Dei. Gratia autem
non ex meritis, sed ex Dei pietate est: ergo jam <hi>a
gratia excidistis,</hi> si in lege justificationem vestram
ponitis; ut quia operibus servitis, quia sabbatum
observatis, quoniam circumcisi estis, <hi>excidistis a
<pb n="1189C"/>
gratia,</hi> et <hi>evacuati estis a Christo.</hi> Jam enim non a
Christo spem habetis, neque secundum ejus passionem
et resurrectionem speratis gratiam vobis, si a
lege justificationem creditis advenire.</p>
<p>VERS. 5.-- <hi>Nos enim in spiritu et fide spem justitiae
expectamus.</hi> Christiani, inquit, et qui Christum sequuntur,
et in spiritu et in fide spem habemus, et in
Dei justificatione non ex operibus. Omnis enim virtus
mysterii hoc operata est, ut nobis per gratiam et Dei
pietatem relaxatio fieret peccatorum, et vita aeterna
praestaretur, ut saepe docuimus, ex Dei gratia,
non ex operibus aut meritis. Hoc autem per spiritum
contingit. Cum vero ex operibus justificatio speratur,
non ex spiritu spes est. Hoc nos expectamus,
et hoc est evangelium Christi sequi.</p>
<p>
          <pb n="1189D"/>VERS. 6.-- <hi>Nam in Christo Jesu neque circumcisio
aliquid valet, neque praeputium; sed fides quae per
charitatem operatur.</hi> Ubique ponit circa fidem in evangelium
Christi, neque circumcisionem valere,
neque facta circa corpus, aut facta de corpore, aut
propter corpus, ut circumcisio, ut opera, ut caetera
hujusmodi: nihil horum, inquit, in Christo valet:
frustra circumcisio est. Neque ex eo quod praeputium
est, valemus in Christo; sed quia fidem in eum suscepimus,
et quia promissa ejus credimus, et quia
ex resurrectione ejus nos quoque resurgimus, et
omnia cum eo perpessi sumus, et cum eo ad vitam,
<pb n="1190A"/>
per eum tamen, resurgimus; certa nobis fides est,
per quam fidem operatio fit ad salutem, et per charitatem
accipere nos oportere, quam habemus in
Christum et in Deum, et exinde circa omnem hominem.
Duo enim haec maxime omnem vitam corrigunt
et omnem vim legis implent, et omnia illa, quae praecepta
sunt in decalogo, continent. Si fidem qui
servet, sequitur ut servet charitatem, quae duo implent
omnia, quae lex Christi praecepit. De his rebus saepissime
tractavi, quod fides liberet, et charitas aedificet.</p>
<p>VERS. 7.-- <hi>Currebatis bene; quis vobis impedivit?</hi> 
 Id est bonam fidem circa evangelium
habebatis; quare mutati estis? quare, quasi fascino
quodam, ab integro cursu revocati? Illud
enim quod vos per evangelium docui, integrum verum
<pb n="1190B"/>
fuit; hoc et falsum et contrarium, et nihil profuturum.
Hoc est quod adjungit: <hi>Veritati non obedire.
Quis vos,</hi> inquit, <hi>impediit, veritati non obedire?</hi> Etenim
in nobis veritas est: huic obtemperare debuistis,
ne quid aliud observaveris. Ergo primum veluti
miratur cum dixit, <hi>quis vos impedivit.</hi> Postea jam
monet, quid faciendum, <hi>nemini consenseritis.</hi> Omni
genere pugnat, ne mutent sententiam, et adjiciant
aliquid extra quam quod illis praeceptum est per
evangelium a Paulo. Nolite, inquit, consensum aliis
accommodare.</p>
<p>VERS. 8.-- <hi>Suasio vestra ex Deo est, qui nos vocavit</hi>.
Id est quod vobis vel suasum a me est, vel
quod ipsi jam suasum habetis a Deo, qui vos vocavit,
sicuti supra dictum est, <hi>quos vocavit et praedestinavit:</hi> 
<pb n="1190C"/>
caetera quaeque per ordinem dicta sunt.</p>
<p>VERS. 9.-- <hi>Nescitis quia modicum fermentum universam
massam corrumpit?</hi> Omne fermentum corruptio
est panis et corruptus panis farina, et massa farinae dum
dimittitur coacescit, et hinc fermentum efficitur. Modicum
autem fermenti, cum in massam mittitur, corrumpitur
massa. Oportet, inquit, vos azymos esse. Ergo
illud quod putatis modicum vos adjecisse, id est, ut
observetis circumcisionem, istud modicum quia corruptum
est, corrumpit massam evangelii nostri, ut non
plenam spem in Christo habeatis, neve vos Christus, ut
suos ac de se spem habentes respiciat: fides enim liberat:
et, ut diximus, fidem non habet, qui praeter Christum
aliquo modo auxilium, licet cum Christo, sperat.</p>
<p>VERS. 10.-- <hi>Ego confido de vobis in Domino,
<pb n="1190D"/>
quod nihil aliud sapietis.</hi> Bene jam de futuro
confido, inquit, quia nihil aliud habebitis in
corde et sapientia, nisi ut fidem tantum habeatis
in Christum secundum evangelium meum. <hi>Qui autem
conturbat vos, portabit judicium, quicumque fuerit</hi>.
Et illos terruit, qui seducebant, et istos per
minas judicii futuri: qui vos, inquit, perturbat, <hi>portabit
<pb n="1191A"/>
judicium.</hi> Sufficit autem judicium nominasse, in
quo utique non dici debuit quod poenam patientur, sed
vero judicium. Deinde praemisit, quod judicium
futurum ab ipso est. Expressit autem jam metum
pene, cum dixit portabit.</p>
<p>VERS. 11.-- <hi>Ego autem, fratres, si circumcisionem praedico, quid adhuc persecutionem patior?</hi> 
 Alienum se a
praecepto, quod illi jungendum putaverunt, omni genere
probat. Patitur persecutionem a Judaeis. Qua causa? nisi
quia circumcisionem non praedico. Ergo non vobis in
Evangelio circumcisionem praedicavi: ex eo quod Judaei
me persequuntur. Adjungit et aliud argumentum, ut
ostendat quod circumcisionem non praedicat. <hi>Ergo evacuatum
est scandalum crucis?</hi> Frustra est, quod poenam
merentur, qui in crucem Christum sustulerunt, et
<pb n="1191B"/>
evacuatum est illud, quod male factum est. Hoc est
enim scandalum crucis, unde et conturbabantur
Judaei. Jam hoc non ad praedicationem suam tantum
revocavit, sed et ad rei virtutem. Ideo enim non praedico,
quia <hi>scandalum</hi> crucis manet, nec evacuatum
est. Debent ergo poenas. Quod si debent Judaei, qui
scandalum crucis effecerunt, superest ut et ego non
praedicem, et vos circumcisionem non sequi debeatis.</p>
<p>VERS. 12.-- <hi>Utinam abscidantur, qui vos conturbant!</hi> 
Maledicto persecutus est eos qui his injiciunt
novas persuasiones, et conturbant. A veritate evangelii
abscidantur, inquit, vel a se separentur, vel poenis
lacerentur. Magna autem fiducia maledictum in eos
ingessit, ut ostendat illos non timeri a se, a quibus supra
dixit, persecutionem patiatur. Ita nec persecutionem timeo,
<pb n="1191C"/>
quia vera praedico, et circumcisionem non praedico,
nec pati persecutionem timeo. Utinam abscidantur qui
vos conturbant! non solum circumsecentur, sed abscidantur
etiam: ut hoc quoque verbum ita sit positum
quod ad circumcisionem pertinet, ut sit et abscisio.</p>
<p>VERS. 13.-- <hi>Vos enim in libertatem vocati estis, fratres:
tantum ne libertate in occasionem carnis abutamini</hi>.
Etenim lex Christi, quae spiritalis est, libertatem dat,
qua exeamus a mundo, et ad patrem et ad originem
revertamur. Sed quoniam adhuc in mundo sumus,
id est in carne, non debemus istam, quam accepimus,
libertatem ita exercere, uti secundum carnem ambulemus;
et quasi occasio nobis sit etiam faciendi in carne,
quoniam liberos nos esse confirmat fide circa Christum. <hi>Per charitatem Spiritus servite invicem.</hi> 
 Libertatem datam
<pb n="1191D"/>
accepimus, tamen servire nobis invicem debemus
per charitatem, et spiritus charitatem, non carnis.</p>
<p>VERS. 14.-- <hi>Universa enim lex in vobis uno sermone
impletur.</hi> Frequenter hunc sensum et posuit,
et nos tractavimus; quia tota lex, et omnis operatio
legis, hoc sermone impletur, id est charitatis:
qui enim diligit alterum, neque moechatur, neque
furatur: et hoc est, et Christum diligere: et ea quae
ostendit decalogus, quodammodo in hoc solo praecepto
<pb n="1192A"/>
implentur, sicuti in superioribus diximus. Subjungit
autem ipse exemplum de Exodo. <hi>Diliges proximum
tuum sicut te ipsum.</hi> Omnem autem hominem, proximum
accipere debemus; et tunc etiam proximum
Christum habebimus. Ergo et vos quoque diligite vos,
sed in spiritu. Hinc jam videtur, quasi omissa superiore
quaestione atque tractatu, praeceptum ad exhortationem
dare ut discordiam non ament, sed se invicem
diligant. Hoc autem fieri potest, si vos invicem
diligatis, et in spiritu diligatis non in carne, neque in
carnis opera, neque in observatione carnis. Nihil enim
fraudat, nihil alteri eripit, neque nocet, neque contemnit,
neque objurgat is qui alterum diligit.</p>
<p>VERS. 15.-- <hi>Quod si mordelis et accusatis invicem,
videte ne consumamini ab invicem</hi>. Exhortatio ad
<pb n="1192B"/>
concordiam ex hoc fit, dum docetur quid mali
discordia faciat: si enim vos invicem accusatis atque
mordetis, id est, nocere vultis vel nocetis, invicem
vos consumetis. Ergo amate vos et diligite invicem,
et implebitis legem sola charitate: non, sicut vos
putatis, vel circumcisione vel operibus caeterisque
rebus pertinenter. Ergo appositum hoc de charitate,
juxta tractatum superiorem, quo docebat illos extra
Evangelium, quod ab ipso Paulo illis fuerat pronuntiatum,
quod observare illi se legem putarent in circumcisione
et operibus; cum solo hoc plena lex sit,
si se invicem diligant.</p>
<p>VERS. 16.-- <hi>Dico autem vobis, spiritu ambulate, et desiderium 
 carnis non perficietis.</hi> Tota virtus evangelii
haec est, secundum spiritum vivere, secundum
<pb n="1192C"/>
spiritum credere, nihil carnis in animo habere et in
actu et in vita; id est neque spem de carne suscipere. <hi>Ambulate</hi> 
 ergo, inquit, <hi>in spiritu,</hi> id est, vitam agite:
quod si facitis, carnis desiderium non perficietis; id est
nullum peccatum admittetis, quod nascitur ex carne:
alia enim cupiditas nulla nisi de carne. Ideo subjungit.</p>
<p>VERS. 17.--Nam caro concupiscit adversus spiritum, <hi>spiritus autem adversus carnem</hi>.
Ut omnino isti intelligant,
nihil se de carne cogitare debere, quod est in
circumcisione et caeteris ex judaicae disciplinae observationibus,
cum inter se doceat ista adversa: non solum
concupiscit caro, sed etiam adversus spiritum concupiscit.
Habet enim motus suos caro, habetque sensus,
neque tantum ab anima suscitantur: quod intelligi licet
etiam in his quae animam non habent; ut in aqua, <hi>quae</hi> 
<pb n="1192D"/>
impetus suos habet et virtutes suas, vel in sapore, vel
in motu, vel in qualitate vel quantitate: item ignis pariterque
terra et caetera elementa, ex quibus quasi quaedam
consparsio est et caro facta est ex humidis.</p>
<p>
          <emph>CAP. VI.</emph>

<pb n="1193A"/>
        </p>
<p>VERS. 1.-- <hi>Ii qui spiritales sunt</hi>.
Quasi ad unum ex ipsis, qui spiritales sunt, hoc ita protulit
ut consideret unusquisque eorum, ne et ipse tentetur:
et idcirco debeat succurrere et instruere ejusmodi
hominem; et spiritu dato per tractatum ad modestiam
aequalitatemque revocare.</p>
<p>VERS. 2.-- <hi>Alter alterius onera portate.</hi> Rediit ad
pluralem numerum, ut omnis homo mala portet aliena;
et quod alter patitur, ferat, sustineat, corrigat, in quantum
potest: hoc est enim portare onera, patienter
ferre alterius vitium et corrigere. <hi>Et ita implebitis legem
Christi.</hi> Sic enim et ipse patiens et mala nostra
portavit, et pro malis nostris ipse sustinuit. Legem,
inquit, Christi implebitis, non simpliciter legem.</p>
<p>VERS. 3:-- <hi>Nam si aliquis existimat se esse aliquid,
<pb n="1193B"/>
cum nihil sit, ipse se seducit.</hi> Ratione nunc
probat, ideo illum, qui se jactat gloriae cupiditate,
et corrigendum esse et instruendum in spiritu,
quoniam miser ille est, qui se ipse inducit, fallit,
decipit, qui se aliquid esse existimat, cum nihil
sit. Etenim si haec summa legis est, ut quicumque
humilis sit, dejectus, infimus; ita enim ex infimis
eligit Deus quos sublevet atque altos faciat; omnis
homo, qui sibi aliquid vindicat, et se extimat
aliquid esse, sine dubio nihil est. Quid enim est in
mundo aliquid, cum nihil sit in mundo? Et ita agere
ceu nihil sit in mundo, hoc est apud Deum aliquid
esse. Porro si qui in mundo aliquid se esse putat,
vel sapientem vel intelligentem, vel dominum, vel
regem, vel divitem, vel aliquid horum; aut in divitiis,
<pb n="1193C"/>
aut in animo, aut in arte, aut in virtute; is, quoniam
sapientia mundi stultitia est apud Deum, is, inquam,
nihil est; et cum nihil sit, ipse se fallit ac decipit.</p>
<p>VERS. 4.-- <hi>Opus autem suum probet unusquisque,
et tunc in semetipso tantum habebit gloriam, et non in
altero.</hi> Magnae exhortationes, magna etiam disciplina!
nemo, inquit, sibi aliquid vindicet, neque opinionem
habeat quod aliquid sit: tantummodo <hi>opus suum probet;</hi> 
verum ipse judicio suo probet unusquisque opus
suum, ne malo judice usus, probet se bene fecisse,
cum fortasse non bene fecerit. Ergo probet, et probatum
faciat opus suum: quo probato opere, <hi>tunc in
semetipso tantum habebit gloriam, non in altero.</hi> Etenim
qui existimat aliquid se esse, jactat se et ab altero
gloriam petit: qui autem opus suum vel ipse
<pb n="1193D"/>
probat, vel aliis probat, de se ipso habet gloriam, et
<pb n="1194A"/>
apud se ipsum, et non ab altero expectat. <hi>Non enim,</hi> 
inquit, <hi>ab homine laudari volo, neque hominibus probari,
sed Deo.</hi> </p>
<p>VERS. 5.-- <hi>Nam unusquisque proprium onus portabit.</hi> 
Onus in medio ponitur sive bonum sive malum. Ergo
proprium, inquit, portabunt onus omnes, unusquisque
proprium.</p>
<p>VERS. 6.-- <hi>Communicet autem qui catechizatur verbum,
ei qui catechizat in omnibus bonis</hi>. Sensus iste: <foreign xml:lang="greek">κατηχίζειν</foreign>
 est circumsonare vel juxta assonare, quod
contingit cum aliqui initio christianus incipit esse, et
illi Deus et Christus assonantur, et dicitur in aures
ejus, atque in animum immittitur: hoc est qui catechizatur
verbum: id est per verbum si qui catechizatur,
ut ei assonetur per invocationem. Is agitur <hi>qui catechizatur
<pb n="1194B"/>
verbum, in omnibus bonis communicet ei qui catechizat;</hi> 
id est in nulla re non ei communis sit; in omnibus
tamen communis sit illi, qui catechizat verbum,
ut omnia in communione cum eo habeat, sed omnia
quae bona sunt. Cum enim supra dictum sit, <hi>Instruite
hujusmodi hominem in spiritu modestiae,</hi> utique bonum
est quod catechizat; et is qui catechizat verbum hoc
tam bonum, in bonis catechizat. Igitur <hi>qui catechizatur
verbum, communicet ei qui catechizat.</hi> </p>
<p>VERS. 7.-- <hi>Nolite errare; Deus non deridetur</hi>.
Subjungit praeceptum aliud quod quidem generale ad
omnia, pertinet tamen ad id quod supra actum est,
ne illi aliud praeter evangelium sequantur; id est ne
adjungant etiam Judaeorum disciplinam et opera. <hi>Nolite,</hi> 
 inquit, <hi>errare;</hi> nam ista omnia extra evangelium
<pb n="1194C"/>
quae assumuntur, errata sunt. Et adjunxit
vim necessitatis ad praeceptum; <hi>Deus,</hi> inquit, <hi>non
deridetur.</hi> Non dixit, <hi>Deus enim omnia scit;</hi> ne sperent
quasi vel veniam erroris sui, vel quod absconditum
esse possit: <hi>non,</hi> inquit, <hi>deridetur.</hi> Et subjungit
quid futurum sit his qui in terra vitam tenent.</p>
<p>VERS. 8.-- <hi>Quae enim seminaverit homo, haec et
metet.</hi> Id est qui triticum seminat messem habebit de
tritico; si autem seminat zizaniam, hoc et metet:
malum seminat quicumque messor est mali. Bonum
seminat? fructum de bono accipiet: ita et messis ut
semen est. <hi>Quia qui seminat in carne sua, de carne et
metet corruptionem; qui autem seminat in spiritu, de
spiritu et metet vitam aeternam.</hi> Galatae qui Judaeorum
disciplinam assumendam sibi putaverunt, ut observarent
<pb n="1194D"/>
sabbata et circumcisionem susciperent, et alia
hujusmodi carnaliter scientes agerent, spem in carne
haberent et de carne. Quicumque ergo in carne spem
habet, et seminat spem suam circa carnem, habebit
messem de carne; quem tamen fructum corruptionem,
inquit. Etenim caro corrumpitur, et hic est ejus
exitus ut corrumpatur, putrescat, pereat, intereat.
Omnia ergo enim quae de carne sunt putrescunt, corruptionem
habent: nemo enim de carne sperare
debet, nec seminare in carne, id est spem ponere
in carne. Nam si ibi posuerit spem, habebit fructum
<pb n="1195A"/>
de carne. Quem fructum? Interitum, corruptionem.
Hic enim fructus est carnis. Ergo melius est
spem ponere in spiritu, ut possimus spem habere
de spiritu: quae spes est de spiritu, et qui fructus
de spiritu; hoc est seminare in spiritu, id est vitam
aeternam. Etenim haec vita est, non aeterna vita. Qui
autem in spiritu, hic vivit, et secundum spiritum
agit, nihil operatur carnaliter, seminat sibi vitam
aeternam, et haec erit messis ei, ut hinc recedens accipiat
vitam aeternam.</p>
<p>VERS. 9.-- <hi>Bonum autem facientes non deficiamus.</hi> 
Parum est bonum faciamus, neque enim continuo
meritum nostrum Deo probabile est, si bonum faciamus,
sed si <hi>facientes non deficiamus.</hi> Multi enim
incipiunt, multi quasi perseverant, postea tamen
<pb n="1195B"/>
desinunt vel fatigati vel seducti: merito monuit
non deficiamus quolibet modo, ne deficientes quod
coepimus relinquamus, cum bonum facere coeperimus. <hi>Nam tempore suo metemus, non deficientes.</hi> 
 Pulchre
adjectum. Multi enim in hoc vitae genere quod
bonum dicitur, si aliquid mali patiantur, putant se
sine causa facere cum bonum faciant, et defatigati
desistunt bonum facere. Quid ergo adjunxit? Non
deficiamus, quia licet hodie non consequamur
fructum bene faciendi; postea, inquit, <hi>metemus;</hi> 
id est messem habebimus boni facti nostri, si non
defecerimus in bene faciendo.</p>
<p>VERS. 10.-- <hi>Ergo dum tempus habemus, operemur.</hi> 
Maximam necessitatem dedit ad bene faciendum: imminet
tempus, cito finitur vita, jam finis est mundo.
<pb n="1195C"/> <hi>Dum,</hi> 
 inquit, <hi>tempus habemus</hi> vel vitae nostrae vel istius
vitae in mundo, <hi>operemur bonum,</hi> et <hi>ad omnes</hi> operemur,
ut nulla sit exceptio personarum, nulla alia actio; sed <hi>bonum operemur,</hi> 
 et <hi>ad omnes</hi> bonum operemur. Etenim
si charitas aedificat, omnem autem hominem charum
habere debemus, omne bonum quod operamur, ad
omnes operamur. <hi>Maxime autem ad domesticos fidei.</hi> 
Dixit, <hi>ad omnes bonum operemur:</hi> facit tamen gradum
ut bonum quod operamur ad omnes, maxime bonum
operemur ad eos qui domestici fidei sunt, id est qui
fidem in Christum et in Deum susceperunt. Magna
conclusione id in exhortando posuit, quod ad Galatas
maxime pertinebat: etenim illi adjungentes etiam
quaedam de judaismo, non ex fide agebant, sed quasi,
ex operibus credebant et ex observatione carnali habituros
<pb n="1195D"/>
se fructum, idcirco adjunxit, maxime bonum
operemur ad domesticos fidei, quod solam fidem in
evangelium susceperunt, id est in Christum et Deum.</p>
<p>VERS. 11.-- <hi>Ecce quantis litteris scripsi vobis
mea manu!</hi> Ut ostenderet familiaritatem, et ne pudori
illis sit quod alii sciunt illos vel peccare, vel
corrigi, manu mea, inquit, scripsi vobis, et ex charitate
signum dedit. Et vobis facilis est mutatio vitae cum a me
<pb n="1196A"/>
corrigitur, cum mihi tantum conscientiam debeatis.</p>
<p>VERS. 12.-- <hi>Quicumque volunt placere in carne
ii compellunt vos circumcidi.</hi> Aperte ipsum illud
quod arguebat in Galatis quod transirent mandatum
evangelii, per speciem collocat quod se circumcidere
voluerunt. Omnes, inquit, qui volunt
placere in carne, ii vobis persuadent ut circumcidamini,
quod tantum est in ipso solo opere ut circumcidamini,
non in auxilio aliquo ad salutem. <hi>Tantum
ut crucis Christi persecutionem non patiantur.</hi> Aestimantes,
inquit, poenas se non daturos, quod in crucem
Christum sustulerunt et persecuti sunt, si ad
evangelium, id est ad confessionem de Christo, adjungatis
vel ipsi adjungant etiam circumcisionem.
Sed et in eo peccant, ut cum spes tota de Christo
<pb n="1196B"/>
sit et de ejus magis cruce, putemus etiam de circumcisione,
vel putent illi; et idcirco persuadeant quasi
non pati habeant persecutionem crucis Christi, id est
quod Christum in crucem sustulerunt.</p>
<p>VERS. 13.-- <hi>Neque enim qui circumcisi sunt legem
custodiunt.</hi> In Christo enim neque praeputium neque
circumcisio valet. Quam igitur legem dixit? Vel
illam quae spiritaliter intelligenda est, vel istam quam
Christus dedit, quae sine dubio et spiritalis est et spiritalia
docet et spiritaliter agenda est. <hi>Sed volunt vos circumcidi,
ut in vestra carne glorientur.</hi> Ostendit astutiam
eorum, qui persuadent ut videantur vobis persuasisse, <hi>ut in vestra carne glorientur,</hi> 
 cum tamen nihil prosit
circumcisio; sed sola illis gloria quaeritur, ut in vestra
carne facta se aestiment obtinere quod sine hac
<pb n="1196C"/>
spes nulla sit; ut jam vicisse videantur, ne de solo
Christo spes sit, nisi adjuncta etiam judaicae legis in
circumcisione fuerit disciplina.</p>
<p>VERS. 14.-- <hi>Mihi autem absit gloriari in nullo</hi>.
Ante gloriam illorum reprehendit: namque illorum
gloria est in carne gloriari: et ego, inquit, in nullo
glorior neque in carne, neque in homine, neque in
aliquo horum, neque in me ipso. Et jam dictum et
saepe admonitum, ut omnis qui gloriatur, in Deo
glorietur, de quo supra tractavimus. <hi>Nisi in cruce
Domini nostri Jesu Christi.</hi> Id est ut ibi spes tota ponatur,
et inde sit gloria et gaudium: quod ibi in cruce
Domini nostri Jesu Christi salus nostra est et aeternitas
quaesita. <hi>Per quem mihi mundus crucifixus est, et
ego mundo.</hi> Ipsa est gloria, crux scilicet Domini nostri
<pb n="1196D"/>
Jesu Christi, quia mysterio illo, dum carnem
suspendit cruci, et in ea potentiam hujus mundi
triumphavit, omnis mundus per illum crucifixus est.
Sed quoniam catholicum ille corpus ad omnem hominem
habuit, omne quod passus est catholicum
fecit; id est ut omnis caro in illo crucifixa sit. Ergo
et ego crucifixus sum, et mundo fixus sum. Ego, inquit,
carnalis ille et de carne qui sentiebam, mundo
fixus sum, id est cum mundo affectus ad poenam.</p>
<p>VERS. 15.-- <hi>In Christo enim Jesu neque circumcisio
<pb n="1197A"/>
aliquid est neque praeputium, sed nova creatura.</hi> 
Quod supra tetigimus: quamquam ubique iste sensus
sit, monet quid egerit mysterium, quod in Christo
Jesu nulla persona sit, nulla discretio: omnes aequaliter,
qui Christum sequuntur, aeternam vitam merentur:
non enim quia circumcisio, idcirco aliquid
est in Christo: neque quia praeputium est, ideo aliquid
est in Christo: sed in quolibet horum, quicumque
sit, si modo renascatur et mysterio novus fiat
homo, valebunt omnes in Christo.</p>
<p>VERS. 16.-- <hi>Et quicumque hanc regulam sectatur,
pax super illos, et super Israel Domini</hi>. Conclusit
ut haec sola sit regula, in Christo sperare, neque
discernere Christi virtutem praeputio a circumcisione,
sed nova creatura, quaecumque fuerit; per Christum
<pb n="1197B"/>
et in Christo plena spes et salutis et aeternitatis et
gloriae. Hanc, inquit, regulam (non ut vos Galatae
tenere voluistis) hanc gloriam qui sectantur, <hi>pax super
illos</hi> sit. Et adjunxit super <hi>Israel Domini;</hi> non
supra Israel quemcumque Judaeum, sed <hi>Israel Domini.</hi> 
Etenim Israel vere Domini si Dominum sequatur, ut
salvationem suam aliunde non speret. VERS. 17:-- <hi>De
<pb n="1198A"/>
caetero nemo mihi molestias praestet</hi>. Id est ultra
nemo peccatis suis faciat me anxium, tristem, molestias
sustinere. Ita enim in principio diximus quod peccasse
aegre tulerit et doluerit Monet igitur in postrema
epistola, ut ii non ad peccata aliqua convertantur,
ne molestias praestent. <hi>Ego enim stigmata Domini
nostri Jesu Christi in corpore meo porto.</hi> Id est omnem
passionem, et illa quae in cruce toleravit, clavis
figentibus, corpus vel vulnere lanceae per latus, et
caetera, inquit, stigmata Jesu Christi Domini nostri in
corpore meo porto: id est et ego passus sum, et in
mysterio conservio Christo, mysterium Christi patior:
unde et vos adversa multa, omnia, tolerare debetis:
quoniam cum Christo erit, qui cum Christo patitur,
et ea quae Christus passus est, et ipse actu suo adversantibus
<pb n="1198B"/>
adversariis coeperit pati: ex quo ostendit,
et quid ipse patiatur, quantum mereatur a Christo,
et quid etiam nos pati debeamus, si volumus esse
cum Christo. VERS. 18:-- <hi>Gratia Domini nostri Jesu
Christi cum spiritu vestro, fratres.</hi> Conclusio fit epistolae:
precatio est et benedictio ut gratia sit; sed cum
spiritu, inquit, vestro gratia Domini nostri Jesu
Christi; ut quia in Christo vivitis, Christi gratia cum
spiritu vestro sit.

</p>
      </div1>
</body>
  </text>
</TEI>