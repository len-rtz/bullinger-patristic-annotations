<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Hexaemeron</title>
              <author ref="http://viaf.org/viaf/100227669">Ambrosius Mediolanensis<date>340-397</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 14</title>
           <idno>AmbMed.Hexaem</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS. DE OPERE PRIMI DIEI.</head>

<pb n="0123"/>
<emph>1</emph> 

<div2>
          <head>CAPUT PRIMUM. <note>(Sermo I.)</note>
          </head>
<p divs_removed="true"> <hi>De mundi principio, duratione et unitate. Philosophorum
errores referuntur ac perstringuntur.</hi> 
<pb n="0123A"/>

          </p>
          <div3 moved_from_p="true">
              <head>1.</head>
            <p>
 Tantumne opinionis assumpsisse homines, ut aliqui
eorum tria principia constituerent omnium, Deum,
et exemplar, et materiam, sicut Plato discipulique
ejus; et ea incorrupta, et increata, ac sine initio
esse asseverarent: Deumque non tamquam creatorem
materiae, sed tamquam artificem ad exemplar,
hoc est, ideam intendentem, fecisse mundum de
materia, quam vocant hylen, quae gignendi causas
rebus omnibus dedisse asseratur: ipsum quoque <emph>2</emph> 
 mundum incorruptum, nec creatum, aut factum
<pb n="0123B"/>
existimarent: alii quoque, ut Aristoteles cum suis
disputandum putavit, duo principia ponerent, materiam
et speciem, et tertium cum iis, quod operatorium
dicitur, cui suppeteret competenter efficere,
quod adoriundum putasset.</p>
          </div3>
<div3>
            <head>2.</head>
            <p>
 Quid igitur tam inconveniens, quam ut aeternitatem
operis cum Dei omnipotentis aeternitate conjungerent,
vel ipsum opus Deum esse dicerent; ut
coelum, et terram, et mare divinis prosequerentur
honoribus? Ex quo factum est, ut partes mundi
deos esse crederent, quamvis de ipso mundo non
mediocris inter eos quaestio sit.</p>
          </div3>
<div3>
            <head>3.</head>
            <p>
 Nam Pythagoras unum mundum asserit: alii
<pb n="0123C"/>
innumerabiles dicunt esse mundos, ut scripsit Democritus,
cui plurimum de Physicis vetustas auctoritatis
detulit. Ipsumque mundum semper fuisse
et fore Aristoteles usurpat dicere: contra autem
Plato non semper fuisse, sed semper fore praesumit
astruere: plurimi vero <emph>3</emph> nec fuisse semper, nec
semper fore scriptis suis testificantur.</p>
          </div3>
<div3>
            <head>4.</head>
            <p>
 Inter has eorum dissensiones quae potest esse
veri aestimatio? cum alii mundum ipsum Deum esse
<pb n="0124A"/>
dicant, quod ei mens divina, ut putant, inesse videatur;
alii partes ejus, alii utrumque; in quo nec
quae figura sit deorum, nec qui numerus, nec qui
locus, aut vita possit, aut cura comprehendi. Siquidem
 mundi aestimatione volubilem, rotundum, ardentem,
quibusdam incitatum motibus, sine sensu
Deum conveniat intelligi, qui alieno, non suo motu
feratur.
</p>
          </div3>
        </div2>

<div2>
          <head>CAPUT II.</head>
<p> <hi>Moysis opinio de initio rerum, auctore mundi, et
creatione materiae. Idem multis nominibus commendatur:
cui uni, explosis atomis ideisque, credendum
ostenditur.</hi> </p>
<div3>
            <head>5. </head>
<p>
              <pb n="0124B"/>Unde divino spiritu praevidens sanctus Moyses
hos hominum errores fore, et forte jam coepisse, in
exordio sermonis sui sic ait, <hi>In principio fecit Deus
coelum et terram <note>(Gen. I, 1)</note>
              </hi>; initium rerum, auctorem
mundi, creationem materiae comprehendens; ut
Deum cognosceres ante initium mundi esse, vel ipsum
esse initium universorum; sicut in Evangelio
Dei Filius dicentibus sibi, <hi>Tu quis es?</hi> respondit:
 <hi>Initium quod et loquor vobis <note>(Joan. VIII. 25)</note>
              </hi>: et
ipsum dedisse gignendis rebus initium, et ipsum
esse creatorem mundi, non idea quadam duce imitatorem
materiae, ex qua non ad arbitrium suum, sed
ad speciem propositam sua opera formaret. Pulchre
<pb n="0124C"/>
quoque ait, <hi>In principio fecit;</hi> ut incomprehensibilem
celeritatem operis exprimeret, cum effectum
prius operationis impletae, quam indicium coeptae
explicuisset.</p>
          </div3>
<div3>
            <head>6.</head>
            <p>
 Quis hoc dicat advertere debemus. Moyses
utique ille eruditus in omni sapientia Aegyptiorum,
quem de flumine collectum filia Pharao ut filium dilexit,
et subsidiis regalibus fultum, omnibus saecularis
prudentiae disciplinis informari atque instrui
<pb n="0125A"/>
desideravit. Qui cum de aqua nomen acceperit, non
putavit tamen dicendum, quod ex aqua constarent
omnia, ut Thales dixit. Et cum esset in aula educatus
regia, maluit tamen pro amore justitiae subire
exsilium voluntarium, quam in tyrannidis fastigio
peccati perfunctionem deliciis acquirere. Denique
priusquam ad populi liberandi munus vocaretur,
naturali aequitatis studio provocatus, accipientem
injuriam de popularibus suis ultus, invidiae sese dedit,
voluptatique eripuit, atque omnes regiae domus
declinans tumultus, in secretum Aethiopiae se contulit;
ibidem a caeteris negotiis remotus, totum divinae
cognitioni animum intendit, ut gloriam Dei <emph>4</emph> videret
facie ad faciem. Cui testificatur Scriptura, quia <hi>nemo
surrexit amplius Propheta in Israel, sicut Moyses,</hi> 
<pb n="0125B"/>
 <hi>quem scivit Dominus facie ad faciem <note>(Deut. XXXIV,
10)</note>
            </hi>. Non in visione, neque in somniis sed os ad os
cum Deo summo locutus; neque in specie, neque
per aenigmata, sed clara atque perspicua praesentiae
divinae dignatione donatus.</p>
          </div3>
<div3>
            <head>7.</head>
            <p>
 Is itaque Moyses aperuit os suum, et effudit
quae in eo Dominus loquebatur, secundum quod ei
dixerat, cum eum ad Pharao regem dirigeret: <hi>Vade
ergo, et ego aperiam os tuum, et instruam te quid debeas
loqui <note>(Exod. IV, 12)</note>
            </hi>. Etenim si quod de populo
dimittendo diceret, a Deo acceperat, quanto magis
quod de coelo loqueretur? Denique non in persuasione
humanae sapientiae, nec in philosophiae simulatoriis
disputationibus, sed in ostensione spiritus et
virtutis, tamquam testis divini operis ausus est dicere:
<pb n="0125C"/> <hi>In principio fecit Deus coelum et terram.</hi> 
 Non ille, ut
atomorum concursione mundus coiret, serum atque
otiosum exspectavit negotium; neque disciplinam
quamdam materiae, quam contemplando, mundum
posset effingere, sed auctorem Deum exprimendum
putavit. Advertit enim vir plenus prudentiae, quod
visibilium atque invisibilium substantias, origines,
et causas rerum mens sola divina contineat, non ut
philosophi disputant, validiorem atomorum complexionem
perseverantiae jugis praestare causam:
sed judicavit quod telam araneae texerent qui sic minuta
et insubstantiva principia coelo ac terris darent,
quae ut fortuito conjungerentur, ita fortuito ac temere
dissolverentur, nisi in sui gubernatoris divina virtute
constarent. Nec immerito gubernatorem nesciunt,
<pb n="0125D"/>
qui non noverunt Deum, per quem omnia reguntur
et gubernantur. Sequamur ergo eum, qui et auctorem
novit, et gubernatorem, nec vanis abducamur
opinionibus.
</p>
          </div3>
        </div2>

<div2>
          <head>CAPUT III.</head>
<p> <hi>Principium suum a Deo mundum habere: ac proinde
eum, licet sphaerica figura sit, aeternum non esse.</hi> 
<pb n="0126A"/>
          </p>
<div3>
            <head>8.</head>
            <p>
 <hi>In principio,</hi> inquit. Quam bonus ordo, ut illud
primum assereret, quod negare consueverunt, et
cognoscerent principium esse mundi, ne sine principio
mundum esse homines arbitrarentur. Unde et
David cum de coelo, et terra, et mari loqueretur, ait, <hi>Omnia in sapientia fecisti 
 <note>(Ps. CIII, 25)</note>
            </hi>. Dedit ergo
principium mundo, dedit etiam creaturae infirmitatem,
ne anarchon, ne increatum, et divinae consortem
substantiae crederemus. Et pulchre addidit,
 <hi>Fecit,</hi> ne mora in faciendo fuisse existimaretur;
<pb n="0126B"/>
ut vel sic intelligerent homines quam incomparabilis
operator esset, qui tantum opus brevi <emph>5</emph> exiguoque
 momento suae operationis absolveret, ut voluntatis
effectus sensum temporis praeveniret. Nemo operantem
vidit, sed agnovit operatum. Ubi igitur mora,
cum legas: <hi>Quia ipse dixit, et facta sunt; ipse mandavit,
et creata sunt <note>(Ps. CXLVIII, 5)</note>
            </hi>? Nec artis igitur
usum, nec virtutis expendit, qui momento suae voluntatis
majestatem tantae operationis implevit; ut
ea quae non erant, esse faceret tam velociter, ut neque
voluntas operationi praecurreret, neque operatio
voluntati.</p>
          </div3>
<div3>
            <head>9.</head>
            <p>
 Miraris opus, quaeris operatorem, quis principium
tanto operi dederit, quis tam cito id fecerit?
Subjecit statim, dicens quia <hi>Deus fecit coelum et
<pb n="0126C"/>
terram.</hi> Audisti auctorem, dubitare non debes. Hic
est in quo benedixit Melchisedech Abraham patrem
multarum gentium, dicens: <hi>Benedictus Abraham a
Deo summo, qui fecit coelum et terram <note>(Gen. XIV, 19
et 22)</note>
            </hi>. Et credidit Abraham Deo, et ait: <hi>Extendam
manum meam ad Deum summum, qui fecit coelum et
terram.</hi> Vides quia hoc non homo invenit, sed Deus
annuntiavit. Deus est enim Melchisedech, qui est
rex pacis et justitiae, nec initium dierum neque finem
habens. Non mirum ergo si Deus qui est sine
initio, initium omnibus dedit; ut quae non erant,
esse inciperent. Non mirum si Deus qui omnia virtute
sua continet, et incomprehensibili majestate
universa complectitur, fecit haec quae videntur, cum
etiam illa fecerit quae non videntur. Invisibilia autem
<pb n="0126D"/>
iis quae videntur, potiora esse quis neget; cum
ea quae videntur, temporalia sint, aeterna autem
quae non videntur? Quis dubitet quod Deus haec fecerit,
qui per Prophetam locutus ait: <hi>Quis mensus
<pb n="0127A"/>
est manu aquam, et coelum palmo, et universam terram
clausa manu? Quis statuit montes in libra et rupes
in statera, et nemora in jugo? Quis cognovit sensum
Domini, aut quis ejus consiliarius fuit, vel quis instruxit
eum <note>(Esa. XL, 12)</note>
            </hi>. De quo etiam alibi legimus:
Quia tenet circuitum terrae, et terram velut
nihilum fecit. Et Hieremias ait: <hi>Dii qui non fecerunt
coelum et terram, peribunt a terra, et de sub coelo
isto. Dominus qui fecit terram in virtute sua, et correxit
in sapientia sua orbem, et in sua prudentia extendit
coelum, et multitudinem aquae in coelo <note>(Jerem. X, 11)</note>
            </hi>.
Et addidit: <hi>Infatuatus est homo a scientia sua <note>(Ibid.,
14)</note>
            </hi>. Qui enim corruptibilia mundi sequitur, et ex
his putat quod divinae possit naturae comprehendere
veritatem, quomodo non infatuatur versutae disputationis
<pb n="0127B"/>
astutia?</p>
          </div3>
<div3>
            <head>10.</head>
            <p>
 Cum ergo tot oracula audias, quibus testificatur
Deus quod fecerit mundum, noli eum sine
principio esse credere; quia quasi sphaera mundus
esse dicatur, ut principium ejus nullum videatur
exstare; et cum intonat, quasi in circuitu omnia
commoventur, ut unde incipiant, ubi desinant non
facile comprehendas; quia circuitus principium sensu
colligere impossibile habetur. Neque enim sphaerae
potes initium reperire, vel unde coeperit globus
lunae, vel ubi desinat menstrua lunae defectio. Neque
vero si ipse non comprehendas, idcirco non
coepit, aut <emph>6</emph> nequaquam desinet. Si ipse circuitum
vel atramento, vel graphio ducas, vel centro exprimas,
unde coeperis, aut ubi desieris, intervallo
<pb n="0127C"/>
interposito non facile vel oculis colligis, vel mente
repetis; et tamen et coepisse et desivisse ipse tibi
testis es. Nam etsi sensum subterfugit, veritatem
non subruit. Quae autem initium habent, et finem
habent: et quibus finis datur, initium datum constat.
Finem autem mundi futurum ipse Salvator docet
in Evangelio suo, dicens: <hi>Coelum et terra praeteribunt <note>(Matth. XXIV, 55)</note>
            </hi>.
Et infra: <hi>Ecce ego vobiscum
sum usque ad consummationem mundi <note>(Matth. XXVIII,
20)</note>
            </hi>. Et Apostolus: <hi>Praeterit enim figura hujus mundi <note>(I Cor. VII, 31)</note>
            </hi>.</p>
          </div3>
<div3>
            <head>11.</head>
            <p>
 Quomodo ergo coaeternum Deo mundum asserunt,
et creatori omnium sociant, atque aequalem
esse disputant creaturam, corpusque materiale mundi
invisibili illi atque inaccessibili naturae divinae
<pb n="0127D"/>
conjungendum putant, cum praesertim secundum
suam sententiam non possint negare, quoniam cujus
partes corruptioni et mutabilitati subjacent, hujus
necesse est universitatem iisdem passionibus, quibus
propriae portiones ejus sunt obnoxiae, subjacere?
</p>
          </div3>
        </div2>

<div2>
          <head>CAPUT IV.</head>
<p> <hi>Principiorum varia genera: et in quo Deus fecisse coelum
ac terram intelligendus.</hi> </p>
<div3>
            <head>12.</head>
            <p>
 Principium igitur esse docet qui dicit: <hi>In
principio fecit Deus coelum et terram.</hi> Principium autem
<pb n="0128A"/>
ad tempus refertur, aut ad numerum, aut ad
fundamentum; quomodo in aedificanda domo initium
fundamentum est. Principium quoque conversionis
et depravationis dici posse Scripturarum cognoscimus
auctoritate. Est et principium artis ars ipsa,
ex qua artificum diversorum deinceps coepit operatio.
Est etiam principium bonorum operum finis
optimus, ut misericordiae principium est, Deo placere
quod facias. Eo enim ad conferendum hominibus
subsidium maxime provocamur. Est etiam virtus
divina, quae hac exprimitur appellatione. Ad
tempus refertur, si velis dicere in quo tempore Deus
fecit coelum et terram, id est, in exordio mundi,
quando fieri coepit, sicut ait Sapientia: <hi>Cum pararet
coelum, cum illo eram <note>(Prov. VIII, 27)</note>
            </hi>. Ad numerum
<pb n="0128B"/>
autem si referas, ita convenit, ut accipias: imprimis
fecit Deus coelum et terram, deinde colles,
regiones, fines inhabitabiles. Vel sic: ante reliquas
visibiles creaturas, diem, noctem, ligna fructifera,
animantium genera diversa, coelum et terram fecit.
Si vero ad fundamentum referas, principium terrae
fundamenta esse legisti, dicente Sapientia: <hi>Quando
fortia faciebat fundamenta terrae, eram penes illum
cuncta componens <note>(Sap. VIII, 29)</note>
            </hi>. Est etiam bonae
principium disciplinae, sicut est illud: <hi>Initium sapientiae
est timor Domini <note>(Prov. I, 7)</note>
            </hi>; quoniam qui
timet Dominum, declinat errorem, et ad virtutis
semitam vias suas dirigit. Nisi enim quis timuerit
Deum, non potest renuntiare peccato.</p>
          </div3>
<div3>
            <head>13.</head>
            <p>
 Quod aeque etiam de illo possumus accipere:
<pb n="0128C"/> <hi>Mensis hic initium mensium erit vobis 
 <note>(Exod. XII, 2)</note>
            </hi>;
quamvis <emph>7</emph> et de tempore istud accipiatur, quia de
Pascha Domini loquebatur, quod veris initio celebratur.
In hoc ergo principium mensium, coelum et terram
fecit, quod inde mundi capi oportebat exordium,
ubi erat opportuna omnibus verna temperies.
Unde et annus mundi imaginem nascentis expressit,
ut post hybernas glacies atque hyemales caligines
serenior solito verni temporis splendor eluceat. Dedit
ergo formam futuris annorum curriculis mundi
primus exortus, ut ea lege annorum vices surgerent,
atque initio cujusque anni produceret terra
nova seminum germina, quo primum Dominus Deus
dixerat: <hi>Germinet terra herbam foeni, seminans semen
secundum genus et secundum similitudinem, et
<pb n="0128D"/>
lignum fructiferum faciens fructum <note>(Gen. I, 11)</note>
            </hi>. Et
statim produxit terra herbam foeni, et lignum fructiferum;
in quo nobis et moderationis perpetuae divina
providentia, et celeritas terrae germinantis ad
aestimationem vernae suffragatur aetatis. Nam etsi
quocumque tempore et Deo jubere promptum fuit,
et terrenae naturae obedire, ut inter hybernas glacies
et hyemales pruinas coelestis imperii fotu germinans
terra fetum produceret; non erat tamen dispositionis
aeternae rigido stricta gelu in virides subito
fructus arva laxare, atque horrentibus pruinis
florulenta miscere. Ergo ut ostenderet Scriptura
<pb n="0129A"/>
veris tempora in constitutione mundi, ait: <hi>Mensis
hic vobis initium mensium, primus est vobis in mensibus
anni <note>(Exod. XII, 2)</note>
            </hi>, primum mensem, vernum
tempus appellans. Decebat enim principium anni
principium esse generationis, et ipsam generationem
mollioribus auris foveri. Neque enim possent
tenera rerum exordia aut asperioris laborem tolerare
frigoris, aut torrentis aestus injuriam sustinere.</p>
          </div3>
<div3>
            <head>14.</head>
            <p>
 Simul istud advertere licet, quia jure concurrit,
ut eo tempore videatur in hanc generationem,
atque in hos usus tributus ingressus, quo tempore
ex hac generatione in regenerationem est legitimus
transitus. Siquidem verno tempore filii Israel
Aegyptum reliquerunt, et per mare transierunt, baptizati
<pb n="0129B"/>
in nube, et in mari, ut Apostolus dixit <note>(I Cor.
X, 1 et seq.)</note>: et eo tempore Domini quotannis Jesu
Christi Pascha celebratur, hoc est, animarum transitus
a vitiis ad virtutem, a passionibus carnis ad
gratiam sobrietatemque mentis, a malitiae nequitiaeque
fermento ad veritatem et sinceritatem. Regeneratis
itaque dicitur: <hi>Mensis hic vobis initium mensium,
primus est vobis in mensibus anni <note>(Exod. XII,
2)</note>
            </hi>.
Derelinquit enim et deserit, qui abluitur, intelligibilem
illum Pharao principem istius mundi, dicens:
Abrenuntio tibi, diabole, et angelis tuis, et
operibus tuis, et imperiis tuis. Nec jam serviet ei,
vel terrenis hujus corporis passionibus, vel depravatae
mentis erroribus, qui demersa omni malitia,
vice plumbi, bonis operibus dextra laevaque munitus
<pb n="0129C"/>
inoffenso saeculi hujus freta studet transire vestigio.
In libro quoque, qui inscribitur de Numeris, ait
Scriptura <emph>8</emph>: <hi>Initium nationum Amalec, et semen
ejus peribit <note>(Num. XXIV, 20)</note>
            </hi>. Et utique non omnium
nationum primus est Amalec; sed quia per interpretationem
Amalec rex accipitur iniquorum;
 iniqui autem gentes sunt: vide ne principem mundi
hujus accipere debeamus, qui imperat nationibus
voluntatem suam facientibus, cujus semen peribit:
semen autem ejus impii et infideles sunt, quibus
ait Dominus, <hi>Vos ex patre diabolo estis <note>(Joan. VIII,
24)</note>
            </hi>.</p>
          </div3>
<div3>
            <head>15.</head>
            <p>
 Est etiam initium mysticum, ut illud est, <hi>Ego sum primus et novissimus, initium et finis 
 <note>(Apoc.
I, 8)</note>
            </hi>. Et illud in Evangelio praecipue, quod interrogatus
<pb n="0129D"/>
Dominus, quis esset, respondit: <hi>Initium,
quod et loquor vobis <note>(Joan. VIII, 25)</note>
            </hi>. Qui vere et secundum
divinitatem est initium omnium, quia nemo
ante ipsum; et finis, quia nemo ultra ipsum:
et secundum Salomonem <note>(Prov. VIII, 22)</note> initium
est viarum Domini in opera ejus; ut per ipsum disceret
hominum genus vias Domini sequi, et operari
<pb n="0130A"/>
opera Dei. In hoc ergo principio id est, in
Christo, fecit Deus coelum et terram; quia per ipsum
omnia facta sunt, et sine ipso factum est nihil.
Quod factum est, in ipso vita erat; quia in ipso
constant omnia. Et ipse est primogenitus totius
creaturae, sive quia ante omnem creaturam; sive
quia sanctus, quia primogeniti sancti sunt, ut primogenitus
Israel, non quia ante omnes, sed quia
sanctior caeteris. Sanctus autem Dominus supra omnem
creaturam et secundum corporis susceptionem;
quia solus sine peccato, solus sine vanitate. Omnis
autem creatura subjecta vanitati est.</p>
          </div3>
<div3>
            <head>16.</head>
            <p>
 Possumus etiam intelligere: <hi>In principio fecit
Deus coelum et terram;</hi> id est, ante tempus: sicut
initium viae nondum via, et initium domus nondum
<pb n="0130B"/>
domus. Denique alii dixerunt, <foreign xml:lang="greek">ἐν κεφαλαίῳ</foreign> quasi in
capite, quo significatur in brevi et in exiguo momento
summa operationis impleta. Sunt ergo et qui
principium non pro tempore accipiant, sed ante
tempus, <foreign xml:lang="greek">καὶ κεφαλαῖον</foreign> vel caput; ut dicamus Latine
quasi summam operis; quia rerum visibilium summa
coelum et terra est, quae non solum ad mundi hujus
spectare videntur ornatum, sed etiam ad indicium
rerum invisibilium, et quoddam argumentum eorum
quae non videntur, ut est istud propheticum: <hi>Coeli enarrant gloriam Dei, et opera manuum ejus annuntiat
firmamentum 
 <note>(Ps. XVIII, 1)</note>
            </hi>. Quod secutus
Apostolus aliis verbis in eamdem conclusit sententiam,
dicens: <hi>Quia invisibilia ejus per ea quae facta
sunt, intelliguntur <note>(Rom. I, 20)</note>
            </hi>. Auctorem enim
<pb n="0130C"/>
Angelorum et Dominationum et Potestatum facile
intelligimus eum, qui momento imperii sui hanc
tantam pulchritudinem mundi ex nihilo fecit esse,
quae non erat; et non de exstantibus aut rebus, aut
causis donavit habere substantiam.
</p>
          </div3>
        </div2>

<div2>
          <head>CAPUT V.</head>
<p> <hi>Mundum divinae operationis specimen esse: a gentilibus
eum Dei umbram non recte dici: Filio enim soli,
ut imago Dei sit, convenire.</hi> </p>
<div3>
            <head>17.</head>
            <p>
 Est ergo hic mundus divinae specimen operationis;
quia dum opus videtur, <emph>9</emph> praefertur operator.
Namque ut istarum artium aliae sunt actuosae,
quae sunt in corporis motu, aut sono vocis;
cessavit motus aut sonus, nihil superfuit, nec remansit
<pb n="0130D"/>
spectantibus vel audientibus: aliae theoreticae,
 quae vigorem mentis exerceant: aliae hujusmodi,
ut cessante quoque operationis officio, operis
munus appareat, ut aedificatio atque textura,
quae etiam tacente artifice, peritiam ejus ostendunt,
ut operatori operis sui testimonium suffragetur. Similiter
hic mundus divinae majestatis insigne est,
<pb n="0131A"/>
ut per ipsum Dei sapientia manifestetur. Quem videns
Propheta, simul et ad invisibilia oculos mentis
attollens, ait: <hi>Quam magnificata sunt opera tua,
Domine! omnia in sapientia fecisti <note>(Psal. CIII, 24)</note>
            </hi>.</p>
          </div3>
<div3>
            <head>18.</head>
            <p>
 Nec otiose utique factum legimus; quia gentiles
plerique qui coaeternum Deo mundum volunt
esse, quasi adumbrationem virtutis divinae, asserunt
etiam sua sponte subsistere; et quamvis causam ejus
Deum esse fateantur; causam tamen factum volunt
non ex voluntate et dispositione sua, sed ita ut causa
umbrae corpus est. Adhaeret enim umbra corpori, et
fulgor lumini naturali magis societate, quam voluntate
arbitra. Pulchre ergo ait Moyses, quia <hi>fecit
Deus coelum et terram.</hi> Non dixit quia subesse fecit;
non dixit quia causam mundo ut esset, praebuit: sed <hi>fecit</hi> 
 quasi bonus quod foret utile: quasi sapiens
<pb n="0131B"/>
quod optimum judicabat: quasi omnipotens quod
amplissimum praevidebat. Quomodo autem quasi
umbra esse poterat, ubi corpus non erat, cum incorporei
Dei corporea adumbratio esse non possit?
Quomodo etiam incorporei luminis splendor possit
esse corporeus?</p>
          </div3>
<div3>
            <head>19.</head>
            <p>
 Sed si quaeris splendorem Dei, Filius est
imago Dei invisibilis. Qualis ergo Deus est, talis
imago. Invisibilis Deus, etiam imago invisibilis. Est
enim splendor gloriae paternae, atque ejus imago substantiae. <hi>In principio,</hi> 
 inquit, <hi>fecit Deus coelum et terram.</hi> 
Factus est ergo mundus, et coepit esse, qui non erat:
Verbum autem Dei in principio erat, et erat semper.
Sed etiam Angeli, Dominationes et Potestates, etsi
<pb n="0131C"/>
aliquando coeperunt; erant tamen jam quando hic
mundus est factus. Omnia namque creata et condita
sunt, visiblia et invisibilia, sive Sedes, sive Dominationes,
sive Principatus, sive Potestates: <hi>Omnia,</hi> inquit, <hi>per ipsum facta sunt, et 
 in ipsum creata sunt <note>(Coloss. I, 16)</note>
            </hi>.
Quid est in ipsum creata? Quia ipse
est haeres Patris, eo quod a Patre in ipsum transierit
haereditas, sicut Pater dicit: <hi>Posce a me, et dabo tibi
gentes haereditatem tuam <note>(Psal. II, 8)</note>
            </hi>. Quae tamen haereditas
a Patre transit in Filium, et in Patrem revertitur
a Filio. Egregie itaque Apostolus et hoc loco
Filium dixit auctorem omnium, et majestate sua
continentem omnia. Et ad Romanos de Patre ait: <hi>Quoniam ex ipso, et per ipsum, et in 
 ipsum sunt
omnia <note>(Rom. XI, 36)</note>
            </hi>. Ex ipso principium et origo
substantiae universorum, <emph>10</emph> id est, ex voluntate ejus
<pb n="0131D"/>
et potestate. Omnia enim ex ejus voluntate coeperunt;
quia unus Deus Pater, ex quo omnia. Etenim tamquam
ex suo fecit; quia unde voluit fecit. Per ipsum
continuatio; finis in ipsum. Ex ipso ergo materia.
Per ipsum operatio quae ligavit atque constrinxit
universa. In ipsum, quia quamdiu vult, omnia ejus
virtute manent atque consistunt, et finis eorum in
<pb n="0132A"/>
Dei voluntatem recurrit; et ejus arbitrio resolvuntur.
</p>
          </div3>
        </div2>

<div2>
          <head>CAPUT VI.</head>
<p> <hi>In coelo et terra quatuor elementa, e quibus omnia
componuntur, creata esse. Qualis coeli substantia;
qualisve terrae positio; et quam diverse philosophi
de coelorum natura judicarint: iis neglectis divinae
auctoritati auscultandum.</hi> </p>
<div3>
            <head>20.</head>
            <p>
 In principio itaque temporis coelum et terram
Deus fecit. Tempus enim ab hoc mundo, non ante
mundum: dies autem temporis portio est, non principium.
Et quamquam lectionis serie possimus adstruere
quod primo diem fecerit Dominus et noctem,
quae sunt vices temporum; et secundo die firmamentum
fecerit, quo discrevit aquam quae sub coelo
<pb n="0132B"/>
est, et aquam quae super coelum; tamen satis est ad
praesentem assertionem, quod in principio coelum
fecerit, unde praerogativa generationis et causa; et
terram fecerit, in qua esset generationis substantia.
In his enim quatuor illa elementa creata sunt, ex
quibus generantur omnia ista quae mundi sunt. Elementa
autem quatuor, aer, ignis, aqua, et terra,
quae in omnibus sibi mixta sunt. Siquidem et in
terra ignem reperies, qui ex lapidibus et ferro frequenter
excutitur; et in coelo, cum sit ignitus et micans
fulgentibus stellis polus, aqua esse possit intelligi,
quae vel supra coelum est, vel de illo superiore
loco in terram largo frequenter imbre demittitur.
Quae pluribus colligere possemus, si quid ad aedificationem
Ecclesiae ista proficere videremus. Sed
<pb n="0132C"/>
quia his occupari infructuosum negotium est, ad illa
magis intendamus animum in quibus vitae sit profectus
aeternae.</p>
          </div3>
<div3>
            <head>21.</head>
            <p>
 De qualitate igitur et substantia coeli satis est
ea promere quae in Esaiae scriptis reperimus, qui mediocribus
et usitatis sermonibus qualitatem naturae
coelestis expressit, dicens quod firmaverit coelum sicut
fumum <note>(Esa. LI, 6)</note>, subtilem ejus naturam nec
solidam cupiens declarare. Ad speciem quoque ejus
abundat, quod ipse de coeli firmamento locutus est,
quia fecit Deus coelum sicut cameram; quod intra
coeli ambitum universa claudantur <note>(Esa. XL, 22)</note>,
quae vel in mari geruntur vel terris. Quod similiter
significatur, cum legitur: Quia coelum Dominus extendit <note>(Esa. XXXIV, 4)</note>.
Extenditur enim vel quasi
<pb n="0132D"/>
pellis ad tabernacula habitationesque sanctorum;
vel quasi liber, ut plurimorum scribantur nomina,
qui Christi <emph>11</emph> gratiam fide et devotione meruerunt,
quibus dicitur: <hi>Gaudete, quia nomina vestra scripta
sunt in coelo <note>(Luc. X, 20)</note>
            </hi>.</p>
          </div3>
<div3>
            <head>22.</head>
            <p>
 De terrae quoque vel qualitate vel positione
tractare nihil prodest ad spem futuri, cum satis sit
<pb n="0133A"/>
ad scientiam, quod Scripturarum divinarum series
comprehendit, quia suspendit terram in nihilo <note>(Job.
XXVI, 7)</note>. Quid nobis discutere, utrum in aere pendeat,
an super aquam, ut inde nascatur controversia,
quomodo aeris natura tenuis et mollior molem possit
sustentare terrenam? Aut quomodo, si super aquas,
non demergatur in aquam gravis ruina terrarum?
Aut quomodo ei maris unda non cedat, et in latera
ejus sese loco suo mota diffundat? Multi etiam in
medio aeris terram esse dixerunt, et mole sua immobilem
permanere, quod aequabili motu hinc atque
inde propendeat. De quo satis putamus dictum a
Domino ad Job servum suum, quando locutus per
nubem ait: <hi>Ubi eras cum fundarem terram? indica
mihi, si habes scientiam. Quis posuit mensuras ejus, si
<pb n="0133B"/>
nosti? Aut quis est qui superinduxit mensuram super
eam, aut super quid circuli ejus confixi sunt <note>(Job.
XXXVIII, 4)</note>
            </hi>? Et infra: <hi>Conclusi mare portis, et dixi:
Usque huc venies, et non transibis, sed in te comminuentur
fluctus tui <note>(Ibid. 10)</note>
            </hi>. Nonne evidenter ostendit
Deus omnia majestate sua consistere in numero,
pondere, atque mensura? Neque enim creatura legem
tribuit, sed accepit, et servat acceptam. Non
ergo quod in medio sit terra, quasi aequa lance suspenditur:
sed quia majestas Dei voluntatis suae eam
lege constringit; ut supra instabile atque inane stabilis
perseveret, sicut David quoque propheta testatur
dicens: <hi>Fundavit terram super firmamentum
ejus, non inclinabitur in saeculum saeculi <note>(Ps. CIII, 5)</note>
            </hi>.
Non utique hic quasi tantummodo artifex Deus: sed
<pb n="0133C"/>
quasi omnipotens praedicatur, qui non centro quodam
terram, sed praecepti sui suspenderit firmamento,
nec eam inclinari patiatur. Non ergo mensuram
centri, sed judicii divini accipere debemus;
quia non artis mensura est, sed potestatis: mensura
justitiae, mensura cognitionis; quia omnia non tamquam
immensa praetereant ejus scientiam, sed cognitioni
ejus tamquam dimensa subjaceant. Neque
enim cum legimus: <hi>Ego confirmavi columnas ejus <note>(Ps. LXXIV, 4)</note>
            </hi>,
vere columnis eam subnixam possumus
aestimare, sed ea virtute quae suffulciat substantiam
terrae atque sustineat. Denique quod in potestate
Dei sit terrae constitutio, etiam hinc collige,
quia scriptum est: <hi>Qui aspicit terram, et facit eam
tremere <note>(Ps. CIII, 32)</note>
            </hi>. Et alibi: <hi>Adhuc ego semel concutio
<pb n="0133D"/>
terram <note>(Agg. II, 8)</note>
            </hi>. Non ergo libramentis suis
immobilis manet: sed frequenter Dei nutu et arbitrio
commovetur, sicut et Job dicit: <hi>Quia Dominus
commovet eam a fundamentis: columnae autem ejus
exagitantur <note>(Job. IX, 6)</note>
            </hi>. Et alibi: <hi>Nuda inferna in
conspectu ejus, et non est morti involucrum, extendens
Boream pro nihilo, suspendens terram in nihilum, alligans
aquam in nubibus suis . . . Columnae coeli avolaverunt,
et expaverunt ab increpatione ejus: virtute mitigavit
<pb n="0134A"/>
mare, disciplina stravit celum: claustra autem</hi> <emph>12</emph> 
 <hi>coeli timent eum <note>(Job. XXVI, 6)</note>
            </hi>. Voluntate igitur Dei
immobilis manet et stat in saeculum terra, secundum
Ecclesiastis sententiam <note>(Eccle. I, 4)</note>, et voluntate
Dei movetur, et nutat. Non ergo fundamentis suis
nixa subsistit, nec fulcris suis stabilis perseverat:
sed Dominus statuit eam, et firmamento voluntatis
suae continet; quia in manu ejus sunt omnes fines
terrae. Et haec fidei simplicitas argumentis omnibus
antecellit. Laudent alii quod ideo nusquam decidat
terra; quia secundum naturam in medio regionem
possideat suam, eo quod necesse sit eam manere in
regione sua, nec in partem alteram inclinari, quando
contra naturam non movetur, sed secundum naturam.
Praedicent artificis divini et operatoris aeterni
<pb n="0134B"/>
excellentiam; quis enim artificum non ab illo accepit?
aut quis dedit mulieribus texturae sapientiam,
aut varietatis disciplinam? Ego tamen, qui profundum
majestatis ejus, et artis excellentiam non queo
comprehendere, non disputationis me libramentis
committo atque mensuris: sed omnia reposita in
ejus existimo voluntate, quod voluntas ejus fundamentum
sit universorum, et propter eum adhuc mundus
hic maneat. Quod Apostolicae quoque licet
astruere auctoritatis exemplo. Scriptum est enim: <hi>Quia vanitati creatura subjecta est non sponte, sed
propter eum qui subjecit in spe 
 <note>(Rom. VIII, 20)</note>
            </hi>. Liberabitur
autem et ipsa creatura a servitute corruptionis,
 cum divinae remunerationis gratia affulserit.</p>
          </div3>
<div3>
            <head>23.</head>
            <p>
 De natura autem et qualitate substantiae coeli
<pb n="0134C"/>
quid enumerem ea quae disputationibus suis philosophi
texuerunt? cum alii compositum coelum ex quatuor
elementis asserant: alii quintam quamdam naturam
novi corporis ad constitutionem ejus inducant,
atque affingant aethereum esse corpus, cui neque
ignis admixtus sit, neque aer, neque aqua, neque
terra; quod hujusmodi elementa suum quemdam
cursum habeant atque usum et motum naturae, ut
graviora demergant, et in pronum ferantur, vacua et
levia in superiora se subrigant; est enim proprius
cuique motus, in sphaerae autem circuitu ista confundi,
et vim sui cursus amittere, quoniam sphaera
in orbem suum volvitur, et superiora inferioribus,
superioribus quoque inferiora mutantur. Quorum
autem secundum naturam motus mutati sunt, horum
<pb n="0134D"/>
necessario ferunt mutari solere qualitates substantiarum
suarum. Quid igitur defendimus aethereum
corpus esse, ne videatur corruptioni obnoxium?
Quod enim compositum ex corruptibilibus elementis
est, necesse est resolvatur. Nam hoc ipso quod diversae
eadem sint elementa naturae, simplicem et inviolabilem
motum habere non possunt, cum se diversus
elementorum motus impugnet. Unus enim
motus omnibus aptus esse non potest, et elementis
<pb n="0135A"/>
distantibus convenire. Nam qui levibus accommodus
est, fit incommodus gravioribus elementis. Itaque
quando ad superiora motus coeli est necessarius, terrenis
gravatur; quando ad inferiora decursus <emph>13</emph> expetitur,
igneus vigor ille violenter attrahitur. Etenim
contra naturae suae usum deorsum cogitur. Omne autem
quod in contrarium cogitur, non naturae serviens,
sed necessitati, cito solvitur, et in ea scinditur
ex quibus videtur esse compositum, in suam quamque
regionem singulis recurrentibus. Haec igitur alii
considerantes stabilia esse non posse, aethereum corpus
coeli stellarumque esse arbitrati sunt, quintam
quamdam naturam corporis introducentes, quo diuturnam
coeli putarent mansuram esse substantiam.</p>
          </div3>
<div3>
            <head>24.</head>
            <p>
 Sed non ista opinio propheticae potuit obviare
<pb n="0135B"/>
sententiae, quam divina quoque Domini Jesu Christi
majestas in Evangelio comprobavit. Dixit enim David: <hi>Principio terram tu fundasti, Domine, et opera
manuum tuarum sunt coeli. Ipsi peribunt, tu autem
permanes, et omnia sicut vestimentum veterascent, et
tamquam amictum mutabis ea, et mutabuntur; tu vero
ipse es, et anni tui non deficient 
 <note>(Psal. CI, 26 et seq.)</note>
            </hi>.
Quod adeo probavit in Evangelio Dominus, ut diceret: <hi>Coelum et terra 
 praeteribunt, mea autem verba
non praeteribunt <note>(Matth. XXIV, 35)</note>
            </hi>. Nihil igitur agunt,
qui propter coeli asserendam perpetuitatem, quintum
corpus aethereum introducendum putarunt; cum
aeque videant dissimilem caeteris adjunctam membri
unius portionem, labem corpori magis afferre consuevisse.
Simul illud adverte, quia propheta David cum
<pb n="0135C"/>
terram priori loco nominavit <note>(Ps. CXLVIII, 5)</note>, et postea
coelum, credidit opus esse Domini declarandum;
quando enim dixit et facta sunt, nihil interest quid
prius exprimas, cum simul utrumque sit factum; simul
ne haec saltem praerogativa coelo divinae videatur
adjudicata substantiae, ut primogenitae creaturae
privilegio potior aestimetur. Itaque illos suis relinquamus
contentionibus, qui mutuis disputationibus
se refellunt. Nobis autem satis est ad salutem, non
disputationum controversia, sed praeceptorum veritas;
nec argumentationis astutia, sed fides mentis,
ut serviamus creatori potius quam creaturae, qui est
Deus benedictus in saecula.
</p>
          </div3>
        </div2>

<div2>
          <head>CAPUT VII. <note>(Sermo II.)</note>
          </head>
<p> <hi>Occurritur iis qui materiae aeternitatem e Scripturae verbis
<pb n="0135D"/>
conantur adstruere. Terram eo invisibilem dici,
quod aquis cooperta esset. Cur ea prius facta significetur,
quam ornata.</hi> </p>
<div3>
            <head>25.</head>
            <p>
 <hi>Terra autem erat invisibilis et incomposita <note>(Gen.
I, 2)</note>
            </hi>. Bonus artifex prius fundamentum ponit: postea,
fundamento posito, aedificationis membra distinguit,
et adjungit ornatum. Posito igitur fundamento
terrae, et confirmata coeli substantia, duo enim ista
sunt velut cardines rerum, subtexuit: <hi>Terra autem
erat invisibilis et incomposita.</hi> Quid est, <hi>Erat,</hi> nisi ne
forte in infinitum et sine principio extendant opinionem
<pb n="0136A"/>
suam, et dicant: Ecce quia materia, id est,
hyle, sicut philosophi dicunt, etiam secundum Scripturam
divinam non habuit initium. Verum hoc dicentibus
respondebis, quia scriptum est: <hi>Erat autem
Cain operarius terrae <note>(Gen. IV, 2)</note>
            </hi>. Et <emph>14</emph> de eo qui Jubal
dictus est, habet Scriptura: <hi>Hic erat pater qui demonstravit
psalterium et citharam <note>(Ibid., 21)</note>
            </hi>. Et, <hi>Homo
erat in Ausitide regione, cui nomen Job <note>(Job. I, 1)</note>
            </hi>.
Desinant ergo de verbo quaestionem movere, cum
praesertim praemiserit Moyses, quia fecit Deus terram.
Erat ergo, ex quo facta est. Nam si sine principio
eam dicunt esse, jam non solum Deum, sed
etiam hylen sine principio dicentes, definiant ubinam
erat. Si in loco, ergo etiam locus sine principio
fuisse adstruitur, in quo erat materia rerum, quae
<pb n="0136B"/>
principium non habebat. Quod si absurdum videtur
de loco credere, videte ne forte volatilem terram
debeamus aestimare, quae non habens fundamentum,
alarum remigiis suspendebatur. Unde ergo ei alas
sumemus, nisi forte huc derivemus prophetici sermonis
interpretationem: <hi>A pennis terrae prodigia audivimus <note>(Esa. XXIV, 16)</note>
            </hi>?
Et illud: <hi>Vae terrae navium
pennae <note>(Esa. XVIII, 1)</note>
            </hi>? Sed hoc si accipiamus, in quo
aere volabat terra? Sine aere enim volare non poterat,
sed aer adhuc esse non poterat, quia non erat
sine rerum materia elementorum facta distinctio,
cum ipsa adhuc elementa facta non essent. Ubi ergo
erat materia ista alarum suffulta remigiis? In aere
non erat, quia aer corpus est mundi: corpus autem
esse aerem docet lectio <note>(Sap. V, 12)</note>, quia emissa sagitta
<pb n="0136C"/>
in locum, quem jaculator intendit, incisus aer
statim in seipsum resolutus est. Ubi ergo erat hyle,
nisi forte dicatur quadam dementi intentione, quia
in Deo erat? Ergo Deus, qui est invisibilis naturae
atque inviolabilis, qui lucem habitat inaccessibilem,
incomprehensibilis et purissimus spiritus, locus erat
materiae mundialis, et erat in Deo mundi portio, cum
de hoc mundo non sit nec mens servulorum ejus,
sicut habemus scriptum: <hi>De hoc mundo non sunt,
sicut et ego non sum de mundo <note>(Joan. XVII, 14)</note>
            </hi>.</p>
          </div3>
<div3>
            <head>26.</head>
            <p>
 Quemadmodum ergo invisibilia visibilibus, et
ei qui ordinem ac decorem donavit omnibus, incomposita
copulabantur? nisi forte quia dixit, <hi>Terra autem
erat invisibilis,</hi> et invisibilem eam per substantiam
credant; et ideo quia aquis operta, visibilis
<pb n="0136D"/>
corporeis oculis esse non poterat, quemadmodum
pleraque in profundo aquarum sita, visum oculorum,
aciemque praetereant. Non enim Deo aliquid invisibile,
sed creatura mundi creaturae utique aestimatione
censetur. Invisibilis etiam terra, quia nondum lux
quae illuminaret mundum, nondum sol: postea enim
luminaria facta sunt coeli. Quod si solis radius plerumque
etiam aquis operta illuminat, et profundo
mersa splendore luminis sui prodit; quis dubitet
Deo ea, quae in profundo sunt, invisibilia esse non
posse; nisi forte sic accipiamus invisibilem terram,
quod nondum verbo Dei et protectione visitabatur,
<pb n="0137A"/>
quae hominem non habebat, propter quem Dominus
respiceret in terram, sicut scriptum est: <hi>Dominus
respexit super filios hominum, ut videret si est intelligens,
aut requirens Deum <note>(Psal. XIII, 2)</note>
            </hi>? Et alibi ait: <hi>De coelo jaculatus est judicium: terra tremuit et quievit <note>(Psal. LXXV, 9)</note>
            </hi>.
Et merito invisibilis, quia incomposita,
quae figuram et speciem congruentem <emph>15</emph> 
 adhuc non acceperat a proprio conditore.</p>
          </div3>
<div3>
            <head>27.</head>
            <p>
 Et fortasse dicant: Cur enim Deus, sicut dixit
et facta sunt, non simul ornatus congruos assurgentibus
donavit elementis, quasi non potuerit, coelum
insignitum stellis subito ut creatum est, refulgere,
et floribus ac fructibus terra vestiri? Potuit
utique, sed ideo primo facta, postea composita declarantur,
ne vere increata et sine principio crederentur,
<pb n="0137B"/>
si species rerum velut ingeneratae ab initio,
non postea additae viderentur. Incomposita terra legitur,
et iisdem a philosophis aeternitatis, quibus
Deus, privilegiis honoratur; quid dicerent si ab initio
ejus pulchritudo vernasset? Demersa aquis describitur,
velut cuidam principiorum suorum addicta
naufragio, et adhuc a nonnullis facta non creditur;
quid si decorem primogenitum vindicaret? Accedit
illud, quod imitatores nos sui Deus esse voluit, ut
primo faciamus aliqua, postea venustemus; ne dum
simul utrumque adorimur, neutrum possimus implere.
Fides autem nostra quodam gradu crescit. Ideo
primo fecit Deus, postea venustavit, ut eumdem credamus
ornasse qui fecit, et fecisse qui ornavit; ne
alterum putemus ornasse, alterum creavisse: sed
<pb n="0137C"/>
eumdem utrumque esse operatum; ut primo faceret,
postea componeret, ut alterum altero crederetur.
Habes in Evangelio hujus rei evidens testimonium <note>(Joan. XI, 44)</note>.
Nam suscitaturus Lazarum Dominus,
jussit ut Judaei removerent lapidem de sepulcro, ut
mortuum videntes, postea resuscitatum crederent.
Deinde vocavit Lazarum, et resurrexit, et ligatis
manibus et pedibus exiit foras. Nonne poterat removere
lapidem, qui poterat mortuum suscitare? Et qui
potuit defuncto vitam reddere, non potuit nexus solvere
vinculorum? Cui vinctis pedibus gressum dedit,
huic non potuit ruptis vinculis incessum reddere?
Sed utique advertimus quod voluit primo demonstrare
mortuum, ut oculis suis crederent: deinde
resuscitare: tertio jubere ut ipsi vincula funeris solverent;
<pb n="0137D"/>
ut inter ista fides infunderetur infidelibus,
et per gradus quosdam credulitas nasceretur.
</p>
          </div3>
        </div2>

<div2>
          <head>CAPUT VIII.</head>
<p> <hi>Terram incompositam fuisse; tum quia in ea nihil
distincti, tum quia tenebris esset velata. Malitiam
per tenebras non intelligendam Spiritus sanctus qui
ferebatur super aquas, aliaque declarant: sed vel
maxime quod malitia non nisi a nobis oriatur.</hi> </p>
<div3>
            <head>28.</head>
            <p>
 Fecit ergo Deus primo coelum et terram, ea
<pb n="0138A"/>
tamen non quasi perpetua, sed quasi corruptibilis
creaturae consummationi voluit subjacere. Unde in
Esaiae libro ait: <hi>Tollite in coelum oculos vestros, et
aspicite terram deorsum; quia coelum ut fumus solidatum
est, terra autem ut vestimentum veterascet <note>(Esa. LI, 6)</note>
            </hi>.
Haec terra est, quae ante erat incomposita. Nondum
enim erant <emph>16</emph> maria suo fine distincta, et ideo vago
fluctu, et profundo gurgite terra inundabatur. Considera,
quia etiam nunc palustri uligine terra inhorrere
consuevit, nec patiens est vomeris, ubi infusus
terris humor exundat. Erat ergo incomposita; ut
pote solertis agricolae inarata culturis, quia adhuc
deerat cultor. Erat incomposita; quia nuda gignentium,
nec thoris herbosa riparum, nec opaca nemoribus,
nec laeta segetibus, nec umbrosa superciliis
<pb n="0138B"/>
montium, nec odora floribus, nec grata vinetis. Merito
incomposita, quae ornatibus indigebat, cui deerant
vitium serta gemmantium. Ostendere enim voluit
Deus, quia nec mundus ipse haberet gratiam,
nisi eum vario cultu operator ornasset. Coelum ipsum
intextum nubibus, horrorem oculis, moestitiam
animis excitare consuevit. Terra imbribus madefacta,
fastidio est. Maria procellis turbata, quos non
incutiunt metus? Pulcherrima est rerum species, sed
quid esset sine lumine? quid sine temperie? quid
sine aquarum congregatione, quibus ante demersa
poli hujus habebantur exordia? Tolle solem terris,
tolle coelis stellarum globos, omnia tenebris inhorescunt.
Sic erant antequam lumen huic mundo Dominus
infunderet. Et ideo Scriptura ait: <hi>quia tenebrae
<pb n="0138C"/>
erant super abyssum <note>(Gen. I, 2)</note>
            </hi>. Tenebrae erant,
quia splendor deerat lucis. Tenebrae erant, quia aer
ipse tenebrosus est. Aqua ipsa sub nube tenebrosa
est, quia tenebrosa aqua in nubibus aeris. Erant
ergo tenebrae super abyssos aquarum. Non enim malas
intelligendum arbitror potestates, quod Dominus
earum malitiam creaverit; cum utique non substantialis,
sed accidens sit malitia, quae a naturae bonitate
deflexit.</p>
          </div3>
<div3>
            <head>29.</head>
            <p>
 Itaque in constitutione mundi opinio malitiae
interim sequestretur, ne divinae operationi, et pulcherrimae
creaturae, ea quae decolora sunt, admiscere
videamur, maxime cum sequatur: <hi>Et spiritus Dei superferebatur
super aquas <note>(Ibid.)</note>
            </hi>. Quem etsi aliqui pro
aere accipiant, aliqui pro spiritu quem spiramus et
<pb n="0138D"/>
carpimus aurae hujus vitalis spiritum; nos tamen
cum sanctorum et fidelium sententia congruentes,
Spiritum sanctum accipimus, ut in constitutione
mundi operatio Trinitatis eluceat. Praemisso enim
quia <hi>in principio fecit Deus coelum et terram,</hi> id est in
Christo fecit Deus, vel Filius Dei Deus fecit, vel per
Filium Deus fecit; quia omnia per ipsum facta sunt,
et sine ipso factum est nihil, supererat plenitudo
operationis in Spiritu, sicut scriptum est: <hi>Verbo Domini
<pb n="0139A"/>
coelis firmati sunt, et Spiritu oris ejus omnis virtus
eorum <note>(Ps. XXXII, 6)</note>
            </hi>. Itaque quemadmodum in
Psalmo docemur operationem Verbi, quod est Verbum
Dei, et virtutem quam dedit Spiritus sanctus;
ita hic propheticum resultavit oraculum, quia Deus
dixit, et Deus fecit. Spiritus quoque Dei superferebatur
super aquas. Ornando enim polo coeli, germinaturis
terris pulchre Spiritus superferebatur, quia per
ipsum habebant novorum partuum semina germinare,
secundum quod dixit propheta: <emph>17</emph> <hi>Emitte Spiritum
tuum et creabuntur, et renovabis faciem terrae <note>(Ps. CIII,
30)</note>
            </hi>. Denique Syrus, qui vicinus Hebraeo est, et sermone
consonat in plerisque et congruit, sic habet: <hi>Et Spiritus Dei fovebat aquas,</hi> 
 id est vivificabat, ut in
novas cogeret creaturas, et fotu suo animaret ad
<pb n="0139B"/>
vitam. Nam etiam Spiritum sanctum legimus creatorem,
dicente Job, <hi>Spiritus divinus qui fecit me <note>(Job. XXXIII, 4)</note>
            </hi>.
Sive ergo Spiritus sanctus superferebatur
super aquas, tenebrae contrariarum virtutum
super eas esse non poterant, ubi locum sibi tanta
gratia vindicabat: sive, ut quidam volunt, aerem
accipiant, respondeant qua ratione Spiritum Dei
dixerit, cum satis fuerit <hi>spiritum</hi> nuncupare.</p>
          </div3>
<div3>
            <head>30.</head>
            <p>
 Hi ergo volunt a Domino Deo nostro quatuor
primum elementa generata, coelum, terram, mare,
aerem; eo quod causae rerum, ignis et aer, terra et
aqua sint, ex quibus mundi species constat et forma.
Ubi igitur tenebrae nequitiarum spiritalium locum habere
potuerunt, cum augustae hujus decorem figurae
mundus indueret? Numquid simul malitiam Deus
<pb n="0139C"/>
creavit? Sed ea ex nobis orta, non a creatore Deo
condita, morum levitate generatur, non ullam creaturae
habens praerogativam, nec auctoritatem substantiae
naturalis, sed mutabilitatis vitium, et errorem
prolapsionis. Eradicari hanc Deus vult de animis
singulorum, quomodo eam ipse generaret? Clamat
propheta: <hi>Desinite a malitiis vestris <note>(Is. I, 17)</note>
            </hi>. Et
praecipue sanctus David: <hi>Desine a malo, et fac bonum <note>(Ps. XXXIII, 15)</note>
            </hi>;
quomodo ergo ei initium a Domino
damus? Sed haec opinio feralis eorum qui perturbandam
Ecclesiam putaverunt. Hinc Marciones, hinc
Valentini, hinc pestes illae Manichaeorum funesta
sanctorum mentibus tentaverunt inferre contagia.
Quid nobis in ipso lumine vitae tenebras mortis inquirimus?
Scriptura divina salutem suggerit, vitae
<pb n="0139D"/>
odorem fragrat, ut suavitatem legens capias, non ut
praecipitii discrimen incurras. Simpliciter lege, o
homo, non tibi ipse foveam pravus interpres effodias;
simplex sermo est, <hi>quia fecit Deus coelum et terram.</hi> 
Fecit quod non erat, non quod erat. <hi>Et terra erat invisibilis,</hi> 
ex quo facta est, erat; et erat invisibilis,
quia exundabat aqua, et operiebat eam, et erant super
eam tenebrae superfusae, quia nondum erat lumen
diei, nondum solis radius, qui solet et sub
aquis latentia declarare. Quid ergo dicunt quod Deus
creaverit malum, cum ex contrariis et adversis nequaquam
sibi adversa generentur? Nec enim vita
<pb n="0140A"/>
mortem generat, nec lux tenebras. Non enim sicut
mutabilitates affectuum, ita etiam generationum progressiones
sunt. Illae ex contrariis in contraria propositi
deflexione vertuntur: istae non ex contrariis
in adversa deflectuntur, sed ex ejusdem generis vel
auctoribus, vel causis creatae, in similitudinem sui
referuntur auctoris.</p>
          </div3>
<div3>
            <head>31.</head>
            <p>
 Quid igitur dicemus? Si enim neque sine
principio est, quasi increata, neque a Deo facta, unde
habet natura malitiam? Nam mala esse in hoc
mundo nullus sapiens denegavit, cum sit <emph>18</emph> tam frequens
in hoc saeculo lapsus ad mortem. Sed ex iis
quae jam diximus, possumus colligere quia non est
viva substantia, sed mentis atque animi depravatio,
a tramite virtutis devia, quae incuriosorum animis
<pb n="0140B"/>
quam frequenter obrepit. Non igitur ab extraneis est
nobis, quam a nobis ipsis majus periculum. Intus est
adversarius, intus auctor erroris, intus, inquam,
clausus in nobismetipsis. Propositum tuum speculare,
habitum tuae mentis explora, excubias obtende
adversum mentis tuae cogitationes, et animi cupiditates.
Tu ipse tibi es causa improbitatis, tu ipse dux
flagitiorum tuorum, atque incentor criminum. Quid
alienam naturam arcessis ad excusationem tuorum
lapsuum? Utinam te ipse non impelleres, utinam
non praecipitares, utinam non involveres aut studiis
immoderatioribus, aut indignatione, aut cupiditatibus,
quae nos innexos velut quibusdam retibus tenent.
Et certe in nobis est moderari studia, cohibere
iracundiam, coercere cupiditates: in nobis est etiam
<pb n="0140C"/>
indulgere luxuriae, adolere libidines, inflammare
iracundiam, vel inflammanti aurem accommodare,
elevari magis superbia, effundi in saevitiam, quam
reprimi humilitate, diligere mansuetudinem. Quid
naturam accusas, o homo? Habet illa velut impedimenta
quaedam, senectutem et infirmitatem. Sed senectus
ipsa in bonis moribus dulcior, in consiliis
utilior, ad constantiam subeundae mortis paratior,
ad reprimendas libidines fortior. Infirmitas quoque
corporis, sobrietas mentis est. Unde ait Apostolus: <hi>Cum infirmor, tunc potens sum 
 <note>(II Cor. XII, 10)</note>
            </hi>. Itaque
non in virtutibus, sed infirmitatibus gloriabatur.
Responsum quoque divinum refulsit oraculo salutari;
quia virtus in infirmitate consummatur. Illa cavenda <note>(15, q. 1, cap. Illa cavenda)</note>,
quae ex nostra voluntate
<pb n="0140D"/>
prodeunt, delicta juventutis, et irrationabiles
passiones corporis. Quorum igitur nos sumus domini,
horum principia extrinsecus non requiramus;
nec derivemus in alios, sed agnoscamus ea quae proprie
nostra sunt. Quod enim possumus non facere
si nolumus, hujus electionem mali nobis potius debemus,
quam aliis ascribere. Ideo etiam in judiciis
istius mundi voluntarios reos, non ex necessitate
compulsos, culpa constringit, poena condemnat. Neque
enim si per furorem aliquis innocentem peremerit,
obnoxius morti est. Quin etiam ipsius divinae legis
oraculo <note>(Exod. XXI, 13)</note>, si quis per impruden
<pb n="0141A"/>
intulerit necem, accipit impunitatis spem, refugii
facultatem, ut possit evadere. Hoc igitur de eo
quod proprie malum videtur, dictum sit. Mala enim
non sunt nisi quae crimine mentem implicant et conscientiam
ligant. Caeterum pauperiem, ignobilitatem,
aegritudinem, mortem nemo sapiens mala dixerit,
nec in malorum sorte numeraverit; quia nec contraria
istis in bonis habentur maximis, quorum alia nobis
ex natura, alia ex commoditate accidere videntur.</p>
          </div3>
<div3>
            <head>32.</head>
            <p>
 Non otiose nobis excursus iste processit; ut
probaremus tenebras et abyssum simpliciter accipienda.
Erant enim tenebrae de obumbratione <emph>19</emph> 
coeli; quia omne corpus umbram facit, qua obumbrat
vel finitima vel inferiora, et ea maxime, quae
operire atque includere videtur. Includit autem coeli
<pb n="0141B"/>
polus, quia coelum sicut camera extenditur, quemadmodum
supra demonstravimus. Non ergo principalis
erat tenebrosa substantia: sed quasi umbra secuta
est mundi corpus caligo tenebrarum. Itaque
momento divinae praeceptionis mundus assurgens, intra
se inclusit umbram; ut si quis in campi medio,
quem sol meridianus illuminat, locum aliquem repente
obsepiat, et densis ramorum frondibus tegat,
nonne quo splendidior foris species loci ejus effulgeat,
hoc horrenti desuper scena gurgustium ejus
intus obscurius fit? Aut unde antrum, clausum undique
hujus modi locum vocarunt, nisi quod atro inhorrescat
situ atque offusione tenebrarum? Istae ergo
tenebrae super aquarum abyssos erant. Nam abyssum
<pb n="0141C"/>
multitudinem et profundum aquarum dici, lectio
Evangelii docet <note>(Luc., VIII, 31)</note>, ubi rogabant Salvatorem
daemonia, ne juberet illis ut in abyssum irent.
Sed qui docebat voluntates daemoniorum non esse
faciendas, praecepit illis ut irent in porcos. Porci autem
se in stagnum aquarum praecipitarunt, ut quod
recusabant daemonia, non evaderent, sed digno praecipitio
demergerentur. Erat ergo haec mundi incomposita
species et forma.
</p>
          </div3>
        </div2>

<div2>
          <head>CAPUT IX.</head>
<p> <hi>Creatur lux: eadem a tenebris discernitur atque approbatur:
et qua causa lux dies, ac tenebrae nox,
appellatae.</hi> </p>
<div3>
            <head>33.</head>
            <p>
 <hi>Et Spiritus,</hi> inquit, <hi>Dei superferebatur super
aquas, et dixit Deus: Fiat lux <note>(Gen., I, 3)</note>
            </hi>. Merito
<pb n="0141D"/>
praemissus est Spiritus Dei, ubi divina incipere habebat
operatio. <hi>Fiat,</hi> inquit, <hi>lux.</hi> Unde vox Dei in
Scriptura divina debuit inchoare, nisi a lumine?
unde mundi ornatus, nisi a luce exordium sumere?
Frustra enim esset, si non videretur. Erat quidem
Deus ipse in lumine, quia lucem habitat inaccessibilem,
et erat lumen verum, quod illuminat omnem
<pb n="0142A"/>
hominem venientem in hunc mundum: sed eam lucem
fieri voluit, quae oculis corporalibus comprehenderetur.
Qui aedificium aliquod dignum habitaculo
patrisfamilias struere desiderat, antequam fundamenta
ponat, unde lucem ei infundat explorat, et
ea prima est gratia, quae si desit, tota domus deformi
horret incultu. Lux est quae reliquos domus
commendat ornatus. <hi>Fiat,</hi> inquit, <hi>lux.</hi> Plena vox
luminis non dispositionis apparatum significat, sed
operationis resplendet effectu. Naturae opifex lucem
locutus est, et creavit. Sermo Dei voluntas est,
opus Dei natura est: lucem creavit, tenebras illuminavit. <hi>Et dixit Deus, Fiat lux, et facta est lux.</hi> 
 Non
ideo dixit, ut sequeretur operatio, sed dicto absolvit
negotium. Unde pulchre Davidicum illud: <hi>Dixit et facta
<pb n="0142B"/>
sunt <note>(Ps. CXLVIII, 5)</note>
            </hi>, quia dictum <emph>20</emph> implevit effectus.
Auctor ergo lucis Deus: locus autem et causa tenebrarum
mundus est. Sed bonus auctor ita lucem
dixit, ut mundum ipsum infuso aperiret lumine,
atque ejus speciem venustaret. Resplenduit igitur
subito aer, et expaverunt tenebrae novi luminis claritate.
Repressit eas, et quasi in abyssos demersit
repente per universa mundi fulgor lucis infusus.
Pulchre itaque et proprie dixit: <hi>Facta est lux.</hi> Sicut
enim cito lux coelum, terras, maria illuminat, et
momento temporis sine ulla comprehensione retectis
surgentis diei splendore regionibus, nostro se circumfundit
aspectui; ita ortus ejus cito debuit explicari.
Quid miramur si Deus locutus est lucem, et
caliganti mundo lumen emicuit, quando si quis inter
aquas mersus, oleum ore emiserit, clariora faciat
<pb n="0142C"/>
ea quae profundi tegebantur occultis? Dixit
Deus; non ut per vocis organa quidam sonus sermonis
exiret, nec ut linguae motus coeleste formaret
alloquium, atque aerem istum quidam verborum
strepitus verberaret: sed ut voluntatis suae cognitionem
proderet operationis effectu.</p>
          </div3>
<div3>
            <head>34.</head>
            <p>
 <hi>Et discrevit inter lucem et tenebras; et vidit
Deus lucem quia bona est <note>(Gen. I, 4)</note>
            </hi>. Dixit et sonum
vocis nullus audivit: discrevit, et operationis molimina
nemo deprehendit: vidit et oculorum ejus intentionem
nullus aspexit. <hi>Et vidit,</hi> inquit, <hi>Deus lucem
quia bona est.</hi> Nec quod ignorabat, vidit; nec id
quod nesciebat ante, aut non viderat, comprobavit:
sed bonorum operum proprium est, ut externo commendatore
<pb n="0142D"/>
non egeant, sed gratiam suam, cum videntur,
ipsa testentur. Plus est quod probatur
aspectu, quam quod sermone laudatur. Suo enim utitur
testimonio, non alieno suffragio. Quod si apud nos
oculis judicium emittitur, quibus simul et gratia venustatis,
et rerum mensura comprehenditur: quanto
magis Deus omnia quae probat, videt, et quae videt,
probat, secundum quod scriptum est, quia <hi>Oculi
<pb n="0143A"/>
Domini super justos <note>(Ps. XXXIII, 16)</note>
            </hi>? Lucis natura
hujusmodi est, ut non in numero, non in mensura,
non in pondere, ut alia, sed omnis ejus in aspectu
gratia sit. Propriis itaque sermonibus naturam lucis
expressit, quae videndo complacet, quoniam ipsa
videndi officium subministrat. Nec immerito tantum
sibi praedicatorem potuit invenire, a quo jure
prima laudatur; quoniam ipsa fecit, ut etiam caetera
mundi membra digna sint laudibus. Vidit ergo Deus
lucem, et vultu suo illuminavit, et vidit quia bona
est. Non ex parte Dei, sed generale judicium est.
Itaque non in splendore tantummodo, sed in omni
utilitate gratia lucis probatur. Unde et discretio fit
inter lucem et tenebras; ut separata lucis natura
atque tenebrarum, nihil videatur intra se habere confusum.
<pb n="0143B"/>
</p>
          </div3>
<div3>
            <head>35. </head>
            <p>
 <hi>Et vocavit Deus lucem diem, et tenebras noctem
vocavit <note>(Gen. I, 5)</note>
            </hi>; ut et nomine ipso diem noctemque
distingueret. Advertimus itaque quod lucis ortus
antequam sol diem, videatur aperire; <emph>21</emph> principia
enim diei noctis exitum claudunt, finisque temporis
et status limes nocti et diei videatur esse praescriptus.
Diem sol clarificat, lux facit. Frequenter coelum nubibus
texitur, ut sol tegatur, nec ullus radius ejus
appareat; lux tamen diem demonstrat, tenebras abscondit.
</p>
          </div3>
        </div2>

<div2>
          <head>CAPUT X.</head>
<p> <hi>Diem nocti contra quam nonnullis videatur, hic anteponi.
Cur dies unus potius dicatur quam primus; ac
matutino fine concludatur.</hi> </p>
<div3>
            <head>36. </head>
<p>
              <pb n="0143C"/> <hi>Et factum est vespere, et factum est mane dies
unus <note>(Gen. I, 5)</note>
              </hi>. Quaerunt aliqui, cur prius vesperum,
postea mane Scriptura memoraverit, ne forte noctem
priusquam diem significare videatur. Nec advertunt
primo quod praemiserit diem, dicendo: <hi>Et vocavit
Deus lucem diem, et tenebras vocavit noctem:</hi> deinde
quod vesper finis diei sit, et mane finis noctis.
Ergo ut praerogativam et primatus nativitatis diei daret,
prius finem diei significavit, postquam secutura
nox esset, deinde postea finem noctis adjunxit. Eo
usque autem noctem diei Scriptura anteferre non
potuit, ut et diei et noctis tempora, diei appellatione
concluserit, tamquam principalis auctoritate nominis
vindicaverit. Et hanc Scripturae esse consuetudinem,
ut potiori appellationem deputet, frequentibus
<pb n="0143D"/>
exemplis probamus. Siquidem et Jacob dixit: <hi>Dies
vitae meae, pusilli et mali <note>(Gen. XLVII, 9)</note>
              </hi>. Et iterum: <hi>Omnes dies vitae meae.</hi> 
 Et David posuit: <hi>Dies annorum
nostrorum <note>(Ps. LXXXIX, 10)</note>
              </hi>; non dixit et noctes.
Unde advertimus ea quae nunc in specie historiae
<pb n="0144A"/>
traduntur, vim statuisse legis in posterum. Principium
ergo diei, vox Dei est: <hi>fiat lux; et facta est lux.</hi> Finis
diei vesper est. Jam sequens dies ex noctis fine
succedit. Sententia autem Dei evidens, quia diem
primo vocavit lucem, et secundo vocavit tenebras
noctem.</p>
          </div3>
<div3>
            <head>37.</head>
            <p>
 Praeclare etiam unum non primum diem dixit;
nam secuturo secundo, et tertio die, et deinceps
reliquis primum potuit dicere: et hoc ordinis videbatur,
sed legem statuit, ut viginti <emph>22</emph> quatuor horae
diurnae atque nocturnae diei tantum nomine definiantur,
ut si diceret: Viginti quatuor horarum mensura
unius diei tempus est. Sicut enim virorum generatio
computatur, et intelligitur etiam feminarum,
quia nectuntur secunda potioribus; ita etiam dies numerantur,
<pb n="0144B"/>
et noctes aestimantur adjunctae. Sicut igitur
circuitus unus, ita dies unus. Nam plerique etiam
hebdomadam unam unum diem dicunt; quod in se
quasi in unum redeat diem, et quasi septies in se
recurrat. Est autem circuitus figura haec a se incipere,
et in se reverti. Unde et saeculum unum interdum
Scriptura dicit. Nam etsi aliis locis saecula appellat,
videtur magis diversitates statuum publicorum
vel negotiorum significare, quam saeculorum
successiones aliquas definire: <hi>Quia dies Domini magnus
et praeclarus <note>(Joel. II, 11)</note>
            </hi>. Et alibi, <hi>Ut quid vobis
quaerere diem Domini <note>(Amo. V, 16)</note>
            </hi>? Et hic tenebrae et
non lux. Manifestum est enim quod male consciis et
indignis dies ille tenebrosus sit, quo fulgebit innocentia,
et mens noxia cruciabitur. Caeterum quod
<pb n="0144C"/>
sine interpolatione noctium, et successione tenebrarum
dies perpetuus ille remunerationis aeternae futurus
sit, Scriptura nos docet <note>(Esa. LX, 19.)</note> </p>
          </div3>
<div3>
            <head>38.</head>
            <p>
 Pulchre autem vicem utramque unum dicturus
diem, matutino cum fine conclusit, ut et a luce
inchoare diem doceret, et in lucem desinere. Non
enim est integrum diei tempus, nisi et noctis fuerit
expletum. Unde et nos semper quasi in die honeste
ambulemus, et abjiciamus opera tenebrarum. Noctem
enim ad quietem corporis datam esse cognoscimus,
non ad muneris alicujus vel operis functionem,
quae somno et oblivione transcurritur. Non sit nobis
commessatio, ebrietas, cubile, impudicitia. Non dicamus:
Tenebrae et parietes operiunt nos, et quis
scit si videbit Altissimus? Sed sit in nobis amor lucis,
<pb n="0144D"/>
et cura honestatis, ut tamquam in die ambulantes,
opera nostra coram Deo lucere cupiamus, cui est
honor, laus, gloria, potestas, cum Domino nostro
Jesu Christo, et cum Spiritu sancto a saeculis, et
nunc et semper, et in omnia saecula saeculorum, Amen.
</p>
          </div3>
        </div2>
      </div1>

<div1>
        <head>LIBER SECUNDUS. DE OPERE SECUNDI DIEI.</head>

<pb n="0143"/>
<emph>21</emph> 

<div2>
          <head>CAPUT I. <note>(Sermo III.)</note>
          </head>
<p divs_removed="true"> <hi>Operibus primi diei strictim recensitis, rejectisque iis
qui mundo materiam aeternam affingebant, transit
ad secundum diem: et in rerum creatione non naturae
<pb n="0144D"/>
possibilitatem, sed potentiam Dei spectandam docet.</hi> 
<pb n="0143D"/>

          </p>
          <div3 moved_from_p="true">
              <head>1.</head>
            <p>
 Diem primum, vel potius unum, maneat enim
<pb n="0145A"/>
ei prophetici praerogativa sermonis, ut potuimus,
absolvimus; in quo conditum coelum, terram creatam,
 aquarum exundantiam, circumfusum aerem,
discretionem factam lucis atque <emph>22</emph> tenebrarum Dei
omnipotentis, et Domini Jesu Christi, Spiritus quoque
sancti operatione cognovimus. Quis ergo non
miretur dissimilibus membris disparem mundum in
corpus unum assurgere, et insolubili concordiae charitatisque
lege in societatem et connexionem sui
tam distantia convenire, ut quae discreta natura sunt,
in unitatis et pacis vinculum velut individua compactione
nectantur? Aut quis haec videns, possibilitatem
rationis infirmo ingenio rimetur? Quae omnia
vis divina, incomprehensibilis humanis mentibus, et
ineffabilis sermonibus nostris, voluntatis suae auctoritate
connexuit.</p>
          </div3>
<pb n="0145B"/>

<div3>
            <head>2. </head>
            <p>
 <emph>23</emph> Fecit igitur Deus coelum et terram, et ea quasi
auctor esse praecepit, non tamquam figurae inventor,
sed tamquam operator naturae. Nam quomodo sibi
conveniunt operatoria impassibilis Dei virtus et passibilis
materiae natura, tamquam altera ab altera, quo
indiguerint, mutuantes? Nam si increata materia,
videtur ergo Deo creandae potestas materiae defuisse,
et ab ea operationi subjacentia mutuata. Si vero incomposita,
mirum admodum coaeternam Deo materiam
decorem sibi non potuisse conferre, quae substantiam
non a creatore acceperit, sed sine tempore
ipsa possederit. Plus ergo invenit operator omnium,
quam contulit. Invenit materiam, in qua posset operari:
contulit autem figuram, quae decorem inventis
<pb n="0145C"/>
rebus afferret. Unde excipiendus a caeteris tamquam
dies unus, non conferendus cum caeteris tamquam
dies primus est, quo fundamenta rerum omnium posita,
et causae esse coeperunt, quibus mundi hujus
atque universae visibilis creaturae fulta substantia est.
Quare ad secundi diei admiranda opera sermo nobis
prodeat, quorum eminentia non secundum tractatus
nostri possibilitatem: sed secundum scriptoris veritatem,
ad laudem referenda est Creatoris.</p>
          </div3>
<div3>
            <head>3.</head>
            <p>
 Vos igitur quaeso, ut naturaliter aestimare, quae
dicimus probabiliter, ac simplici mente et sedulo
ingenio pensare dignemini, non secundum philosophiae
traditiones, et inanem seductionem suasoria
verisimilia colligentes; sed secundum regulam
veritatis, quae oraculis divini sermonis exprimitur,
<pb n="0145D"/>
et contemplatione tantae majestatis fidelium pectoribus
infunditur, quia scriptum est: <hi>Confirma me in
verbis tuis. Narraverunt mihi injusti exercitationes, sed
non sicut lex tua, Domine: omnia praecepta tua veritas <note>(Psal. CXXVIII, 28, 85 et 86)</note>
            </hi>.
Non ergo secundum elementorum
naturas, sed secundum Christum, qui omnia
quae voluit fecit, abundans plenitudine divinitatis
suae, consideremus quae facta sunt, et naturae possibilitatem
interrogemus. Neque enim cum in Evangelio
<pb n="0146A"/>
leprosos curaret, caecis visum refunderet, populus
qui aderat et spectabat illa, medicinae ordinem recognovit:
sed potestatem Domini miratus, <hi>dedit,</hi> ut
scriptum est, <hi>Deo laudem <note>(Luc. XVIII, 43)</note>
            </hi>. Neque
secundum numeros Aegyptiorum et concursus siderum,
mensuras elementorum extendit manum suam
Moyses, ut divideretur mare Rubrum, sed divinae
imperio potestatis obtemperans. Unde et ipse ait: <hi>Dextera manus tua, Domine, glorificata est in virtute:
dextera manus tua, Domine, confregit inimicos 
 <note>(Exod. XV,
6)</note>
            </hi>. Illo igitur sancta plebs eleva mentem tuam, et
totum animum tuum eo confer. Non sic Deus videt,
quemadmodum homo; Deus in corde, homo in facie.
Nec sic igitur homo videt, quemadmodum Deus.
Audis quia Deus vidit, et laudavit. Noli igitur tuis
oculis aestimare quae facta sunt, opinionibusque colligere:
<pb n="0146B"/>
sed quae Deus vidit et probavit, ea tu retractanda
non putes.
<emph>24</emph> </p>
          </div3>
        </div2>

<div2>
          <head>CAPUT II.</head>
<p> <hi>Firmamentum, ut aquas ab aquis disterminet, creatur.
Coeli probantur plures esse, ac coelestium orbium
concentus refellitur.</hi> </p>
<div3>
            <head>4.</head>
            <p>
 Et dixit Deus: <hi>fiat firmamentum inter mediam
aquam, et sit discernens inter aquam et aquam;
et factum est sic <note>(Gen. I, 6)</note>
            </hi>. Audi verba Dei, <hi>Fiat</hi> 
 dicit. Jubentis est, non aestimantis. Imperat
naturae, non possibilitati obtemperat, non mensuras
colligit, non pondus examinat. Voluntas
ejus mensura rerum est. Sermo ejus finis est operis: <hi>Fiat,</hi> 
 inquit, <hi>firmamentum inter mediam aquam.</hi> Firmum
<pb n="0146C"/>
est omne quod statuit Deus. Et satis pulchre
praemisit: <hi>Fiat firmamentum,</hi> antequam subjiceret <hi>inter mediam aquam;</hi> 
 ut tu prius crederes firmamentum
ex praecepto Dei factum, quam de aquarum proflua
qualitate dubitares. Si naturam elementorum
consideres, quomodo inter aquas solidatum est firmamentum?
Illae profluunt, illud constringitur: illae
currunt, hoc manet. <hi>Et sit,</hi> inquit, <hi>discernens
inter aquam.</hi> Sed aqua confundere, non discernere solet.
Quomodo jubet quod scit secundum elementorum
rationem esse contrarium? Sed cum sermo ejus
ortus naturae sit, jure usurpat dare legem naturae,
qui originem dedit.</p>
          </div3>
<div3>
            <head>5.</head>
            <p>
 Sed prius consideremus quid sit firmamentum,
utrum ipsum sit quod in superioribus coelum appellavit,
<pb n="0146D"/>
an aliud, et sint duo coeli, an plures. Nam sunt
qui unum coelum esse dicant, nec alterius coeli faciendi,
cum esset una hyle, ut ipsi aiunt, potuisse
suppetere substantiam; quoniam cum omnis superiori
coelo esset expensa, nihil reliqui fuit, quod ad aedificationem
secundi coeli tertiive proficeret. Alii vero innumeros
coelos et mundos esse asserunt, quos irrident
sui. Non enim nobiscum illis major, quam cum suis
pugna est, qui geometricis numeris et necessitatibus
<pb n="0147A"/>
bus contendunt probare quod aliud coelum esse non
possit, nec pati naturam uti secundum aut tertium
sit, nec operatoris virtutem idoneam, ut multos coelos
faceret. Et quis non hanc eorum artificem facundiam
irrideat, qui cum ex una atque eadem causa
plura ejusdem generis ab hominibus fieri posse non
abnuant, de creatore omnium dubitent, utrum plures
coelos facere potuerit, de quo scriptum est: <hi>Dominus
autem coelos fecit <note>(Psalm. XCV, 5)</note>
            </hi>. Et alibi: <hi>Omnia
quaecumque voluit fecit <note>(Ps. CXIII, 3)</note>
            </hi>. Quid enim difficile
ei, cui velle fecisse est? Fluitat igitur illis impossibilitatis
ratio, cum de Deo disputant, cui vere dicitur:
Quia impossibile tibi nihil est.</p>
          </div3>
<div3>
            <head>6.</head>
            <p>
 Itaque nos non solum secundum, sed etiam
tertium coelum esse negare non possumus, cum Apostolus
<pb n="0147B"/>
raptum se ad tertium coelum scriptorum suorum
testificatione confirmet <note>(II Cor., II)</note>. David etiam
coelos coelorum in illo laudantium Dominum constituit
choro <note>(Psal. CXLVIII)</note>. Quem imitantes philosophi
quinque stellarum et solis et lunae, globorum
consonum motum introduxerunt, quorum orbibus
vel potius globis connexa memorant <emph>25</emph> omnia, quos
sibi innexos et velut insertos versari retro et contrario
caeteris motu ferri arbitrantur, eoque impulsu et motu
ipsorum orbium dulcem quemdam et plenum suavitatis
atque artis et gratissimi modulaminis sonum
reddi, quoniam scissus aer tam artifici motu, et
acuta cum gravibus temperante, ita varios aequabiliter
concentus efficiat, ut omnem supergrediatur musici
carminis suavitatem.
<pb n="0147C"/>
</p>
          </div3>
<div3>
            <head>7. </head>
            <p>
Hujus rei fidem si requiras atque exspectes
sensu nobis et auditu probari, haesitant. Nam si
vera forent, quomodo tanto motu orbium concrepante,
cum ille coelestis orbis, cui affixos ferunt
stellarum cursus, qui sine intermissione volvuntur,
concitatiorem habeat conversionem atque acutum
sonum excitet, hic autem lunaris gravissimum, non
audiretur a nobis, cum leviora audire soleamus?
Fidem ergo ejus disputationis si testimonio nostro
et auditus munere exigamus probari, referunt obsurduisse
aures nostras, et hebetiorem nobis sensum
audiendi factum, propter illam a principio
nostrae generationis concepti sonitus consuetudinem.
Et exemplum afferunt, eo quod Nilus fluviorum
maximus, eo videlicet loco ubi se ex altissimis
<pb n="0147D"/>
montibus in catadupa illa praecipitat, magnitudine
fragoris sui aures accolarum obstruat, ut audiendi
munere carere dicantur. Sed facile his ipsa respondet
veritas. Nam qui tonitrua audimus nubium collisione
generata, tantorum orbium conversiones,
qui majori utique sicut motu ferri aestimantur, ita
vehementiores sonitus excitarent, non audiremus?
Addunt praeterea, ideo sonum hunc non pervenire
ad terras, ne capti homines per suavitatem ejus
atque dulcedinem, quam celerrimus ille coelorum
effecit motus, ab orientalibus partibus usque in
<pb n="0148A"/>
occasum, propria negotia atque opera derelinquerent,
et omnia hic otiosa remanerent, quodam humanae
ad coelestes sonos mentis excessu. Sed ea quae
sunt aliena a studio nostro, et a divinae lectionis
serie, iis qui foris sunt, relinquamus: nos inhaereamus
Scripturarum coelestium magisterio.
</p>
          </div3>
        </div2>

<div2>
          <head>CAPUT III.</head>
<p> <hi>Firmamentum non idem esse ac coelum: veras aquas
super ipso residere perperam negari, idque ostendi
Scriptura, exemplis, ac multiplici ratione: ubi qui
calidam soli naturam inesse nolunt, revincuntur.</hi> </p>
<div3>
            <head>8.</head>
            <p>
 Propositum igitur nobis est, quia dixit Deus: <hi>Fiat firmamentum inter medium aquae, et sit discernens
inter aquam et aquam.</hi> 
 Et hinc tractatur, utrum
<pb n="0148B"/>
hoc firmamentum appellet quod ante jam fecit, de
quo scriptum est: <hi>In principio fecit Deus coelum et
terram.</hi> Nec fallit quod aliqui ante nos ita acceperint,
eo quod supra creatum auctore Deo et conditum
coelum Scriptura expresserit, hic expositionem operis,
creationisque diffuderit; ut ibi quasi summa
operis breviter comprehensa sit, hic operationis
qualitas per ipsas concurrentium rerum digesta sit
species. Sed movet nos, quia <emph>26</emph> et nomen aliud significatur,
et species solidior, et causa discernitur, et
persona cooperatoris adjungitur. Sic enim scriptum
est: <hi>Et discrevit Deus inter medium aquae quae erat
sub firmamento, et inter medium aquae quae erat super
firmamentum <note>(Gen. I, 7)</note>
            </hi>.</p>
          </div3>
<div3>
            <head>9.</head>
            <p>
 Et primo volunt id destruere quod frequenti
<pb n="0148C"/>
Scripturarum lectione inolitum nostris et impressum
est mentibus, quia aquae super coelos esse non possint,
dicentes rotundum esse orbem illum coeli,
cujus in medio terra sit, et in illo circuitu aquam
stare non posse, quod necesse est defluat et labatur,
cum de superioribus ad inferiora decursus est. Quomodo
enim aqua super orbem, ut aiunt, stare potest,
cum orbis ipse volvatur? Haec est illa versutia dialecticae.
Da mihi unde tibi respondeam. Quod si non
detur, nullum verbum refertur. Petunt sibi concedi
axem coeli torqueri motu concito, orbem autem
terrae esse immobilem; ut astruant aquas super
coelos esse non posse, quod omnes eas volvendo
se axis effunderet: quasi vero ut concedam illis quod
postulant, et secundum eorum opiniones illis respondeam,
<pb n="0148D"/>
negare possint in illa altitudine et profundo
et longitudinem esse et latitudinem, quam
nemo potest comprehendere, nisi is qui impletur in
omnem plenitudinem Dei, ut Apostolus ait <note>(Eph.,
III, 18, 19)</note>. Quis enim potest facile esse divini operis
aestimator? Est ergo latitudo in ipsa coeli altitudine.
Sunt etiam, ut de his dicamus quae scire possumus,
pleraque aedificia foris rotunda, intus quadrata, et
foris quadrata, intus rotunda, quibus superiora
sunt plana, in quibus aqua haerere soleat. Quae
tamen ideo dicimus, ut advertant opiniones suas
<pb n="0149A"/>
opinionibus verisimilioribus revinci posse, et desinant
tantum opus Dei, humanae operationis et nostrae
possibilitatis contemplatione metiri.</p>
          </div3>
<div3>
            <head>10.</head>
            <p>
 Nos autem Scripturarum seriem atque ordinem
sequimur, et opus contemplatione aestimamus
auctoris, et quid dictum sit quaerimus, et quis dixerit,
et cui dixerit: <hi>Fiat,</hi> inquit, <hi>firmamentum in
medio aquae, et sit discernens inter aquas.</hi> Audio firmamentum
fieri per praeceptum quo divideretur
aqua, et ab inferiore superior discerneretur. Quid
hoc manifestius? Qui jussit discerni aquam interjecto
et medio firmamento, providit quemadmodum
divisa atque discreta manere possit. Sermo Dei virtus
naturae est, et diuturnitatis substantia quoadusque
velit eam manere qui statuit, sicut scriptum
<pb n="0149B"/>
est: <hi>Statuit ea in saeculum saeculi, praeceptum posuit
et non praeteribit <note>(Ps. CXLVIII, 6)</note>
            </hi>. Et ut scias, quia
de istis aquis hoc dixit, quas tu negas posse in superioribus
coeli esse, audi superiora: <hi>Laudate eum,
coeli coelorum, et aquae, quae super coelos sunt, laudent
nomen Domini <note>(Ibid. 4, 5)</note>
            </hi>. Nonne quasi adversanti
tibi dixit: <hi>Quoniam ipse dixit et facta sunt;
ipse mandavit et creata sunt: statuit ea in saeculum
saeculi, praeceptum posuit, et non praeteribit <note>(Ibid. 5)</note>
            </hi>.
An non videtur tibi auctor idoneus, qui legem suo
operi daret? Deus est qui dicit, venerabilis natura,
in aestimabilis magnitudine, immensus in remunerationibus,
incomprehensibilis <emph>27</emph> in operibus, cujus
altitudinem sapientiae quis investigare facilis? Iste dicit
Filio, id est, dicit brachio suo, dicit virtuti suae,
dicit sapientiae suae, dicit justitiae suae. Et facit Filius
<pb n="0149C"/>
quasi potens, facit quasi virtus Dei, facit quasi
sapientia Dei, facit quasi justitia divina. Cum haec
audis, quid miraris si supra firmamentum coeli potuit
tantae majestatis operatione unda suspendi?</p>
          </div3>
<div3>
            <head>11.</head>
            <p>
 De aliis haec collige, de iis quae viderunt oculi
hominum, quomodo ad Judaeorum transitum, si
rationem quaeris, se unda diviserit. Non solet hoc
esse naturae, ut aqua se discernat ab aqua, et in
profundo interfusiones aquarum terrae medio separentur.
Gelaverunt enim fluctus, et firmamenti specie
cursum suum insolito fine frenarunt. Nonne potuit
etiam aliter Hebraeum populum liberare. Sed
tibi voluit ostendere, ut eo spectaculo etiam illa quae
non vidisti, aestimares esse credenda. Jordanis quoque,
<pb n="0149D"/>
reflexo amne, in suum fontem revertitur.
 Haerere aquam, cum labitur inusitatum; rursum
redire in superiora sine ullo repagulo impossibile
habetur. Sed quid impossibile ei qui dedit posse infirmis
 ut infirmus dicat: <hi>Omnia possum in eo qui
<pb n="0150A"/>
me confortat <note>(Phil., IV, 13)</note>
            </hi>. Dicant certe quemadmodum
aer cogatur in nubem, utrum pluvia nubibus
generetur, an sinu nubium colligatur. Videmus plerumque
exire nubes de montibus. Quaero utrum de
terris ascendat aqua, an ea quae super coelos est,
largo imbre descendat. Si ascendit, utique contra
naturam est, ut ascendat in superiora quae gravior
est, et portetur aere, cum aer subtilior sit. Aut si
conciti orbis totius motu rapitur aqua, sicut imo orbe
rapitur, ita summo orbe diffunditur. Si fundi,
ut volunt, non desinit, utique non desinit rapi:
 quia si axis coeli semper movetur, et aqua semper
hauritur. Si descendit; manet ergo jugiter supra
coelos quae habet unde descendat. Deinde quid obstat
si confiteantur quia aqua supra coelos suspensa
<pb n="0150B"/>
sit? Nam quo verbo dicunt terram in medio esse
suspensam, et immobilem manere, cum utique
gravior sit quam aqua; ea ratione possunt dicere
non praecipitari aquam orbis illius coelestis conversione,
quae super coelos est. Sicut enim terra inani
suspenditur, vel pondere librato undique immobilis
perseverat; ita et aqua aut gravioribus aut aequis
cum terra ponderibus examinatur. Ideoque non facile
superfunditur mare terris, nisi cum jubetur exire.</p>
          </div3>
<div3>
            <head>12.</head>
            <p>
 Deinde cum ipsi dicant volvi orbem coeli stellis
ardentibus refulgentem, nonne divina providentia
necessario prospexit, ut intra orbem coeli, et supra
orbem redundaret aqua, quae illa ferventis axis incendia
temperaret? Propterea quia exundat ignis et
fervet, etiam aqua exundavit in terris, ne eas surgentis
<pb n="0150C"/>
solis et stellarum micantium ardor exureret,
et tenera rerum exordia insolitus vapor laederet.
Quanti fontes, fluvii, lacus irrigant terras; <emph>28</emph> quia
eas internus quidam ignis vaporat? Unde enim aut
arbores germinarent, aut frumenta vel sata prorumperent,
vel orta coquerentur; nisi ea interior
quoque ignis animaret? Qui etiam de saxis frequenter
excutitur, et de ipso saepe, dum caeditur, ligno
exsilit. Ergo sicut necessaria ignis creatura, ut ordinata
et disposita permaneat, coelique clementia
temperet aquarum rigorem; ita etiam aquarum redundantia
non superflua, ne alterum altero consumeretur,
quia nisi conveniens utriusque mensura
sit, sicut ignis aquam exsiccat, ita et aqua restinguit
ignem. Ideoque pondere et mensura examinavit
<pb n="0150D"/>
universa; numerata enim sunt ei et stillicidia pluviarum,
sicut in libro Job legimus <note>(Job. XXVIII, 25)</note>.
Sciens vel rerum facilem defectum fore, vel solutionem
universitatis, si alterum exsuperaretur ab
altero, ita utriusque temperavit dispendia; ut neque
<pb n="0151A"/>
plus ignis excoqueret, neque exuberaret aqua: sed
imminutio fieret utriusque moderata, quae et superfluum
detraheret, et necessarium reservaret. Itaque
cum tanta de terris erumpant maximorum fluenta
amnium, Nilus effuso Aegyptum stagnans flumine,
Danubius de occidentalibus partibus, Barbarorum
atque Romanorum intersecans populos, donec
Ponto ipse condatur, Rhenus de jugo Alpium usque
in Oceani profunda cursus suos dirigens, Romani
memorandus adversus feras gentes murus imperii,
Padus maritimorum commeatuum Italicis subsidiis
fidus invector, Rhodanus rapido concitus cursu
Thyrrheni aequoris freta scindens, in quo non mediocre
fertur navigantium periculum, dum inter se
maris fluctus et amnis fluenta decertant, itemque de
<pb n="0151B"/>
Septentrionali parte Phasis Caucaseis montibus
fusus cum pluribus aliis in Euxinum se praecipitans
mare, prolixum est singulorum prosequi fluviorum
nomina qui vel in nostrum mare derivantur, vel exinaniuntur
Oceano; cum tanta igitur ubertas aquarum
sit, tamen plerumque terra meridianae plagae
torret ur ardoribus, atque aestu soluta fatiscit in pulverem,
miserandi agricolae labore consumpto; ut
frequenter ad potum, siccatis puteis, arido gurgite
subsidium vitale deficiat. Et erit quidem quando dicat
abysso: <hi>deserta eris, et omnes fluvios siccabo, <note>(Esa. XLIV, 27)</note>
            </hi>,
sicut per Esaiam futurum annuntiavit.
Sed etiam antequam ille dies adveniat, divino
praestitutus arbitrio, non minimum inter se ipsa elementorum
natura decernit. Crebro itaque aut inundationibus
<pb n="0151C"/>
mundus hic quatitur, aut nimio aestu et
ariditate vexatur.</p>
          </div3>
<div3>
            <head>13.</head>
            <p>
 Noli igitur incredibilem opinari aquarum multitudinem,
sed respice ad vim caloris, et incredulus
non eris. Multum est quod ignis absorbet: quod vel
ex illo nobis debet esse manifestum, cum medici
vasa quaedam angusta ore, planiora desuper, intus
concava, levi lucernae concepto lumine affigunt corpori
quemadmodum <emph>29</emph> calor ille omnem in se
rapiat humorem? Quis igitur dubitet quod ignitus
aether, et magno fervens vapore inflammaret atque
exureret omnia, nisi lege quadam sui cohiberetur auctoris,
ut nec flumina, nec lacus, nec ipsa maria vim
ejus possent restinguere? Et ideo desuper aqua impetu
quodam descendens, in tantos plerumque imbres
<pb n="0151D"/>
rumpitur, ut flumina et lacus repente repleantur,
ipsa maria exundent. Unde frequenter et solem
videmus madidum atque rorantem. In quo evidens
dat indicium, quod alimentum sibi aquarum ad temperiem
sui sumpserit.</p>
          </div3>
<div3>
            <head>14.</head>
            <p>
 Tantum autem inest illis impugnandae veritatis
studium, ut solem ipsum negent calidae naturae
esse; eo quod albus sit, non rubicundus, aut rutilus
in speciem ignis. Et ideo aiunt quod nec ignitus
natura sit, et si quid habet caloris, ferunt ex nimio
motu conversionis accidere. Quod ideo dicendum
<pb n="0152A"/>
putant, ut nihil videatur humoris consumere: quia
calorem quo humor vel minuitur, vel plerumque
exhauritur, non habet naturalem. Sed nihil agunt,
cum ista componunt; quia nihil interest, utrum ex
natura calorem quis habeat, an ex passione, aut
aliqua ex causa; quia ignis omnis consumptor humoris
est, vel hujus modi materiae, quam flamma consuevit
exurere. Nam sive ex lignis haud quaquam
semiustulatis, sed inter se collisis, ignis excussus
excipiatur foliis, etiam flamma adolet, ac si de igne
accendas facem: sive de flammae lumine lumen
accendas, eadem species et natura est luminis, ac
si illud non naturalis ignis adoleverit, sed accidens
causa generaverit. Vel hinc saltem contemplentur
solis calorem, quo diversa ei Deus constituit cursus
<pb n="0152B"/>
sui loca et tempora; ne si semper in iisdem moraretur
locis, quotidiano ea vapore exureret. Mare
ipsum ideo ferunt ipsi salsam atque amaram aquam
habere, quod ea quae fluviis in freta influat, calore
absumatur, tantumque vapore diurno consumi,
quantum quotidie ex diversis fluviorum cursibus invehatur.
Quod ex solis quadam dijudicatione fieri
perhibetur, qui quod purum ac leve est, sibi rapit,
quod grave atque terrenum, relinquit: ex quo remanet
salsum illud atque aridum, quod sine usu ac
suavitate potandi sit.
</p>
          </div3>
        </div2>

<div2>
          <head>CAPUT IV.</head>
<p> <hi>Coelum, nomen commune; speciale vero, firmamentum:
et unde vox utraque desumpta. Hinc coeli
acceptiones nonnullae; et ad extremum cum coelorum
ac firmamenti, tum aquarum moralis interpretatio.</hi> 
<pb n="0152C"/>
          </p>
<div3>
            <head>15.</head>
            <p>
 Sed revertamur ad propositum. <hi>Fiat firmamentum
inter medium aquae.</hi> Non moveat, <emph>30</emph> sicuti jam
dixi, quia supra coelum ait, hic dicit <hi>firmamentum;</hi> 
quoniam et David dicit: <hi>Coeli enarrant gloriam Dei,
et opera manuum ejus annuntiat firmamentum <note>(Ps.
XVIII, 1)</note>
            </hi>, hoc est, mundi opus cum videtur, suum
laudat auctorem. Invisibilis enim majestas ejus per
ea quae videntur, agnoscitur. Et videtur mihi nomen
coelorum commune esse, quia plurimos coelos Scriptura
testificatur, nomen autem esse speciale, firmamentum.
Siquidem et hic ita habetur: <hi>Et vocavit
Deus firmamentum coelum <note>(Gen. I, 8)</note>
            </hi>, ut videatur
<pb n="0152D"/>
supra generaliter dixisse, in principio coelum factum,
ut omnem coelestis creaturae fabricam comprehenderet:
hic autem specialem firmamenti hujus exterioris
soliditatem, quod dicitur coeli firmamentum,
sicut legimus in hymno prophetico: <hi>Benedictus es in
firmamento coeli <note>(Dan. III, 36)</note>
            </hi>. Nam coelum, quod <foreign xml:lang="greek">οὐρανὸς</foreign>
 Graece dicitur, Latine, quia impressa stellarum
lumina velut signa habeat, tamquam caelatum
appellatur: sicut argentum quod signis eminentibus
refulget, caelatum dicimus, <foreign xml:lang="greek">οὐρανὸς</foreign> autem <foreign xml:lang="greek">ἀπὸ τοῦ ὁρᾷσθαι</foreign>
dicitur, quod videatur . . . . . . Igitur
<pb n="0153A"/>
terrae, quae obscurior est, <foreign xml:lang="greek">οὐρανὸς</foreign> nuncupatur, quia
lucidus est, tamquam visibilis. Unde puto et illud
dictum: <hi>Volatilia coeli semper vident faciem Patris
mei, qui in coelis est <note>(Gen. I, 20)</note>
            </hi>. Et: <hi>volatilia circa
firmamentum coeli;</hi> eo quod potestates, quae sunt in
illo visibili loco, spectent haec omnia, et subjecta
suis habeant conspectibus.</p>
          </div3>
<div3>
            <head>16.</head>
            <p>
 Denique clausum coelum dictum est temporibus
Eliae quando in Achab et Jezabel perfidia regnabat,
cum populus regali sacrilegio deserviret, eo
quod nemo ad coelum oculos erigebat, nemo ejus
auctorem venerabatur, sed ligna et lapides adorabant.
Unde hoc colligimus? Quia et in maledictionibus populi
Israel dixit Deus: <hi>Erit tibi coelum super caput tuum
aeneum, et terra tua ferrea <note>(Levit. XXVI, 19)</note>
            </hi>, quando
<pb n="0153B"/>
pretium perfidiae luens populus Judaeorum, intemperie
coeli, et terrae infecunditate mulctatur; de coelo
enim causa fertilitatis. Denique et Moyses benedictiones
tribui Joseph a finibus coeli et rore abyssi
fontium deorsum, et secundum horam a solis cursu,
et a convenientibus mensibus, et a vertice montium
et collium aeternorum dedit, eo quod moderatione
coelesti terrarum fecunditas nutriatur. Ferreum
ergo coelum, quod nullum exsudat humorem,
quando nullis nubibus imber rumpitur. Est etiam
ferreum coelum subobscurus aer, pressus atque nebulosus
colore ferrugineo, quando rigore frigoris
stringitur terra, tunc veluti super caput nostrum
humor suspensus videtur, et per momenta imminere.
Plerumque etiam glacialibus ventorum flatibus
<pb n="0153C"/>
rigentes aquae consolidantur in nivem, et rupto aere
nix funditur. Neque enim firmamentum hoc potest
sine aliquo rumpi fragore. Ideo et firmamentum <emph>31</emph> 
 dicitur, quod non sit invalidum, nec remissum.
Unde et de tonitrubus, quae concepto intra sinum
nubium spiritu cum se vehementer erupturus eliserit,
magno concrepant sonitu, ait Scriptura: <hi>Firmans
tonitrua <note>(Amos. IV, 13)</note>
            </hi>. A firmitate ergo firmamentum
est nuncupatum, vel quod divina virtute
firmatum sit, sicut Scriptura nos docet, dicens: <hi>Laudate eum in firmamento virtutis ejus 
 <note>(Ps. CL, 1)</note>
            </hi>.</p>
          </div3>
<div3>
            <head>17.</head>
            <p>
 Nec praeterit retulisse aliquos coelos coelorum
ad intelligibiles virtutes, firmamentum ad operatorias.
Et ideo laudare coelos, vel enarrare gloriam
Dei, annuntiare firmamentum: sed non quasi spiritalia,
<pb n="0153D"/>
sed quasi opera mundi enarrant, quemadmodum
supra diximus. Alii quoque purificatorias virtutes
interpretati sunt aquas, quae super coelos sunt.
Accipimus haec quasi ad tractatus decorem: nobis
<pb n="0154A"/>
tamen non alienum videtur atque absurdum, si
aquas veras propter illam causam, quam diximus,
intelligamus. Nam et ros et gelu et frigus et aestus,
secundum hymnum propheticum benedicunt Dominum,
benedicit et terra <note>(Dan. III, 64 et seq.)</note>: et illa
non ad intelligibiles naturas referimus, sed ad veritatem.
Laudant etiam dracones Dominum <note>(Ps.
CXLVIII, 7)</note>; quia natura eorum et species cum videtur,
non minimum vel decoris offundit, vel inesse
rationis ostendit.
</p>
          </div3>
        </div2>

<div2>
          <head>CAPUT V.</head>
<p> <hi>Quam perfecta Patris ac Filii in operibus suis conjunctio.
Videre in Deo idem atque approbare. Opus
laudare partibus nondum absolutis Deo proprium.</hi> </p>
<div3>
            <head>18. </head>
<p>
              <pb n="0154B"/> <hi>Et vidit Deus quia bonum <note>(Gen. I, 3)</note>
              </hi>. Facit
Filius, quod vult Pater: laudat Pater, quod facit
Filius. Nihil in illo naturae degeneris invenitur,
cujus opus a paterna non degenerat voluntate. Vidit
utique, non oculis corporalibus intendit: sed definivit
plenitudini gratiae convenire, ut mihi ejus
judicium cognosceretur; nos enim solemus etiam
de iis, quae divina sunt, disputare. Et quid mirum
si de opere retractare possint, qui de ipsius operatoris
generatione faciunt quaestiones? Ipsum in
judicium vocant, ipsum inaequalem atque degenerem
asserere conantur. Ideo legis: <hi>Et dixit Deus, et fecit
Deus.</hi> Eodem Pater et Filius majestatis honorantur
nomine. <hi>Et vidit Deus quia bonum.</hi> Dixit tamquam
omnia quae Pater vellet scienti, et vidit tamquam
<pb n="0154C"/>
omnia quae Filius faceret scientia tenens, et efficiens
operatione consorti.</p>
          </div3>
<div3>
            <head>19.</head>
            <p>
 <hi>Vidit quia bonum.</hi> Non utique cognovit quod
nesciebat, sed probavit quod placebat. Non quasi
incognitum placuit opus; quia nec quasi incognitus
Pater qui complacuit in Filio, sicut scriptum est: <hi>Hic est Filius meus dilectus, in</hi> 
 <emph>32</emph> <hi>quo mihi complacui <note>(Matth. III, 17)</note>
            </hi>.
Scit autem semper Filius voluntatem
Patris, et Pater Filii, et audit Patrem Filius
semper, et Pater Filium per unitatem naturae,
voluntatis atque substantiae. Denique testatur hoc
in Evangelio suo Filius, dicens ad Patrem: <hi>Sciebam
quia semper me audis <note>(Joan., XI, 42)</note>
            </hi>. Imago
est enim invisibilis Dei Filius. Omnia Patris quasi
imago exprimit, omnia ejus quasi splendor gloriae
<pb n="0154D"/>
illuminat, atque nobis manifestat. Videt et Filius
Patris opus, sicut et Pater Filii; sicut et ipse Dominus
declaravit: <hi>Non potest Filius facere a se
quidquam, nisi quod viderit facientem Patrem (Joan. V,
<pb n="0155A"/>
19)</hi>. Videt ergo facientem Patrem, et videt per
secretum invisibilis naturae, et audit similiter. Denique
ait: <hi>Sicut audio, judico, et judicium meum
verum est; quia non sum solus, sed ego, et qui misit
me Pater <note>(Joan. VIII, 16)</note>
            </hi>.</p>
          </div3>
<div3>
            <head>20.</head>
            <p>
 Hoc mysticum est, illud morale. Vidit mihi,
probavit mihi. Quod Deus probavit, tu reprehensibile
ne dixeris; quoniam <hi>quod Deus mundavit, tu
commune ne dixeris <note>(Act. X, 15)</note>
            </hi>, scriptum tibi esse
meministi; ergo bonum Dei nemo blasphemet. Si
firmamentum bonum, quanto magis bonus ejus creator;
etiamsi Ariani nolint, Eunomiani reclament,
radicis degeneris fructus deterior.</p>
          </div3>
<div3>
            <head>21.</head>
            <p>
 <hi>Vidit,</hi> inquit, <hi>Deus quia bonum.</hi> Solent artifices
singula prius facere, et postea habili commissione
<pb n="0155B"/>
connectere: ut qui vultus hominum vel corpora
excudunt de marmore, vel aere fingunt, vel
ceris exprimunt, non tamen sciunt quemadmodum
sibi possint membra singula convenire, et quid
gratiae afferat futura connexio; et ideo aut laudare
non audent, aut pro parte laudant. Deus vero tamquam
<pb n="0156A"/>
aestimator universitatis, praevidens quae futura
sunt, quasi perfecta jam laudat, quae adhuc in primi
operis exordio sunt, finem operis cognitione praeveniens.
Nec mirum si apud quem rerum perfectio,
non in consummatione operis, sed in suae praedestinatione
est voluntatis, laudat singula, quasi convenientia
futuris: laudat plenitudinem singulorum
venustate compositam. Illa est enim vera pulchritudo,
et in singulis membris esse quod deceat, et in
toto; ut in singulis gratia, in omnibus formae convenientis
plenitudo laudetur.</p>
          </div3>
<div3>
            <head>22.</head>
            <p>
 Sed jam etiam secundus nobis claudatur dies,
ne dum opus astruimus firmamenti, infirmiores eos,
qui audiunt, dicendi prolixitate faciamus; dum in
noctem sermo producitur, quae adhuc carens lunae,
<pb n="0156B"/>
stellarumque lumine, nondum enim luminaria creata
sunt coeli, obscuritatem possit afferre remeantibus:
simul ut cibo, potuque curentur corpora, ne
animis epulantibus, fragilitas carnis de nocturno
quoque jejunio conqueratur.
</p>
          </div3>
        </div2>
      </div1>

<div1>
        <head>LIBER TERTIUS. DE OPERE TERTII DIEI.</head>

<pb n="0155"/>
<emph>33</emph> 

<div2>
          <head>CAPUT I. <note>(Sermo IV.)</note>
          </head>
<p divs_removed="true"> <hi>Cum aquae divino obediant imperio, homines eidem non
parere flagitiosum. In aquarum congregatione Ecclesiae
figuram exprimi. Quam praeclarum spectaculum
exhibeat eadem Ecclesia; et quomodo super
flumina fandata sit.</hi> 
<pb n="0155C"/>

          </p>
          <div3 moved_from_p="true">
              <head>1.</head>
            <p>
 Dies tertius nobis hodie in sermone nascatur,
qui ortus est in lectione. Praeclarus dies, qui terram
a naufragio liberavit, dicente Deo: <hi>Congregetur
aqua quae est sub coelo in congregatione una <note>(Gen. I,
9)</note>
              </hi>. De quo praefationem adoriri placet. <hi>Congregetur
aqua</hi> dictum est, et congregata est; et frequenter
dicitur, Congregetur populus, et non congregatur.
Non mediocris pudor est imperio Dei insensibilia
elementa parere, et homines non obedire, quibus
sensus ab ipso tributus est auctore. Et fortasse hic
<pb n="0155D"/>
pudor fecerit, ut hodie plures conveniretis; ne quo
die congregata est aqua in congregationem unam,
eo die populus nequaquam congregatus in Ecclesiam
Domini videretur.</p>
          </div3>
<div3>
            <head>2.</head>
            <p>
 Nec hoc solum obedientis aquae exemplum habemus;
nam et alibi scriptum est: <hi>Viderunt te aquae,
Deus, viderunt te aquae, et timuerunt <note>(Ps. LXXVI,
17)</note>
            </hi>. Neque enim verisimile non videtur de aquis
dictum, quando alibi quoque idem propheta ait: <hi>Mare vidit et fugit, Jordanis conversus est retrorsum <note>(Ps. CXIII, 3)</note>
            </hi>.
Hoc enim vere factum quis ignorat,
quod ad Hebraeorum transitum mare fugerit, quando
se unda divisit; transivit populus pulverulento vestigio,
perisse mare credens, fugisse fluctus? Denique
<pb n="0156B"/>
credidit hoc Aegyptius, et ingressus est: sed illi
rediit unda, quae fugerat. Novit ergo aqua et congregari,
<pb n="0156C"/>
et timere, et fugere, quando Deus praecipit.
Hanc imitemur aquam et unam congregationem Domini,
unam Ecclesiam noverimus.</p>
          </div3>
<div3>
            <head>3.</head>
            <p>
 Congregata est hic quondam aqua ex omni valle,
ex omni palude, ex omni lacu. Vallis est haeresis,
vallis est gentilitas; quia Deus montium est, non
vallium. Denique in Ecclesia exsultatio est, in haeraesi
et gentilitate fletus et moeror. Unde ait: <hi>Disposuit
in convalle fletus <note>(Ps. LXXXIII, 6 et 7)</note>
            </hi>. Ex omni
igitur valle congregatus est populus catholicus. Jam
non multae congregationes sunt, sed una est congregatio,
una Ecclesia. Dictum est et hic: congregetur
aqua ex omni valle, et facta est congregatio spiritalis,
et factus est unus populus; ex haereticis et gentibus
repleta Ecclesia est. Vallis est scena, vallis est circus,
<pb n="0156D"/>
ubi currit mendax equus ad salutem, ubi vilis <emph>34</emph> 
 et abjecta contentio, ubi litium foeda deformitas.
Ex his igitur qui circo inhaerere consueverant, fides
crevit Ecclesiae, quotidianus coetus augetur.</p>
          </div3>
<div3>
            <head>4.</head>
            <p>
 Palus est luxuria, palus est intemperantia, palus
est incontinentia: in qua volutabra libidinum
sunt, bestiarum murmura, latibula passionum: ubi
mersantur quicumque inciderint, et non emergunt:
ubi labuntur pedum vestigia, fluitant singulorum
incessus: ubi fulicae se dum lavant, polluunt: ubi
flebiles desuper gemitus columbarum: ubi pigra
testudo coenoso haeret in gurgite; denique aper in
palude, cervus ad fontes. Ex omni igitur palude,
ubi quasi ranae veterem querelam canebant, congregata
<pb n="0157A"/>
est fides, congregata est puritas animi, mentisque
simplicitas.</p>
          </div3>
<div3>
            <head>5.</head>
            <p>
 Congregata est aqua ex omni lacu, et ex omni
fovea, ut nemo fodiat foveam fratri suo, in quam
ipse incidat: sed omnes se invicem diligant, omnes
se invicem foveant, et quasi unum corpus diversa
se membra sustentent: quos non mortiferi cantus,
et acroamata scenicorum quae mentem emolliant ad
amores, sed concentus Ecclesiae, et consona circa
Dei laudes populi vox et pia vita delectet: quibus
non purpurea peripetasmata, non aulaea pretiosa
spectare voluptati sit, sed hanc pulcherrimam mundi
fabricam, hanc distantium inter se elementorum
copulam, coelum sicut cameram extensum, ut inhabitantes
in hoc mundo tegat, terram ad operandum
<pb n="0157B"/>
datam, diffusum aerem, clausa maria, populum hunc
divinae operationis organum, in quo divini modulamen
resultet oraculi, et Dei spiritus intus operetur,
templum istud sacrarium Trinitatis, sanctitatis domicilium,
Ecclesiam sanctam, in qua refulgent aulaea
coelestia, de quibus dictum est: <hi>Dilata locum
tabernaculorum tuorum, et aulaeorum tuorum: fige,
ne parcas: longiores fac funiculos tuos, et palos tuos
confirma: adhuc in dexteram et sinistram extende,
et semen tuum gentes haereditate possidebit, et civitates
desertas inhabitabis <note>(Esa. LIV, 2 et 3)</note>
            </hi>. Habet ergo
aulaea, quibus attollit vitam bonam, peccata tegit,
culpam obumbrat.</p>
          </div3>
<div3>
            <head>6.</head>
            <p>
 Haec est Ecclesia quae super maria fundata est,
et super flumina praeparata. Supra vos enim confirmata
<pb n="0157C"/>
est et praeparata, qui sicut flumina puro in
eam mundi fonte decurritis, de quibus dictum est: <hi>Elevaverunt flumina, Domine, elevaverunt flumina
vocem suam a voce aquarum multarum 
 <note>(Ps. XCII, 3)</note>
            </hi>.
Et addidit: <hi>Mirabiles elationes maris, mirabilis in
excelsis Dominus <note>(Ib. 4)</note>
            </hi> Bona flumina; hausistis enim
ex illo perenni et pleno fonte, quo <emph>35</emph> fluistis qui
ait vobis: <hi>Qui credit in me, sicut dicit Scriptura, flumina
de ventre ejus fluent aquae vivae <note>(Joan. VII, 38)</note>
            </hi>. Hoc
autem dicebat de spiritu, quem incipiebant accipere,
qui credituri erant in eum. Sed jam quasi boni Jordanis
fluenta revertimini mecum in originem.
</p>
          </div3>
        </div2>

<div2>
          <head>CAPUT II.</head>
<p> <hi>Terram superfusis aquis prius invisibilem, iisdem
unum in locum confluentibus apparuisse. Stabilitatem
ac postea fluiditatem aquis inditam divina potestate,
quae variis exemplis astruitur. Quam mirum
aquas omnes uno loco contineri, illisque suos limites
a Deo praefigi potuisse.</hi> 
<pb n="0157D"/>
          </p>
<div3>
            <head>7. </head>
<p>
              <pb n="0158A"/> <hi>Congregetur,</hi> inquit, <hi>aqua quae sub coelo est in
congregationem unam, et appareat arida. Et factum
est sic.</hi> Fortasse parum crediderit aliquis superioribus
sermonibus nostris, quibus tractavimus invisibilem
ideo fuisse terram, quod aquis operta tegeretur, ut
corporeis oculis videri non posset. Ad se enim propheta
retulit, hoc est, ad nostram conditionem, non
ad divinae majestatem naturae, quae utique omnia
videt. Sed ut advertatis quia non quasi nostri ingenii
probandi gratia, sed vestrae causa instructionis suscepimus
hunc tractandi laborem adstipulantem
<pb n="0158B"/>
nobis lectionis seriem testificamur, quae aperte probat
post congregationem aquae quae erat super terram,
et post derivationem ejus in maria, apparuisse
aridam. Desinant ergo nobis dialecticis disputationibus
movere negotia dicentes: Quomodo terra invisibilis,
cum omni corpori naturaliter et species et
color insit, omnis autem color sit subjectus aspectui?
Clamat Dei vox: <hi>Congregetur aqua et appareat arida.</hi> 
Et iterum Scriptura dicit: <hi>Congregata est aqua in
congregationem unam, et apparuit arida.</hi> Quid opus
fuit iterare, nisi occurrendum quaestionibus judicasset
propheta? Nonne videtur dicere: Non dixi invisibilem
secundum naturam, sed secundum superfusionem
aquarum? Denique addidit sublato velamine
apparuisse aridam, quae ante non videbatur.
</p>
          </div3>
          <pb n="0158C"/>

<div3>
            <head>8. </head>
            <p>
Iterum quoque quaestiones alias serunt dicentes:
Si in congregationibus diversis aqua erat, quomodo
si illae congregationes in superioribus erant,
non defluebat aqua in eum locum, ad quem post Domini
imperium derivata est? Natura enim aquarum
sponte in inferiora prolabitur. Sin vero in inferioribus
erant illae congregationes, quomodo contra naturam
suam aqua ad superiora conscendit? Itaque aut naturalis
cursus imperio non eguit: aut contra naturam
imperio proficere non potuit. Cui quaestioni facile
respondebo, si mihi ipsi ante respondeant ante
praeceptum Domini hanc aquarum fuisse naturam ut
laberetur, ut flueret. Non enim ex usu hoc habet
caeterorum elementorum, sed speciale et proprium:
non ex quodam ordine, sed magis ex voluntate et
<pb n="0158D"/>
operatione Dei summi. Quid jusserit Deus audiunt.
<pb n="0159A"/> <emph>36</emph> 
 Vox autem Dei, efficiens naturae
 est. Eam vocem
effectus operationis implevit. Coepit labi aqua, et in
unam confluere congregationem, quae ante erat diffusa
per terras, et plurimis receptaculis inhaerebat.
Cursum ejus ante non legi, motum ejus ante non
didici, nec oculus meus vidit, nec auris audivit.
Stabat aqua diversis locis, ad vocem Dei mota est.
Nonne videtur quia naturam ei hujusmodi vox Dei
fecit? Secuta est creatura praeceptum, et usum fecit
ex lege. Primae enim constitutionis lex formam
in posterum dereliquit. Denique semel diem fecit et
noctem: ex illo manet utriusque diuturna successio,
et diuturna reparatio. Jussa est etiam aqua currere in
congregationem: ex illo currit, fontes labuntur in fluvios,
in freta currunt flumina, lacus derivantur in maria,
<pb n="0159B"/>
ipsa se aqua praecedit, urget, et sequitur. Unus est
ductus, unum corpus. Et cum sit altitudo diversa; indiscreta
tamen dorsi ejus aequalitas. Unde et aequor
appellatum arbitror, quod superficies ejus aequalis sit.</p>
          </div3>
<div3>
            <head>9.</head>
            <p>
 Respondi secundum illorum propositum; illi
nunc respondeant mihi, si numquam viderint fontes
ex inferioribus scaturire, de pavimento aquam surgere.
Quis eam cogit? Unde prorumpit? Quemadmodum
non deficit? Quomodo fit ut ima soli ora
undam vomant? Haec secundum occultae secreta naturae.
Caeterum quis ignorat quod rapido plerumque
impetu in ima descendens, in superiora se subrigat,
atque in supercilium montis attollat: plerumque
etiam canalibus manu artificis derivata, quantum
descenderit, tantum rursus ascendat? Itaque si vel
<pb n="0159C"/>
impetu suo fertur, vel artificis ingenio contra naturam
suam ducitur et elevatur, miramini si divini
operatione praecepti aliquid ad usum naturae ejus
accessit, quod in usu ante non fuerit? Dicant nunc
mihi quomodo tamquam in utrem congregaverit
aquas maris <note>(Ps. XXXII, 7)</note>, ut scriptum est, quomodo
eduxerit de petra aquam? Qui potuit de petra educere
aquam quae non erat, non potuit aquam educere
quae erat? <hi>Percussit petram, et fluxerunt aquae <note>(Ps. LXXVII, 20)</note>
            </hi>,
clamat David, <hi>et torrentes inundaverunt.</hi> 
Et alibi: <hi>Super montes stabunt aquae <note>(Ps.
CIII, 6)</note>
            </hi>. Habes in Evangelio <note>(Matth., VIII, 24 et seq.)</note>,
quod cum gravis esset procella, et magnus in mari
motus, ita ut trepidarent apostoli naufragii periculum,
excitaverunt dormientem in puppi Dominum
<pb n="0159D"/>
Jesum, et surgens imperavit vento et mari, sedata
est tempestas, refusa tranquillitas. Qui potuit imperio
mare totum sedare, non potuit aquas imperio
movere? Atqui in diluvio sic accepimus, quod eruperint
abyssi fontes <note>(Gen. VII, 11)</note>, et quod induxerit
postea spiritum, et siccaverit aquam <note>(Gen. VIII, 1)</note>:
<pb n="0160A"/>
si nolunt obedisse naturam, usumque elementi imperio
Dei esse conversum; vel hoc concedant potuisse
immisso vento aquas currere, quod quotidie
videmus in mari, ut inde aquae currant, unde flaverit
ventus. Si tempore Moysi excitato Austro valido
siccatum est mare, eodem modo siccari non
potuit congregatio aquarum, et <emph>37</emph> in mare profluere
aqua, quae postea divisa est a profundo <note>(IV Reg., VI,
6)</note>? Sed discant naturam posse converti, quando petra
aquas fluxit, et ferrum aquae supernatavit, quod
utique Elisaeus orando facere meruit, non imperando.
Si igitur Elisaeus ferrum levavit contra naturam,
Christus aquas movere non potuit? Sed movit, qui
potuit dicere: <hi>Lazare, veni foras <note>(Joan. XI, 23)</note>
            </hi>, et
mortuum sucitavit; Deus enim quod jubet, facit.
<pb n="0160B"/>
Itaque pari exemplo dictum accipe: <hi>Congregetur
aqua, et congregata est.</hi> Dicendo autem <hi>congregetur,</hi> 
non solum movit eam de loco: sed etiam statuit in
loco, ut non praeterflueret, sed maneret.</p>
          </div3>
<div3>
            <head>10.</head>
            <p>
 Hoc itaque majoris miraculi est, quomodo
omnes congregationes in unam congregationem defluxerint,
et una congregatio non adimpleta sit. Nam
et Scriptura hoc inter mirabilia constituit, dicendo: <hi>Omnes torrentes eunt in mare, et mare non adimpletur <note>(Eccl. I, 7)</note>
            </hi>.
Utrumque igitur ex praecepto Dei, ut
fluat aqua, et non superfluat. Circumscripta igitur
imposito fine maria clauduntur, ne superfusa terris
inundent omnia, et destituto arvorum cultu, munus
terrenae fecunditatis impediant; cognoscant igitur
divini esse praecepti, operationisque coelestis. Ait
<pb n="0160C"/>
enim Dominus per nubem ad Job inter alia etiam de
maris claustro: <hi>Posui ei fines, apponens claustra et
portas. Dixi autem ei: Usque huc venies, nec transgredieris,
sed in te ipso conterentur fluctus tui <note>(Job.
XXXVIII, 10)</note>
            </hi>. Nonne ipsi videmus mare frequenter
undosum, ita ut in altum fluctus ejus tamquam mons
aquae praeruptus insurgat, ubi impetum suum ad
littus illiserit, in spumas resolvi, repagulis quibusdam
arenae humilis repercussum, secundum quod
scriptum est: <hi>Aut non timebitis me, dicit Dominus,
qui posui arenam fines mari <note>(Hier. V, 22)</note>
            </hi>? Infirmissimo
itaque omnium vilis sabulonis pulvere vis
maris intempesta cohibetur, et velut habenis quibusdam
coelestis impeiri praescripto sibi fine revocatur,
violentique aequoris motus in sese frangitur, atque
<pb n="0160D"/>
in reductos sinus suos scinditur.</p>
          </div3>
<div3>
            <head>11.</head>
            <p>
 Caeterum nisi vis statuti coelestis inhiberet, quid
obstaret quin per plana Aegypti, quae maxime humilioribus
jacens vallibus campestris asseritur, mare
Rubrum Aegyptio pelago misceretur? Denique docent
hoc qui voluerunt haec duo sibi maria connectere,
<pb n="0161A"/>
atque in se transfundere. Sesostris Aegyptius,
qui antiquior fuit, et Darius Medus, qui majoris
contuitu potentiae in effectum voluit adducere, quod
ab indigena fuerat ante tentatum. Quae res indicio
est, quod superius est mare Indicum, in quo mare
Rubrum, quam aequor Aegyptium quod inferius alluit.
Et fortasse ne latius se mare effunderet, de superioribus
ad inferiora praecipitans, ideo molimina sua
rex uterque revocavit.
<emph>38</emph> </p>
          </div3>
        </div2>

<div2>
          <head>CAPUT III.</head>
<p> <hi>Collectionem aquarum unam et continuam esse, nomina
vero pro diversitate regionum diversa. Quomodo locum
aquis, toto orbe diffusis, Deus paraverit. Item
de lacubus et stagnis sub una congregatione comprehensis.</hi> </p>
<div3>
            <head>12. </head>
<p>
              <pb n="0161B"/>Quaero nunc, cum dixerit: <hi>Colligatur aqua
in collectionem unam;</hi> quomodo diffusas per lacus,
paludes, stagna, aquas, et superfusas vallibus et
campis omnibusque planioribus locis, currentes fontibus
atque fluminibus, una potuerit recipere collectio:
aut quomodo una collectio, cum hodieque
diversa sint maria? Nam et Oceanum mare dicimus,
et Tyrrhenum, et Adriaticum, et Indicum, et Aegyptium,
et Ponticum, et Propontidem, et Hellespontum,
et Euxinum, Aegaeum Ionium, Atlanticum.
 Plerique etiam Creticum, et Septentrionale Caspium
appellant mare. Unde consideremus Scripturae
verba, quae librato sunt trutinata examine.</p>
          </div3>
<div3>
            <head>13.</head>
            <p>
 <hi>Colligatur,</hi> inquit, <hi>aqua in collectionem unam.</hi> 
<pb n="0161C"/>
Una aquarum, jugisque et continua congregatio est,
sed diversi sinus maris, ut quidam de Scriptoribus
forensibus ait <note>(Plat. in Timaeo)</note>. Namque pontus
maris nostri sinus amplissimus, meritoque in diversis
locis diversa sunt nomina, quia vocabula aquis,
ex regionum vocabulis adhaeserunt. Una autem congregatio
aquarum, eo quod jugis unda atque continua
ab Indico mari usque ad Gaditani oram littoris, et
inde in mare Rubrum extremo circumfusa orbem
terrarum includit Oceano: interius quoque Tyrrheno
Adrias, Adriae caetera maria miscentur, nominibus
distincta non fluctibus. Unde pulchre habes, quia Deus
congregationes aquarum vocavit maria <note>(Gen. I, 10)</note>.
Ita et una est generalis collectio, quae dicitur mare, et
multae collectiones quae maria pro regionibus nuncupantur.
<pb n="0161D"/>
Sicut enim multae terrae, ut Africa, Hispania,
Thracia, Macedonia, Syria, Aegyptus, Gallia,
<pb n="0162A"/>
atque Italia pro regionum appellantur vocabulis, et
una est terra: ita multa dicuntur pro locorum appellationibus
maria, et unum est mare, sicut ait
propheta, dicens: <hi>Tui sunt coeli, et tua est terra, orbem
terrarum et plenitudinem ejus tu fundasti, Aquilonem
et mare tu creasti <note>(Ps. LXXXVIII, 12)</note>
            </hi>. Et ad Job
ipse Dominus ait: <hi>Conclusi autem mare portis <note>(Job.
XXXVIII, 8)</note>
            </hi>.</p>
          </div3>
<div3>
            <head>14.</head>
            <p>
 Nunc quia de una collectione diximus, illud
occurrit; utrum cum per omnem fere terram et
super terram fuerint diffusae aquae per vallestria
agrorum, concava montium, planitiemque camporum,
modo aequoris fusa congregatio una potuerit
omnes illas aquas recipere atque exinanire terras,
quae ante fuso per universum flumine stagnabantur.
<pb n="0162B"/>
Nam si ita operta erant omnia; non enim diceret,
visa est terra, <emph>39</emph> nisi retectam vellet locis omnibus
demonstrare. Si diluvium Noe tempore abscondit et
montes, quando aquarum jam et super coelos et infra
firmamentum fuerat facta discretio; quanto magis
dubitari non potest etiam montium vertices illa superfusione
latuisse? Quo igitur illa omnis aquarum
redundantia derivata est? Quae receptacula eam tam
continua atque connexa absorbere potuerunt? De
quo multus nobis potest sermo suppetere.</p>
          </div3>
<div3>
            <head>15.</head>
            <p>
 Primum quia potuit creator omnium et ipsarum
terrarum spatia diffundere; quod aliqui ante
nos confirmantes, propria posuerunt sententia.
Ego quid facere potuerit, non praetermitto: quid
fecerit quod aperte Scripturarum auctoritate non
<pb n="0162C"/>
didici, quasi secretum praetereo, ne forte etiam hinc
alias sibi quaestiones requirant. Assero tamen secundum
Scripturas, quia potuit locorum humilia, et
camporum aperta diffundere, sicut ipse ait: <hi>Ego ante
te ambulabo, et montes planos faciam <note>(Esa. XLV, 2)</note>
            </hi>.
Potuit etiam ipsa aquarum vis profundiora ea facere,
quae insederat: tanto fluctuum motu, tantoque aestu
concitatioris elementi, qui quotidie ima pelagi torquere,
et arenas, vertere soleat de profundo. Quis
deinde sciat, in quantum se illud magnum et inausum
navigantibus atque intentatum nautis fundat
mare, quod Britannias frementi includit aequore,
atque in ulteriora et ipsis fabulis inaccessa secreta
se porrigit? Quis deinde non colligat quantum Lucrino
et Averno in Italia, Tiberiadi quoque in Palaestina,
<pb n="0162D"/>
et ei lacui qui inter Palaestinam et Aegyptum
Arabiae deserta protendit, portubusque diversis Augusti
<pb n="0163A"/>
atque Trajani, caeterisque per universum orbem
infusum addiderit mare?</p>
          </div3>
<div3>
            <head>16.</head>
            <p>
 Sed sunt etiam non confusi lacus, et stagna
quae non miscentur fluctibus, ut Larius et Benacus,
Albanus quoque aliique plures, quomodo una congregatio
aquarum? Sed quemadmodum dicitur, quia
fecit Deus duo luminaria, id est, solem et lunam,
cum sint utique et stellarum lumina: ita et una
congregatio dicitur, cum sint plurimae. Neque enim
annumerantur, quae non conferuntur.
</p>
          </div3>
        </div2>

<div2>
          <head>CAPUT IV.</head>
<p> <hi>Terrae praecipuam qualitatem, cum</hi> arida <hi>vocatur,
significari. Quae sint elementorum, quibus invicem
connectuntur, proprietates; idque speciatim de terra
disquiritur.</hi> </p>
<div3>
            <head>17. </head>
<p>
              <pb n="0163B"/>Sed, ut videtur, quoniam de mari loquebamur,
aliquantulum exundavimus; ad propositum
revertamur, et consideremus quid sit, quod ait Dominus: <hi>Congregetur aqua in unam congregationem, et
appareat arida,</hi> 
 et non dixerit, terra. Quod praeclare
positum quis non advertat? Terra enim potest et
luto esse permixta, aquis madida, cujus species
superfusis aquis non appareat. Arida autem non
solum ad genus, sed etiam ad speciem terrarum <emph>40</emph> 
 refertur, ut sit utilis, sicca, habilis et apta culturis.
Simul prospectum est, ne videatur sole magis
quam Dei praecepto esse siccata, quia arida facta est
antequam sol crearetur. Unde et David discernens
mare et terram, ait de Domino Deo: <hi>Quoniam ipsius
<pb n="0163C"/>
est mare, et ipse fecit illud, et aridam manus ejus fundaverunt <note>(Ps. XCIV, 5)</note>
              </hi>.
Arida enim expressio naturae
est, terra appellatio quaedam simplex negotii, quae
in se habeat proprietatem. Sicut enim animal generis
significatio est, cui inest proprium aliquid et excellens;
rationabile autem proprium est hominis: ita
et terra potest communiter dici vel scatens aquis,
vel deserta et invia, et sine aqua. Ergo et illi quae
scatet aquis, inest ut habeat ariditatem. Remota
enim aqua, incipit esse arida, sicut habes scriptum: <hi>Posuit flumina in desertum, et exitus aquarum in sitim <note>(Ps. CVI, 33)</note>
              </hi>,
hoc est, de terra aquosa aridam fecit.</p>
          </div3>
<div3>
            <head>18.</head>
            <p>
 Habet ergo terra propriam qualitatem suam,
sicut et singula elementa habent, nam et aer humidam
qualitatem, et aqua frigidam, et ignis calidam.
<pb n="0163D"/>
Et hoc est principale proprium elementis singulis,
quod ratione colligimus. Comprehendere autem sensibiliter
et corporaliter si velimus, velut connexa et
composita reperimus; ut si terra arida et frigida,
aqua frigida et humida, aer calidus et humidus,
ignis calidus et siccus; et sic sibi per has jugales
qualitates singula miscentur elementa. Nam terra
cum sit aridae et frigidae qualitatis, connectitur aquae
per cognationem qualitatis frigidae, et per aquam
<pb n="0164A"/>
aeri, quia humidus est aer. Ergo aqua tamquam
brachiis quibusdam duobus frigoris et humoris,
altero terram, altero aerem videtur amplecti, frigido
terram, aerem humido. Aer quoque medius inter
duo compugnantia per naturam, hoc est, inter aquam
et ignem, utrumque illud elementum conciliat sibi;
quia et aquis humore, et igni calore conjungitur.
Ignis quoque cum sit calidus et siccus natura, calore
aeri annectitur, siccitate autem in communionem
terrae ac societatem refunditur; atque ita sibi per
hunc circuitum et chorum quemdam concordiae societatisque
conveniunt. Unde et graece <foreign xml:lang="greek">στοιχεῖα</foreign> dicuntur,
quae latine elementa dicimus, quod sibi
conveniant et concinant.</p>
          </div3>
<div3>
            <head>19.</head>
            <p>
 Huc autem progressi sumus, quia Scriptura
<pb n="0164B"/>
ait, quod Deus vocaverit aridam terram, hoc est,
quia quod principale est ejus, nuncupavit proprietate
naturae. Naturalis enim proprietas siccitas est terrae:
haec ei praerogativa servata est. Principalis ergo siccitas.
Subest etiam ut sit frigida: sed non praeferuntur
secunda primis. Ut autem humida sit, aquarum
id affinitate sortitur. Ergo illud suum, istud alienum:
suum, quod arida; alienum, quod humida.
Auctor itaque naturae quod primo donavit, hoc
tenuit; quia istud ex natura, illud ex causa. Ex
principalibus igitur, non ex accidentibus terrae debuit
proprietas definiri; ut secundum praerogativam qualitatis
ejus informaretur nostra cognitio.
<emph>41</emph> </p>
          </div3>
        </div2>

<div2>
          <head>CAPUT V.</head>
<p> <hi>Quaedam hoc Scripturae loco addita esse nonnullos
arbitrari. Maris commendatio a pulchritudine ac
multiplici utilitate, sed praecipue quod insulanos
anachoretas undis amplectatur, et coetus ecclesiastici
figuram referat: quae claudit pia auctoris precatiuncula.</hi> 
<pb n="0164C"/>
          </p>
<div3>
            <head>20.</head>
            <p>
 <hi>Et vidit Deus quia bonum <note>(Gen., I, 10)</note>
            </hi>. Non
praeterimus quia aliqui nec in Hebraeo putant esse,
nec in caeteris interpretationibus: <hi>quia congregata
est aqua in collectiones suas, et apparuit arida, et
vocavit Deus aridam terram, et collectiones aquarum
vocavit maria.</hi> Cum enim dixerit Deus quia <hi>factum
est sic,</hi> satis esse putant vocem operatoris ad celebratae
operationis indicium. Sed quia in aliis quoque
creaturis habet et definitionem praeceptionis, et repetitum
<pb n="0164D"/>
operationis vel indicium, vel effectum, ideo
nos non putamus absurdum id quod perhibetur additum,
etiamsi caeteris Interpretibus vel veritas doceatur
suppetere, vel auctoritas. Multa enim non
otiose a Septuaginta viris Hebraicae lectioni addita et
adjuncta comperimus.</p>
          </div3>
<div3>
            <head>21.</head>
            <p>
 Vidit ergo Deus quia bonum mare. Etsi pulchra
sit species hujus elementi, vel cum surgentibus
albescit cumulis ac verticibus undarum, et cautes
<pb n="0165A"/>
nivea rorant aspergine, vel cum aequore crispanti,
clementioribus auris, et blando serenae tranquillitatis
purpurascentem praefert colorem, qui eminus
spectantibus frequenter offunditur, quando non violentis
fluctibus vicina tundit littora, sed velut pacificis
ambit et salutat amplexibus, quam dulcis sonus,
quam jucundus fragor, quam grata et consona resultatio,
ego tamen non oculis aestimatum creaturae decorem
arbitror; sed secundum rationem operationis
judicio operatoris convenire, et congruere definitum.</p>
          </div3>
<div3>
            <head>22.</head>
            <p>
 Bonum igitur mare, primum quia terras necessario
suffulcit humore, quibus per venas quasdam
occulte succum quemdam haud inutilem subministrat.
Bonum mare, tamquam hospitium fluviorum,
<pb n="0165B"/>
fons imbrium, derivatio alluvionum, invectio commeatuum,
quo sibi distantes populi copulantur, quo
praeliorum removentur pericula, quo barbaricus furor
clauditur, subsidium in necessitatibus, refugium
in periculis, gratia in voluptatibus, salubritas valetudinis,
separatorum conjunctio, itineris compendium,
transfugium laborantium, subsidium vectigalium,
sterilitatis alimentum. Ex hoc pluvia in
terras transfunditur; siquidem de mari aqua radiis
solis hauritur, et quod subtile ejus est, rapitur:
deinde quanto altius elevatur, tanto magis etiam nubium
obumbratione frigescit, et imber fit qui non
solum terrenam temperat siccitatem, sed etiam jejuna
arva fecundat.</p>
          </div3>
<div3>
            <head>23.</head>
            <p>
 Quid enumerem insulas, quas velut monilia
<pb n="0165C"/>
plerumque praetexit, in quibus ii qui se abdicant intemperantiae
saecularis illecebris, fido <emph>42</emph> continentiae
proposito eligunt mundo latere, et vitae hujus declinare
dubios anfractus? Mare est ergo secretum temperantiae,
exercitium continentiae, gravitatis secessus,
portus securitatis, tranquillitas saeculi, mundi
hujus sobrietas, tum fidelibus viris atque devotis
incentivum devotionis, ut cum undarum leniter alluentium
sono certent cantus psallentium, plaudant
insulae tranquillo fluctuum sanctorum choro, hymnis
sanctorum personent. Unde mihi ut omnem pelagi
pulchritudinem comprehendam quam vidit operator?
Et quid plura? Quid aliud ille concentus undarum,
nisi quidam concentus est plebis? Unde bene
mari plerumque comparatur Ecclesia, quae primo
<pb n="0165D"/>
ingredientis populi agmine totis vestibulis undas vomit:
deinde in oratione totius plebis tamquam undis
refluentibus stridet, cum responsoriis psalmorum,
cantus virorum, mulierum, virginum, parvulorum,
consonus undarum fragor resultat. Nam illud quid
dicam, quod unda peccatum abluit, et sancti Spiritus
aura salutaris aspirat?</p>
          </div3>
<div3>
            <head>24.</head>
            <p>
 Det nobis Dominus illa successuum flumina
prospero ligno currere, tuto portu consistere, nequitiae
<pb n="0166A"/>
spiritalis graviora quam ferre possumus, tentamenta
nescire, fidei ignorare naufragia, habere
pacem profundam: et si quando aliquid sit, quod
graves nobis saeculi hujus excitet fluctus, evigilantem
pro nobis habere gubernatorem Dominum Jesum,
qui verbo imperet, tempestatem mitiget, tranquillitatem
maris refundat, cui est honor et gloria, laus,
perpetuitas a saeculis et nunc et semper, in omnia
saecula saeculorum. Amen.
</p>
          </div3>
        </div2>

<div2>
          <head>CAPUT VI. <note>(Sermo V.)</note>
          </head>
<p> <hi>Terrae suam speciem, quae in germinatione ac viriditate
posita est, percommode additam esse; vocem Dei
fecunditatis causam praebere: quod quidam solis
calori perperam acceptum ferunt.</hi> </p>
<div3>
            <head>25. </head>
<p>
              <pb n="0166B"/>Discedente aqua, conveniebat ut species terrae
daretur et gratia, ut invisibilis et incomposita desineret
esse. Nam plerique etiam hoc dicunt esse invisibile,
quod speciem non habet; et ideo accipiunt
terram invisibilem fuisse, non quia videri non posset
a summo Deo vel angelis ejus, nam adhuc homines
creati non erant, vel etiam pecudes, sed quia sine
sua specie erat. Species autem terrae est germinatio
et viriditas agri. Unde ut et visibilem eam et compositam
faceret Deus, ait: <hi>Germinet terra herbam
feni, seminans semen secundum genus, et lignum
fructiferum faciens fructum secundum genus, cujus
semen suum in ipso <note>(Gen. I, 11)</note>
              </hi>.</p>
          </div3>
<div3>
            <head>26.</head>
            <p>
 Audiamus verba veritatis, quorum series salus
est audientium. Prima enim illa vox Dei singulis
<pb n="0166C"/>
creaturis impertita gignendis, lex naturae est, quae
terris in omne aevum remansit, futurae successionis
datura praescriptum, quemadmodum vel generandi
vel fructificandi in reliquum usus adolesceret. Prima
itaque germinatio <emph>43</emph> est, quando nascentia videntur
erumpere: deinde cum eruperit et profecerit germen,
fit herba: herba quoque ubi paululum processerit,
fit fenum. Quam utilis, quam vehemens vox. <hi>Germinet terra herbam feni,</hi> 
 hoc est, ipsa per se
germinet terra, nullum alterius quaerat auxilium,
non cujusquam indigeat ministerio.</p>
          </div3>
<div3>
            <head>27.</head>
            <p>
 Solent enim plerique dicere: Nisi clementior
solis calor tepefecerit terras, et quodam modo radiis
suis foverit, non poterit germinare terra: et propterea
gentes divinum honorem deputant soli; quod
<pb n="0166D"/>
virtute caloris sui terrarum penetret sinus, sparsaque
foveat semina, vel rigentes gelu venas arborum
relaxet. Audi ergo Deum velut hanc vocem emittentem:
Conticescat ineptus sermo hominum qui futurus
est, facessat vana opinio. Antequam solis fiat
luminare, herba nascatur: antiquior ejus sit praerogativa,
quam solis. Ne error hominum convalescat,
germinet prius terra, quam fotus solis accipiat. Sciant
omnes solem auctorem non esse nascentium. Dei
<pb n="0167A"/>
clementia terram relaxat, Dei indulgentia prorumpere
facit fructus. Quomodo sol vivendi usum ministrat
oriundis, quando illa prius divinae operationis
vivificatione sunt edita, quam sol in hos vivendi
usus veniret? Junior est herbis, junior feno.
</p>
          </div3>
        </div2>

<div2>
          <head>CAPUT VII.</head>
<p> <hi>Cur pabulum pecori prius creatum, quam cibus homini.
Herbam virentem humanae imaginem esse
conditionis, cujus fragilitas eleganti descriptione
exponitur. Ejusdem herbae imitatores in fructu ferendo
nos esse oportere; ubi Manichaei Eunomianique
perstringuntur.</hi> </p>
<div3>
            <head>28.</head>
            <p>
 Et forte miretur aliquis quod prius pecori pabulum,
quam cibus homini sit creatus. In quo primum
<pb n="0167B"/>
 profundum Dei debemus advertere, quod etiam
minima quaeque non negligat, sicut in Evangelio
Sapientia Dei dicit: <hi>Respicite volatilia coeli, quoniam
non serunt, neque metunt, neque congregant in horrea,
et Pater vester coelestis pascit illa: nonne vos
pluris estis illis <note>(Matth. VI, 26)</note>
            </hi>? Cum enim illa pascuntur
Dei gratia, nemo sibi debet de sua industria
et virtute blandiri. Deinde quia simplicem victum et
naturalem cibum reliquis cibis debuit anteferre. Hic
enim sobrietatis est cibus, reliqui deliciarum atque
luxuriae: hic communis omnibus animantibus cibus,
ille paucorum. Exemplum itaque frugalitatis, magisterium
parcimoniae est, herbae simplicis victu
olerisque vilis aut pomi contentos esse omnes oportere
quem natura obtulit, quem liberalitas Dei prima
<pb n="0167C"/>
donavit. Ille salubris, ille utilis cibus, qui morbos
repellat, qui resecet cruditates, nullo hominum partus
labore, sed divino effusus munere, sine satione
fruges, fructus sine semine, tam dulcis, tam gratus,
ut etiam repletis voluptati atque usui sit. Denique ad
primas datus mensas, ad secundas remansit.</p>
          </div3>
<div3>
            <head>29.</head>
            <p>
 Quid autem creaturae hujus attexam miraculum <emph>44,</emph> 
 et sapientiae operatricis argumentum exprimam?
In hac enim germinum specie, et illo virentis
herbae munere imago est vitae humanae, et naturae
conditionisque nostrae insigne quoddam spectatur,
et speculum elucet. Illa herba et flos feni figura est
carnis humanae, sicut bonus divinitatis Interpres organo
suae vocis expressit, dicens: <hi>Clama. . Quid clamabo?
Omnis caro fenum, et omnis gloria hominis ut
<pb n="0167D"/>
flos feni. Aruit fenum, et flos decidit: verbum autem
Domini manet in aeternum <note>(Esa. XL, 6 et seq.)</note>
            </hi>. Dei
sententia vox humana est. Dicit Deus, <hi>Clama:</hi> sed
in ipso Esaia loquitur. Ille respondit: <hi>Quid clamabo?</hi> 
Et tamquam quid loqueretur audisset, adjunxit: <hi>Omnis caro fenum.</hi> 
 Et vere; viret enim gloria hominis
in carne quasi fenum: et quae putatur esse sublimis,
exigua quasi herba est, praematura ut flos,
<pb n="0168A"/>
caduca quasi fenum germinat vitae viriditatem in
specie, non in fructu soliditatem, hilarioris vitae
quasi flos praetendens juncunditatem, breviori spatio
occasura, sicut herba feni, quod priusquam evellatur,
arescit. Quae enim firmitudo in carne, quae salubritas
potest esse diuturna.</p>
          </div3>
<div3>
            <head>30.</head>
            <p>
 Hodie videas adolescentem validum, pubescentem,
aetatis viriditate florentem, grata specie,
suavi colore; crastina die tibi facie et ore mutatus
occurrit: et qui pridie tibi lautissimus decorae formae
visus est gratia, alio die miserandus apparet
aegritudinis alicujus infirmitate resolutus. Plerosque
aut labor frangit, aut inopia macerat, aut cruditas
vexat, aut vina corrumpunt, aut senectus debilitat,
aut eviratos deliciae reddunt, luxuria decolorat.
<pb n="0168B"/>
Nonne verum est, quia aruit fenum, et flos decidit?
Alius avis atavisque nobilis, et majorum honestatus
infulis, prosapiae veteris clarus insignibus, amicis
abundans, stipatus clientibus et utrumque latus
tectus, producens maximam ac reducens familiam,
repente aliqua accidentis periculi mole turbatus,
destituitur ab omnibus, a sodalibus derelinquitur,
impugnatur a proximis. Ecce verum est, quia sicut
fenum vita hominis, priusquam evellatur, arescit.
Est etiam qui dudum ubertate affluens copiarum, liberalitatis
fama per ora volitans singulorum, clarus
honoribus, praeeminens potestatibus, tribunalibus
celsus, solio sublimis, beatus, populis aestimatus,
dum praeconum clamore deducitur, subita rerum
conversione in eum carcerem rapitur, quo alios ipse
<pb n="0168C"/>
detruserat, et inter reos suos imminentis poenae deflet
aerumnam. Quantos pridie caterva plaudentium,
et invidiosa frequentis populi domum pompa deduxit,
et nox una gloriosae illum splendorem deductionis
abolevit, ac repentinus lateris dolor, effusis gaudiis,
luctuosam gravis successionem moeroris admiscuit!
Hujusmodi igitur est gloria hominis sicut flos feni:
quae etiam cum defertur nihil operibus adjungit,
in qua nullus fructus acquiritur; et cum amittitur,
evanescit, omnem scenam hominis, et quam desuper
obumbrabat repente destituens, et quam intus
animabat. <emph>45</emph>
</p>
          </div3>
<div3>
            <head>31.</head>
            <p>
 Atque utinam imitaremur hanc herbam,
de qua ait Dominus: <hi>Germinet terra herbam feni,
seminans semen secundum genus, et secundum similitudinem.</hi> 
<pb n="0168D"/>
Seminemus igitur semen secundum genus.
Quod sit genus, audi dicentem oportere nos quaerere
illud divinum, si quomodo illud tractare possimus
aut invenire: <hi>Quamvis non longe sit ab unoquoque
nostrum. In ipso enim vivimus, et sumus, et movemur;
sicut quidam vestrum,</hi> inquit, <hi>dixerunt, cujus et genus
sumus <note>(Act. XVII, 28)</note>
            </hi>. Secundum hoc genus seminemus
semen non in carne, sed in spiritu. Non
<pb n="0169A"/>
enim carnalia, sed spiritualia seminare debemus,
qui ad vitam pervenire volumus aeternam. Quae sit
autem similitudo, non ignoras, qui ad imaginem et
similitudinem Dei factus es. Herba generi respondet
suo, tu non respondes tuo generi. Tritici granum
sparsum terrae generis sui gratiam reddit, et tu degeneras.
Fruges non adulterant sui sinceritatem seminis,
tu adulteras puritatem animae, vigorem mentis,
corporis castitatem.</p>
          </div3>
<div3>
            <head>32.</head>
            <p>
 Non agnoscis opus esse te Christi. Manibus
suis, ut legimus, te ille formavit, et tu, Manichaee,
alterum tibi adsciscis auctorem. Pater Deus
dicit ad Filium: <hi>Faciamus hominem ad imaginem et
similitudinem nostram <note>(Gen., I, 26)</note>
            </hi>; et tu, Photiniane,
dicis quia in constitutione mundi adhuc non
<pb n="0169B"/>
erat Christus; et tu, Eunomiane, dicis quia dissimilis
est Patri Filius. Nam si imago, non dissimilis
utique: sed totum ex toto exprimens Patrem, quem
Pater substantiae suae unitate signavit. Pater dicit: <hi>Faciamus;</hi> 
 et tu cooperatorem negas? Quod dixit
Pater, Filius fecit; et tu aequalem negas, in quo
complacuit Pater.
</p>
          </div3>
        </div2>

<div2>
          <head>CAPUT VIII.</head>
<p> <hi>De virtute seminaria; deque germinandi ac fructificandi
modo plane mirabili: item de terrae feracitate,
agri pleni pulchritudine, herbarum salubritate ac
remediis.</hi> </p>
<div3>
            <head>33.</head>
            <p>
 <hi>Germinet,</hi> inquit, <hi>terra herbam feni secundum
genus.</hi> In omnibus quae dicuntur nascentia terrae,
<pb n="0169C"/>
primum germen est; ubi se paululum sustulerit, fit
herba, postea fenum, inde fit fructus. Sunt nascentia
quae de radice germinant, ut arbores quae
non sunt satae, ex aliarum arborum radice nascuntur.
In arundine videmus quomodo in extremo ejus
velut quidam fit nodus e latere, et inde alia arundo
germinat. Est ergo in radice vis quaedam seminarii.
Insitiva quoque in superioribus germinant. Aliis ergo
a radice, aliis diverso munere series successionis
acquiritur. Inest enim nascentibus singulis aut
semen, aut virtus aliqua seminaria, et ea secundum
genus; ut quod nascitur ex ea, simile eorum
quae sata sunt, vel quorum de radice sit, germinet.
De tritico triticum, de milio milium, de pyro pyrus
albo flore prorumpit: castanea quoque surgit de radice
<pb n="0169D"/>
castaneae.</p>
          </div3>
<div3>
            <head>54.</head>
            <p>
 <hi>Germinet,</hi> inquit, <hi>terra herbam feni secundum
genus.</hi> Et continuo parturiens terra novos se fudit
in partus, et induit se amictum viriditatis, <emph>46</emph> gratiam
fecunditatis assumpsit, diversisque compta germinibus,
proprios suscepit ornatus. Miramur quod
tam cito germinaverit; quanto majora miracula sunt,
si spectes singula, quemadmodum vel jacta in terram
<pb n="0170A"/>
semina resolvantur, ac nisi mortua fuerint,
nullum fructum afferant: si vero fuerint quadam sui
morte resoluta, in uberiores fructus resurgant. Suscipit
igitur granum tritici putris gleba, et sparsum
cohibet occatio, ac velut materno terra gremio
fovet et comprimit. Inde cum se granum illud resolverit,
herbam germinat, grata ipsa jam species herbescentis
viriditatis, quae statim genus sativi similitudine
sui prodit; ut in ipso suae stirpis exordio cujus
generis herba sit recognoscas, atque in herbis fructus
appareat; paulatimque adolescit ut fenum, culmoque
pubescens erigitur et assurgit. Ast ubi se geniculata
jam spica sustulerit, vaginae quaedam futurae frugi parantur,
in quibus granum formatur interius; ne tenera
ejus primordia aut frigus laedat, aut solis aestus
<pb n="0170B"/>
exurat, aut ventorum inclementia, vel imbrium vis
saeva decutiat. Succedunt quidam ordines spicae, mirabili
arte formati, vel ad speciem grati, vel ad tutamen
nexu quodam inter se naturalis colligationis adstricti,
quos providentia divina formavit. Et ne frugis
numerosioris pondere velut quaedam cedat fultura
culmorum, vaginis quibusdam ipse culmus includitur,
ut geminatis viribus frugem possit multiplicem
sustinere, ne impar oneri curvetur in terram. Tum
supra ipsam spicam vallum struitur aristarum, ut
quasi quadam in arce praetendat, ne avium minorum
morsibus spica laedatur, aut suis exuatur fructibus,
aut vestigiis proteratur.</p>
          </div3>
<div3>
            <head>35.</head>
            <p>
 Quid dicam quemadmodum clementia Dei humanae
prospexerit utilitati? Feneratum terra restituit
<pb n="0170C"/>
quod accepit, et usurarum cumulo multiplicatum.
Homines saepe decipiunt, et ipsa feneratorem
suum sorte defraudant: terra fidelis manet. Et si
quando non solverit, si forte adversata fuerit frigoris
inclementia, aut nimia siccitas, aut immensa
vis imbrium, alio anno superioris anni damna compensat;
ita et quando proventus spem destituit agricolae,
nihil terra delinquit: et quando arridet, ubertas
fecundae matris se in partus effundit, ut numquam
ullum dispendium suo inferat creditori.</p>
          </div3>
<div3>
            <head>36.</head>
            <p>
 Quae vero species pleni agri! Qui odor! Quae
suavitas! Quae voluptas agricolarum! Quid digne
explicare possumus, si nostro utamur alloquio? Sed
habemus Scripturae testimonia, quibus agri suavitatem
benedictioni et gratiae sanctorum advertimus
<pb n="0170D"/>
comparatam, dicente sancto Isaac: <hi>Odor filii mei
sicut odor agri pleni <note>(Gen., XXVII, 27)</note>
            </hi>. Quid igitur
describam purpurascentes violas, candida lilia, rutilantes
rosas, depicta rura nunc aureis, nunc variis,
nunc luteis floribus, in quibus nescias, utrum
species amplius florum, an vis odora delectet? Pascuntur
oculi grato spectaculo, longe lateque odor
spargitur, cujus suavitate complemur. Unde divine
<pb n="0171A"/>
Dominus ait: <hi>Et species</hi> <emph>47</emph> <hi>agri mecum est <note>(Psal.
XLIX, 11)</note>
            </hi>; cum ipso est enim quam ipse formavit. Quis
enim alius artifex possit tantam rerum singularum
exprimere venustatem? <hi>Considerate lilia agri <note>(Matth.,
VI, 28)</note>
            </hi>, quantus sit candor in foliis, quemadmodum
stipata ipsa folia ab imo ad summum videantur assurgere,
ut scyphi exprimant formam, ut auri quaedam
species intus effulgeat, quae tamen vallo in circuitu
floris obsepta nulli pateat injuriae. Si quis hunc
florem decerpat, et sua solvat in folia, quae tanti est
artificis manus quae possit lilii speciem reformare?
Quis tantus imitator naturae, ut florem hunc redintegrare
praesumat, cui Dominus tantum testimonium
tulit, ut diceret: <hi>Nec Salomon in omni gloria sua
sic vestiebatur, sicut unum ex istis <note>(Ibid., 29)</note>
            </hi>? Rex
<pb n="0171B"/>
epulentissimus et sapientissimus inferior judicatur,
quam hujus floris pulchritudo.</p>
          </div3>
<div3>
            <head>37.</head>
            <p>
 Quid enumerem succos herbarum salubres?
quid virgultorum ac foliorum remedia? Cervus aeger
ramusculos oleae mandit, et sanus fit. Locustas
quoque folia oleae arrosa liberant ab aegritudine.
Rubi folia superjacta serpenti, interimunt eum. Culices
non tangent te, si absinthii herbam cum oleo
coquas, et eo te perunxeris.
</p>
          </div3>
        </div2>

<div2>
          <head>CAPUT IX.</head>
<p> <hi>Noxia cum utilibus non sine ratione generari; cum
quod uni noxium, alteri sit utile; atque ad noxia
evitanda instinctum brutis, hominibus rationem Deus
indiderit. Quam decens ordo in terrae fructificatione
servatus.</hi> 
<pb n="0171C"/>
          </p>
<div3>
            <head>38.</head>
            <p>
 Sed forte dicant aliqui: Quid quod cum utilibus
etiam lethalia et perniciosa generantur? Cum
tritico conium quod inter alimenta vitae noxium
reperitur, et nisi praevisum fuerit, consuevit saluti
nocere. Inter alia quoque nutrimenta vitae helleborum
deprehenditur. Aconita quoque fallunt frequenter,
et decipiunt colligentem. Sed hoc ita est, ac si
reprehendas terram, quia non omnes homines boni.
Sed quod plus est accipe, quia non omnes boni
Angeli in coelo. Sol ipse prae nimio calore spicas
torret, adurit autem gignentium prima exordia.
Luna quoque viantibus iter demonstrat, latronum
prodit insidias. Num igitur dignum est ut in his quae
utilia sunt, posthabentes conditoris gratiam confiteri,
<pb n="0171D"/>
propter aliqua alimentorum noxia creatoris
prospicientiae derogemus, quasi vero omnia gulae
causa debuerint procreari, aut exigua sint quae ventri
nostro divina indulgentia ministraverit? Definitae
nobis escae sunt, et notae omnibus, quae et voluptatem
generent, corporis salubritatem.</p>
          </div3>
<div3>
            <head>39.</head>
            <p>
 Singula autem eorum quae generantur e terris,
specialem quamdam rationem habent, quae pro
<pb n="0172A"/>
virili portione complent universae plenitudinem creaturae.
Alia ergo esui, alia alii nascuntur usui. Nihil
vacat, nihil inane germinat terra. Quod tibi putas
inutile, aliis utile <emph>48</emph> est; immo ipsi tibi frequenter
alio est usu utile. Quod escam non adjuvat,
medicinam suggerit: et saepe eadem quae tibi noxia
sunt, avibus aut feris innoxium ministrant pabulum.
Denique sturni vescuntur conium, nec fraudi est
eis, quoniam per qualitatem sui corporis venenum
succi lethalis evadunt. Frigida enim vis ejus est
succi, quam subtilibus poris in cordis sui sedem ducentibus,
praecoci digestione praeveniunt, priusquam
vitalia ipsa pertentet. Helleborum autem periti loquuntur
escam esse et alimoniam coturnicum, eo
quod naturali quodam temperamento sui corporis
<pb n="0172B"/>
vim pabuli nocentis evitent. Etenim si ratione medicinae
plerumque ad salubritatem humani quoque
corporis temperatur, cui videtur esse contrarium:
quanto magis proprietate naturae ad cibum proficit,
quod medica manu convertitur ad salutem! Per
mandragoram quoque somnus frequenter accersitur,
ubi vigiliarum aegri afflictantur incommodo. Nam
quid de opio loquar, quod etiam nobis quotidiano
prope usu innotuit, quoniam dolores eo gravissimi
internorum saepe viscerum sopiuntur? Nec illud praeterit,
quod conio plerumque furores libidinum marcuerunt,
et helleborum vetustae passiones aegri corporis
sunt solutae.</p>
          </div3>
<div3>
            <head>40.</head>
            <p>
 Non solum igitur nulla in his reprehensio
creatoris, sed etiam incrementum est gratiarum.
<pb n="0172C"/>
Siquidem quod ad periculum putabas esse generatum,
ad remedia tibi salutis operatur. Nam et id
quod periculi est, per providentiam declinatur: et
id quod salutis, per industriam non amittitur. An
non oves et caprae ea quae sibi noxia sunt declinare
didicerunt, et solo odore per quoddam naturae
 mysterium, cum sint rationis expertes, rationem
tamen evadendi periculi, vel tuendae salutis agnoscunt,
noxiaque pariter ac profutura distinguunt;
ita ut plerumque cum armata venenis tela senserint,
notas petere herbas atque his remedium vulneri
dicantur adhibere? Cibus illis ergo medicina
est, ut resilire sagittas videas e vulnere, et fogere
venena, non serpere. Denique cervis cibus venenum
est. Coluber cervum fugit, leonem interficit: draco
<pb n="0172D"/>
elephantem ligat, cujus ruina mors victoris est. Et
ideo summa vi utrimque certatur; ille ut pedem alliget,
in quo casus vincti sibi nocere non possit;
iste ne posteriore extremus pede, aut calle capiatur
angusto, ubi vel ipse se non queat retorquere, et
draconem gravi proterere vestigio, vel sequentis
elephanti auxilium non habere.</p>
          </div3>
<div3>
            <head>41.</head>
            <p>
 Ergo si irrationabilia animalia norunt quibus
<pb n="0173A"/>
sibi aut medicentur herbis, aut subsidiis opem afferant;
homo nescit cui rationabilis sensus innascitur,
aut tam alienus a vero est, ut quae cuique apta sint
usui minime deprehendat: aut ita naturae ingratus
bonis, ut quoniam taurini haustus sanguinis lethalis
est homini, propterea putet laboriosum animal aut
nasci non debuisse, aut sine sanguine debuisse generari,
cujus <emph>49</emph> virtus ad cultum agrorum utilis,
ad usum plaustrorum habilis, ad alimoniam suavis,
diverso munere fulcit agricolas, quibus Deus, si
bona sua norint, universa donavit, dicens: <hi>Germinet
terra herbam feni, spirans semen secundum genus.</hi> 
Non solum enim spontaneam alimoniam comprehendit
quae est in herbis et radicibus, atque in arborum,
reliquisque fructibus: sed etiam eam quae
<pb n="0173B"/>
industria comparatur, et cultu rusticani laboris acquiritur.</p>
          </div3>
<div3>
            <head>42.</head>
            <p>
 Quam decorum autem quod non statim fundere
terras semen jussit et fructus: sed primum germinare,
deinde herbescere campos statuit, postea secundum
proprietatem sui generis semen adolescere,
ut numquam arvorum vacaret gratia, quae grato primum
decore vernarent, postea fructuum suggererent
utilitatem!
</p>
          </div3>
        </div2>

<div2>
          <head>CAPUT X.</head>
<p> <hi>Semina numquam proprie degenerare, cum eorum non
mutetur genus, sed perfectio: lolium enim ac zizania
e frumenti semine nequaquam nasci. Verbum Dei
miram terrae fecunditatem contulisse antequam homo
peccaret; attamen terram etiam nunc ea non prorsus
esse destitutam.</hi> 
<pb n="0173C"/>
          </p>
<div3>
            <head>43.</head>
            <p>
 Sed forte quis dicat: Quomodo secundum genus
terra profert semina, cum plerumque semina
jacta degenerent, et cum bonum triticum fuerit seminatum,
decolor ejus species, et inferior forma
reddatur? Sed hoc si quando accidit, non ad translationem
generis, sed ad aegritudinem quamdam et
inaequalitatem seminis videtur esse referendum. Non
enim desinit esse triticum, si aut frigore aduratur,
aut imbre madidetur: sed specie magis quam genere
colore quoque et corruptione mutatum. Denique
frequenter madidata frumenta in sui generis speciem
revertuntur, si aut sole, aut ignibus torreantur, aut
diligentibus commissa cultoribus, aeris temperie, terrarumque
<pb n="0173D"/>
feracium ubertate foveantur. Itaque reparatur
in sobole, quod degeneraverat in parente.
Unde non periclitamur, ne praeceptum illud Dei cujus
usus naturae inolevit, in reliquum successionis
vitio destitutum sit, cum hodieque in seminibus generis
sui sinceritas reservetur.</p>
          </div3>
<div3>
            <head>44.</head>
            <p>
 Nam lolium et reliqua adulterina semina quae
<pb n="0174A"/>
frugibus saepe miscentur, zizania nuncupari Evangelii
lectione cognovimus <note>(Matth., XIII, 24)</note>: sed ea proprium
quoddam genus habent, non ex tritici semine
in aliud genus seminis decolori mutatione translata,
degenerem traxere naturam. Denique hoc docet Dominus
dicens: <hi>Simile est regnum coelorum homini qui
seminavit bonum semen in agro suo: cum autem dormirent
homines, venit inimicus ejus, et superseminavit
zizania inter triticum <note>(Ibid.)</note>
            </hi>. Advertimus utique quod
zizania et triticum ut nominibus, ita et genere videantur
esse discreta. Denique et servi dixerunt ad
patremfamilias: <hi>Domine, nonne bonum semen seminasti
in</hi> <emph>50</emph> <hi>agro tuo? Unde ergo habet zizania?
Et ait illis: Inimicus homo hoc fecit <note>(Ibid., 27)</note>
            </hi>.
Aliud enim est semen diaboli, aliud semen est Christi
<pb n="0174B"/>
quod seritur ad justitiam. Denique aliud Filius hominis,
aliud diabolus seminavit. Adeo diversa natura
utriusque seminis, ut contrarius seminator sit. Quod
seminat Christus, regnum est Dei: quod seminat
diabolus, peccatum est. Quomodo igitur potest unius
generis esse regnum atque peccatum? Sic est, inquit,
regnum Dei, quemadmodum si homo jactet semen super
terram.</p>
          </div3>
<div3>
            <head>45.</head>
            <p>
 Est et homo qui seminat verbum, de quo scriptum
est: <hi>Qui seminat, verbum seminat <note>(Marc. IV, 14)</note>
            </hi>.
Hic homo verbum seminavit super terram, quando
dixit: <hi>Germinet terra herbam,</hi> et subito terrarum germina
pullularunt, et diversae rerum species refulserunt.
Hinc pratorum virens gratia abundantiam pabuli
ministravit: inde camporum spica flavescens,
<pb n="0174C"/>
imaginem pelagi fluctuantis commotione segetis uberioris
expressit. Sponte omnes fructus terra suggessit:
etsi arata sine cultore esse non poterat, nondum
enim erat formatus agricola; inarata tamen opimis
messibus redundabat, et haud dubito an majore proventu.
Siquidem nec cultoris desidia terrarum destituere
poterat ubertatem. Nunc enim fecunditas unicuique
pro merito laboris acquiritur, ubi cultus spectatur
agrorum; et negligentia vel offensa, aut diluviis
pluviarum, aut terrarum ariditatibus, aut grandinis
jactu, aut quacumque ex causa, soli uberis sterilitate
mulctatur. Tunc autem proventu spontaneo
terra fructus locis omnibus invehebat; quoniam is
praeceperat, qui universorum est plenitudo. Verbum
enim Dei fructificabat in terris, nec ullo adhuc erat
<pb n="0174D"/>
terra damnata maledicto. Antiquiora enim mundi
nascentis exordia, quam nostra peccata sunt; et recentior
culpa propter quam condemnati sumus in
sudore vultus nostri panem manducare, sine sudore
alimenta nescire.</p>
          </div3>
<div3>
            <head>46.</head>
            <p>
 Denique hodieque fecunditas terrae veterem
affluentiam spontaneae usu fertilitatis operatur. Quam
<pb n="0175A"/>
multa sunt enim quae adhuc sponte generantur. Sed
etiam in his ipsis quae manu quaeruntur, magna ex
parte manent nobis divina beneficia, ut frumenta ipsa
quiescentibus inferantur. Quod propositae docet lectionis
exemplum, dicente Domino: <hi>Quia sic est regnum
Dei quemadmodum si homo jaciat semen super terram,
et obdormiat,</hi> inquit, <hi>et exsurgat nocte et die, et
semen germinet, et increscat, dum nescit ille <note>(Marc., IV,
26)</note>
            </hi>. Ultro enim terra fructificat, primo herbam,
deinde spicam, deinde plenum triticum in spica. Et
cum produxerit fructum, statim mittit falcem, quoniam
adest messis. Dormienti igitur tibi, o homo, et
nescienti fructus suos ultro terra producit. Dormis
et surgis, et frumenti per noctem incrementa miraris.
<emph>51</emph> </p>
          </div3>
        </div2>

<div2>
          <head>CAPUT XI.</head>
<p> <hi>De ortu arborum: atque inibi de rosa quae primo
sine spinis nata, illis postmodum inhorruit, et vitae
nostrae speculum facta est.</hi> 
<pb n="0175B"/>
          </p>
<div3>
            <head>47.</head>
            <p>
 Diximus de herba feni, nunc dicamus de ligno
fructuoso faciente fructum secundum genus, cujus
semen ejus in ipso sit. Dixit et facta sunt, et subito,
ut supra floribus, herbarumque viriditatibus, ita hic
nemoribus terra vestita est. Concurrerunt arbores,
consurrexere silvae, vertices repente montium fronduerunt.
Hinc pinus, hinc cupressus in alta se extulerunt
cacumina, cedri et piceae convenerunt. Abies
quoque non contenta terrenis radicibus atque aerio
vertice, etiam casus marinos tuto subitura remigio,
<pb n="0175C"/>
nec solum ventis, sed etiam fluctibus certatura processit.
Nec non et laurus assurgens odorem suum
dedit numquam suo exuenda velamine. Umbrosae
quoque ilices verticem protulerunt, inhorrentem
comam hibernis quoque temporibus servaturae. Hoc
enim in singulis privilegium natura denuit in reliquum,
quod sub ictu mundi surgentis accepit: et inde
manet sua ilicibus praerogativa, manet cupressibus,
ut nulli venti eas crinis sui honore despolient.</p>
          </div3>
<div3>
            <head>48.</head>
            <p>
 Surrexerat ante floribus immixta terrenis sine
spinis rosa, et pulcherrimus flos sine ulla fraude vernabat:
postea spina sepsit gratiam floris, tamquam
humanae speculum praeferens vitae, quae suavitatem
perfunctionis suae finitimis curarum stimulis saepe
compungat. Vallata est enim elegantia vitae nostrae,
<pb n="0175D"/>
et quibusdam sollicitudinibus obsepta, ut tristitia adjuncta
sit gratiae. Unde cum unusquisque aut suavitate
rationis, aut prosperioris cursus successibus gratulatur,
meminisse culpae eum convenit, per quam
nobis in paradisi amoenitate florentibus spinae mentis,
<pb n="0176A"/>
animaeque sentes jure condemnationis ascripti
sunt. Irrutiles igitur licet, o homo, aut splendore nobilitatis,
aut fastigio potestatis, aut fulgore virtutis,
semper tibi spina proxima est, semper est sentis,
semper inferiora tua respice, super spinas germinas,
nec prolixa gratia manet: brevi unusquisque
decurso aetatis flore marcessit.
</p>
          </div3>
        </div2>

<div2>
          <head>CAPUT XII.</head>
<p> <hi>Laudatur vitis, et cum Ecclesia comparatur: nec non
exemplum ejus nobis ad imitationem proponitur.</hi> </p>
<div3>
            <head>49.</head>
            <p>
 Sane ut caduca tibi noveris communia esse
cum floribus, ita etiam laeta cum vitibus, quibus generatur
vinum, quo cor hominis laetificatur. Atque
utinam, o homo, hujus generis imiteris exemplum,
<pb n="0176B"/>
ut ipse tibi laetitiam jucunditatemque fructifices! In
te ipso suavitas tuae gratiae est, ex te pullulat, in te
manet, intus <emph>52</emph> tibi inest, id est, in te ipso quaerenda
jucunditas tuae est conscientiae. Ideo ait: <hi>Bibe
aquam de tuis vasis, et de puteorum tuorum fontibus <note>(Prov., V, 15)</note>
            </hi>.
Primum omnium nihil gratius florentis
odore vitis. Siquidem de flore earum succus expressus
poculi genus conficit, quod et voluptati et saluti
sit. Deinde quis non miretur ex acini vinacio vitem
usque in arboris summum cacumen prorumpere,
quam velut quodam amplexu fovet, et quibusdam brachiis
ligat, et circumdat lacertis, pampinis vestit,
sertis uvarum coronat? Quae ad imitationem vitae
nostrae primum vivam defigit radicem, deinde quia
natura flexibilis et caduca est, quasi brachiis quibusdam,
<pb n="0176C"/>
ita et claviculis quidquid apprehenderit,
stringit, hisque se erigit et attollit.</p>
          </div3>
<div3>
            <head>50.</head>
            <p>
 Hujus est similis plebs Ecclesiae, quae velut
quadam fidei radice plantatur, et reprimitur humilitatis
propagine, de qua pulchre ait Propheta: <hi>Vineam
ex Aegypto transtulisti, et plantasti radices ejus, et replesti terram: operuit montes umbra ejus, et arbusta
ejus cedros Dei: extendisti palmites ejus usque
ad mare, et usque ad flumen propagines ejus 
 <note>(Ps.
LXXIX, 9)</note>
            </hi>. Et per Esaiam ipse Dominus locutus est
dicens: <hi>Vinea facta est dilecto in cornu, in loco uberi:
et maceriam circumdedi, et circumfodi vineam Sorech,
et aedificavi turrim in medio ejus <note>(Esa., V 1 et seq.)</note>
            </hi>.
Circumdedit enim eam velut vallo quodam coelestium
praeceptorum, et angelorum custodia. Immittet
<pb n="0176D"/>
enim angelus Domini in circuitu timentium eum. Posuit
in Ecclesia velut turrim apostolorum et prophetarum
atque doctorum, qui solent pro Ecclesiae pace
praetendere. Circumfodit eam, quando exoneravit
terrenarum mole curarum. Nihil enim magis mentem
<pb n="0177A"/>
onerat, quam istius mundi sollicitudo et cupiditas vel
pecuniae vel potentiae. Quod tibi demonstratur in
Evangelio <note>(Luc., XIII, 11)</note>, cum legis, quia illa mulier
quae habebat spiritum infirmitatis, inclinata erat ut
sursum respicere non posset. Curvata enim erat anima
ejus, quae inclinabatur ad terrena compendia, et
coelestem gratiam non videbat. Respexit eam Jesus,
et vocavit, et statim mulier onera terrena deposuit.
Illis cupiditatibus etiam illos oneratos fuisse demonstrat,
quibus ait: <hi>Venite ad me, omnes qui laboratis, et
onerati estis, et ego vos reficiam <note>(Matt. XI, 28)</note>
            </hi>. Ergo
illa anima mulieris quasi circumfossa respiravit, et
erecta est.</p>
          </div3>
<div3>
            <head>51.</head>
            <p>
 Sed eadem vitis ubi circumfossa fuerit, religatur
et erigitur, ne reflectatur in terram. Reciduntur
<pb n="0177B"/>
alia sarmenta, alia propagantur: reciduntur quae
inani effusione luxuriant, propagantur ea quae bonus
agricola judicaverit fructuosa. Quid ego adminiculorum
ordines, jugationisque describam gratiam, quae
vere atque manifeste aequalitatem docent in Ecclesia
esse servandam, ut nemo se dives aut honoratus extollat,
nemo pauper dejiciat, ignobilisque desperet?
Omnibus sit in Ecclesia par atque una libertas, omnibus
impertiatur justitia communis <emph>53</emph> et gratia.
Ideo turris in medio est, quae exemplum de illis rusticanis,
de illis circumferat piscatoribus, qui virtutum
arcem tenere meruerunt: quorum exemplis noster
erigatur affectus, neque humi vilis et despicabilis
jaceat; sed uniuscujusque mens ad superiora se subrigat,
ut audeat dicere: Nostra autem conversio in
<pb n="0177C"/>
coelis est. Unde ne aliquibus procellis saeculi possit
reflecti, et tempestate deduci, claviculis illis et circulis
quasi amplexibus charitatis proximos quosque
complectitur, et in eorum conjunctione requiescit.
Charitas est igitur quae nos superioribus nectit, coeloque
inserit. Qui enim manet in charitate, Deus in
eo manet. Unde et Dominus ait: <hi>Manete in me, et ego
in vobis. Sicut palmes non potest fructum afferre a se,
nisi manserit in vite; sic et vos, si in me non manseritis.
Ego sum vitis, vos palmites estis <note>(Joan., XV, 4)</note>
            </hi>.</p>
          </div3>
<div3>
            <head>52.</head>
            <p>
 Evidenter igitur exemplum vitis ad nostrae
vitae institutionem arcessendum esse signavit, quae
primum veris tepefacta temperie gemmare perhibetur:
deinde ex ipsis sarmentorum articulis fructum
emittere, de quibus oriens uva formatur, paulatimque
<pb n="0177D"/>
augescens immaturi partus retinet acerbitatem, nec
potest nisi matura jam et cocta dulcescere. Vestitur
interea viridantibus pampinis vinea, quibus et adversum
frigus, omnemque injuriam non exiguo munitur
subsidio, et a solis ardore defenditur. Quid autem
<pb n="0178A"/>
eo vel spectaculo gratius, vel fructu est dulcius, videre
serta pendentia velut quaedam speciosi ruris
monilia, carpere uvas vel aureo colore vel purpureo
renitentes? Hyacinthos caeterasque gemmas fulgere
existimes, coruscare indicos, albarum emicare
gratiam. Nec advertis ex his admoneri te, homo, ne
immaturos fructus tuos dies supremus inveniat, aut
plenae tempus aetatis opera imparata dedeceant.
Acerbus enim fructus amarior esse consuevit; nec
potest dulce esse, nisi quod ad maturitatem perfectionis
adoleverit. Huic viro perfecto nec frigus horridae
mortis, nec sol iniquitatis nocere consuevit;
quia obumbrat eum gratia spiritalis, et omnia mundanae
cupiditatis et corporeae libidinis restinguit incendia,
defendit ardores. Laudent te quicumque
<pb n="0178B"/>
conspiciunt, et agmina Ecclesiae velut quaedam palmitum
serta mirentur: spectent singuli fidelium
pulchra animarum monilia: delectentur maturitate
prudentiae, splendore fidei, confessionis decore, justitiae
pulchritudine, ubertate misericordiae, ut dicatur
tibi: <hi>Uxor tua sicut vitis abundans in lateribus
domus tuae <note>(Ps. CXXVII, 3)</note>
            </hi>; eo quod redundantiam
vitis fructiferae, copiosae munere liberalitatis imiteris.
</p>
          </div3>
        </div2>

<div2>
          <head>CAPUT XIII.</head>
<p> <hi>De arborum utilitate, ac diversitate; de ratione illas
jugandi ac medicandi; postremo de arboreorum succorum
proprietatibus: cum morali ad singula expositione.</hi> </p>
<div3>
            <head>53. </head>
<p>
              <pb n="0178C"/>Sed quid ego in sola vite immoror, cum omnia
genera arborum utilia sint, alia <emph>54</emph> ad fructum nata,
alia ad usum data? Nam et quibus non est fructus uberior,
tamen usus pretiosior est. Cedrus suspendendis
tectorum apta culminibus, eo quod hujusmodi materies
et procera sit spatiis, nec onerosa parietibus.
Lacunaribus quoque comendisque fastigiis habilis est
cupressus. Unde et Ecclesia dicit in Canticis: <hi>Trabes
domorum nostrarum cedrinae, lacunaria nostra cupressina <note>(Cant., I, 16)</note>
              </hi>;
in his esse declarans decora sui
ornamenta fastigii, qui quasi trabes verticem Ecclesiae
sua virtute sustineant, et fastigium ejus exornent.
Laurus et palma ad insigne victoriae. Lauro victorum
capita coronantur, palma manus victricis ornatus est.
Unde et Ecclesia ait: <hi>Dixi, ascendam in palmam, tenebo
<pb n="0178D"/>
altitudines ejus <note>(Cant., VII, 8)</note>
              </hi>. Quae eminentiam videns
Verbi. et sperans quod ad ejus altitudinem possit
ascendere et scientiae summitatem, dicit: <hi>Ascendam
in palmam;</hi> ut omnia inferiora relinquat, et ad
superiora contendat, ad bravium Christi, ut suaves
<pb n="0179A"/>
ejus fructus carpat et gustet. Suavis enim virtutis est
fructus. Populus quoque coronis arbor umbrosa victricibus,
et salix lenta vitibus habilis vinciendis,
quid aliud mystice declarant, nisi bona esse Christi
vincula, quae nocere non soleant, vincula gratiae,
vincula charitatis, ut unusquisque suis vinculis glorietur,
sicut gloriabatur et Paulus, dicens: <hi>Paulus
vinctus Jesu Christi <note>(Philem. I, 1)</note>
              </hi>? His ligatus vinculis
dicebat: <hi>Quis nos separabit a charitate Christi <note>(Rom. VIII, 35)</note>
              </hi>?
Vinculis abstinentiae, vinculis charitatis.
His ligatus vinculis etiam David ait: <hi>In salicibus,
in medio ejus suspendimus organa nostra <note>(Ps. CXXXVI, 2)</note>
              </hi>.
Buxus quoque elementorum apicibus
utilis exprimendis, levi materia usum manus
puerilis informat. Unde ait Scriptura: <hi>Scribe in buxo</hi> 
<pb n="0179B"/> <note>(Esa., XXX, 8)</note>.
Simul ut admoneat te ipsa materia
quae semper viret, nec umquam foliis exuitur suis,
ne umquam spei tuae dissimulatione nuderis, sed
semper tibi per fidem germinet spes salutis.</p>
          </div3>
<div3>
            <head>54.</head>
            <p>
 Quid ego enumerem quanta varietas arborum,
quam diversus in singulis et pulcher ornatus, quam
patulae fagi, quam procerae abietes, quam comantes
pinus, quam umbrosae ilices, quam populi bicolores,
quam nemorosa et rediviva castanea, quae simul ut
excisa fuerit, tamquam silvam ex se pullulare consuevit;
quemadmodum in arboribus ipsis aetas aut
senilis, aut novella deprehenditur; junioribus enim
exiliores rami, antiquioribus validiora et nodosa
sunt brachia: illis folia levigata atque diffusa, istis
contractiora et aspera. Sunt etiam arbores quae senili
<pb n="0179C"/>
atque emortua radice successionem sui, si forte
caedantur, reparare non noverint: aliae quibus aut
juventus viret, aut natura fecundior est, quibus excisio
lucro potius quam detrimento sit, ut per plures
sui rediviva successione removentur haeredes.</p>
          </div3>
<div3>
            <head>55.</head>
            <p>
 Est etiam, quod mireris, ipsis sexus in pomis,
est discretio sexus in arboribus. Nam videas palmam
quae dactylos generat, plerumque inclinantem ramos
suos et subjicientem, et concupiscentiae atque amplexus
speciem praetendentem <emph>55</emph> ei arbori, quam
marem palmam appellant pueri rusticorum. Illa ergo
palma leminea est, et sexum suum subjectionis specie
confitetur. Unde locorum cultores praejaciunt
ramis ejus dactylorum vel palmitum semina masculorum,
quibus illi femineae arbori velut quidam
<pb n="0179D"/>
sensus perfunctionis infunditur, et expetiti concubitus
gratia repraesentatur. Quo munere donata rursus
erigitur, et elevat ramos suos, et in veterem statum
comam suam rursus attollit. De ficu quoque eadem
opinio est. Ideoque plerique secundum domesticam
et fructiferam ficum agrestem ficulneam feruntur
inserere, eo quod cito fructus fecundae illius et domesticae
ficus vel aura tentati aliqua, vel aestu defluere
ferantur in terram. Unde gnari hujus remedii
<pb n="0180A"/>
grossis arboris agrestis alligatis ad illam feracem
arborem, medentur ejus infirmitati; ut possit fructus
proprios reservare, jamjamque si deforent
remedia, lapsuros. Quo admonemur velut quodam
aenigmate naturae non refugere eos, qui a nostra fide
et consortio separati sunt; eo quod et gentilis qui
fuerit acquisitus, quo gravior fuerit assertor erroris,
eo vehementior possit fidei defensor exsistere; et si
quis de haereticis convertatur, velut confirmet eam
partem in quam se commutata opinione contulerit,
maxime si habeat aliquid naturae directum, ut vivida
possit esse ejus sententia, si adminiculetur ei attentio
sobrietatis, observantia castitatis. Profunde ergo
circa eum studium tuum, ut similitudine fructiferae
illius ficus de praesentia et conjunctione agrestis illius
<pb n="0180B"/>
arboris tuam possis corroborare virtutem. Ita enim
tua nec dissolvetur intentio, et diligentiae fructus et
gratiae reservabitur.</p>
          </div3>
<div3>
            <head>56.</head>
            <p>
 Quam multa sunt autem quae doceant naturalem
duritiam posse diligentiae studio temperari, quibus
affert cultus ruralis exemplum! Nam plerumque
cito florent mala granata, et fructum afferre non
possunt, nisi congruis peritorum remediis excolantur:
plerumque succus vanescit interior, et fortis species
ejus pulchra praetenditur. Quae non immerito comparatur
Ecclesiae, ut habes in Canticis ad Ecclesiam
dictum: <hi>Ut cortex mali punici genae tuae <note>(Cant., IV, 3)</note>
            </hi>.
Et infra: <hi>Si floruit vitis, floruerunt mala granata <note>(Cant., VII, 12)</note>
            </hi>.
Ecclesia enim bonum fidei fulgorem
confessionisque praetendit, tot martyrum sanguine
<pb n="0180C"/>
speciosa, et quod est amplius Christi cruore dotata;
simul plurimos intra se fructus usu istius pomi sub
una munitione conservans, et virtutum negotia multa
complectens. Sapiens enim spiritu celat negotia.
Amygdalis quoque hoc genere medicari feruntur
agricolae, ut ex amaris dulces fiant fructus, ut et
terebrent ejus radicem arboris, et in medium inserant
surculum ejus arboris quam Graeci <foreign xml:lang="greek">πεύκην,</foreign> nos
piceam dicimus; quo facto succi amaritudo deponitur.
Ergo si agricultura convertit stirpium qualitates,
nonne studia doctrinae, et disciplinae attentio mitigare
possunt quaslibet aegritudines passionum? <emph>56</emph> 
Nemo ergo positus vel in adolescentiae vel intemperantiae
lubrico, de sui conversione desperet. Ligna plerumque
in meliores vertuntur usus, et non possunt
<pb n="0180D"/>
hominum corda mutari?</p>
          </div3>
<div3>
            <head>57.</head>
            <p>
 Docuimus non solum inter diversi generis arbores
esse fructuum diversitates, sed plerumque in
eadem specie arborum compugnare sibi fructus. Alia
enim species masculorum, alia femineorum fructuum,
sicut de dactylis supra diximus. Quis autem
possit comprehendere varietatem, speciem gratiamque
pomorum, singulorum quoque utilitatem fructuum,
succorumque proprietatem, quae cuique rei
<pb n="0181A"/>
apta videantur, quemadmodum aegris visceribus hominum
amariora poma medicentur, et inflationem
asperitatemque interiorem temperent, quemadmodum
rursus humorum aspera pomorum dulcibus
temperentur? Denique ea medicina antiquior, quae
herbis curare consuevit et succis; nec ulla firmior
sanitas, quam quae salubribus reformatur alimentis.
Unde secundum naturam docemur, quia sola nobis
esca medicina est. Herbis certe ulcera aperta clauduntur,
herbis curantur interna. Ideoque medicorum
est opus herbarum potestates noscere. Hinc enim
medendi usus inolevit.
</p>
          </div3>
        </div2>

<div2>
          <head>CAPUT XIV.</head>
<p> <hi>De simplicium pomorum differentia, foliorumque diversitate:
ubi praecipue de pampino, et folio ficus;
deque variis aliorum foliorum figuris.</hi> 
<pb n="0181B"/>
          </p>
<div3>
            <head>58.</head>
            <p>
 Sed ut ad simplicia poma revocemus stylum,
alia sunt quae coquuntur sole, alia quae testis aut
corticibus clausa complentur. Mala et pyra, uvarum
quoque genera omnia nuda objecta sunt soli: nucis
autem et nucleae, nuclei quoque fructus et testa
opertus et cortice, alitur tamen et ipse calore solis
atque nutritur; et quantum pineae densitate nucleus
absconditur, tantum solis calore nutritur.</p>
          </div3>
<div3>
            <head>59.</head>
            <p>
 Quanta deinde Domini providentia, ut ubi
mollior fructus, ibi folii crassitudo validius tegumentum
tuendo deferat pomo, quod videmus in
fructu ficulneae. Delicatiora itaque validioribus munienda
sunt, ut et ipse quoque Dominus per Hieremiam
<pb n="0181C"/>
docet, dicens: <hi>Sicut ficus istas bonas recognoscam
translatos Juda, quos emisi de loco isto in
terram Chaldaeorum in bona, et confirmabo oculos meos
super illos in bona <note>(Hier. XXIV, 5)</note>
            </hi>. Tamquam delicatos
enim velut quodam misericordiae suae validiori sepsit
tegmine, ne teneri fructus maturius interirent.
Denique de ipsis etiam in posterioribus dicit: <hi>Delicati
mei ambulaverunt vias asperas <note>(Baruc., IV, 26)</note>
            </hi>.
Quibus infra ait: <hi>Constantes estote filii, et clamate ad
Deum <note>(Ibid., 27)</note>
            </hi>. Hoc enim solum adversus omnes
procellas atque injurias inviolabile tegmen, impenetrabile
munimentum est. Ubi ergo teneri fructus, ibi
crassiora tegmina et munimenta foliorum. Contra
autem ubi fructus validiores, <emph>57</emph> ibi teneriora folia, ut
malus arbor docet. Pomum enim validius non multo
<pb n="0181D"/>
indiget protectionis auxilio; nam ipsa protectionis
crassioris umbra pomo nocere plus posset.</p>
          </div3>
<div3>
            <head>60.</head>
            <p>
 Denique doceat nos pampinus naturae gratiam,
et divinae sapientiae interna mysteria. Videmus
enim ita scissum atque divisum, ut trium foliorum
speciem videatur ostendere: ita pars media distincta
est, ut nisi inferioribus haereret, separata spectantibus
<pb n="0182A"/>
videretur. Ea autem ratio videtur servata naturae,
ut et solem facilius admittat, et umbram obtexat.
Denique procerius media pars ejus extenditur,
et in ipsa summitate tenuatur, ut plus pulchritudinis
quam tegumenti praeferat. Etenim bravii speciem
videtur effingere, significans quod uva inter pendentes
caeteros fructus habeat principatum, cui tacito
quodam judicio naturae, sed evidenti indicio innascitur
species et praerogativa victoriae. Secum igitur
habet bravium suum, quo et munimen sibi praebetur
adversum injurias aeris, pariterque imbrium
violentiam, et impedimentum non affertur ad recipiendum
solis calorem, quo tepefacta alitur, coloratur,
augetur. Ficulneae quoque folium, aeque prope
ut pampinus, quadrifida interscinditur divisione:
<pb n="0182B"/>
quod eo clarius videtur, quo majus est folium, sane
non ita ut pampinus vel ora omni, vel summitate
crispanti. Sicut enim in ficulneae folio crassitudo
validior, ita in pampino species elegantior. Crassitudo
igitur folii proficit ad tempestatis injuriam repellendam,
intercisio ad fructus gratiam vaporandi.
Denique hoc genus pomi grandinem non cito, maturitatem
cito sentit; quia et latere videtur adversum
injurias, et patere ad gratiam.</p>
          </div3>
<div3>
            <head>61.</head>
            <p>
 Quid ego foliorum describam diversitates
quemadmodum alia rotunda, alia longiora, alia flexibilia,
alia rigidiora sint, alia nullis facile ventis
labentia, alia quae levi motu decutiantur aurarum?
</p>
          </div3>
        </div2>

<div2>
          <head>CAPUT XV.</head>
<p> <hi>Stupenda aquae diversitas! Inde et fructuum qui ea
nutriuntur, differentia nascitur; et stillantium ex
arboribus lacrymarum discrepantia: quibus accuratioris
perscrutationis excusatio subjungitur.</hi> 
<pb n="0182C"/>
          </p>
<div3>
            <head>62.</head>
            <p>
 Inexplicabile est singularum rerum exquirere
velle proprietates, et vel diversitates earum manifesta
testificatione distinguere, vel latentes occultasque
causas indeficientibus aperire documentis. Una
nempe atque eadem est aqua, et in diversas plerumque
sese mutat species: aut inter arenas flava, aut
inter cautes spumea, aut inter nemora viridantior,
aut inter florulenta discolor, aut inter lilia fulgentior,
aut inter rosas rutilantior, aut in gramine liquidior,
aut in palude turbidior, aut in fonte perspicacior,
aut in mari obscurior, assumpto locorum quibus
<pb n="0182D"/>
influit colore, decurrit. Rigorem quoque pari ratione
commutat, ut inter <emph>58</emph> vaporantia ferveat, inter
umbrosa frigescat, sole repercussa exaestuet, nivibus
irrigata glaciali humore canescat. Quemadmodum
autem sapor ejus ipse convertitur, ut nunc asperior,
nunc amarior, nunc vehementior, nunc austerior,
nunc dulcior pro specierum quibus infusa fuerit qualitate
<pb n="0183A"/>
varietur? Asperatur immaturioribus succis,
tunso cortice nucis, foliisque contritis, amarior fit
absinthio, vino vehementior, austerior alliis: gravescit
veneno, melle dulcescit. Si vero ei lentiscum,
terebinthi quoque fructus, vel nucis interior pars
misceatur, in olei mollem naturam facile transfunditur.
Cum sit autem altrix omnium virgultorum, diversos
singulis usus ministrat. Si radices alluat vel
nubibus fusa descendat, discretas dat omnibus vires,
radicem impinguat, caudicem provehit, ramos diffundit,
folia virescere facit, fructuum alit semina,
pomum augere consuevit. Ergo cum eadem sit omnium
nutrix, alia arborum genera tristiores ferunt
succos, alia dulciores, alia tardos, alia praematuros.
Ipsae quoque inter se discrepant suavitate. Alia suavitas
<pb n="0183B"/>
est in vinea, alia in olea, alia in cerasis, alia in
fleu, discreta in malo, dispar in dactylo.</p>
          </div3>
<div3>
            <head>63.</head>
            <p>
 Tactus ipse aquae alibi lenis, alibi asperior,
plerumque pinguior est. Pondere quoque distat frequenter
ut specie. Nam plerisque locis gravior, plerisque
levior aestimatur. Non mirum igitur si cum
ipsa in se discrepet, discrepent etiam inter se lacrymae
arborum, quae ejusdem aquae alluvione generantur.
Et cum una sit omnium causa, diversus singularum
usus, diversa natura est. Aliam vim habet
cerasi arboris lacryma, aliam lentisci. Disparem
quoque balsami guttam odorata Orientis ligna sudare
produntur: diversum quoque lacrymarum genus virgulta
ferularum in Aegypto ac Libya quadam vi naturae
secretioris illacrymant. Quid autem tibi referam,
<pb n="0183C"/>
clementem licet esse sermonem, quod electrum
lacryma virgulti sit, et in tantae materiae soliditatem
lacryma durescat? Nec levibus id astruitur testimoniis,
quando folia aut surculorum minutissimae
portiones, aut exigua quaedam animantium genera
in electro saepe reperiantur, quae videtur, cum adhuc
gutta esset mollior, recepisse et solidata tenuisse.</p>
          </div3>
<div3>
            <head>64.</head>
            <p>
 Sed quid ego vili sermone decerno cum alta
atque pretiosa ratione naturae, cum iste sermo
humano alatur ingenio, naturam autem omnium providentia
divina formaverit? Unde velut habenis quibusdam
verborum cohibenda diffusio est; ne quod
Salomoni specialiter sapientiae munere divinitus videtur
esse collatum, usurpatorie videamur exponere
differentias arborum et virtutes radicum, et quaecumque
<pb n="0184A"/>
sunt abscondita et improvisa, sicut scriptum
est <note>(III Reg., IV, 33)</note>, quae nec ab ipso tamen manifestata
produntur; ut mihi videatur potuisse eum disputare
de virgultorum generibus, non potuisse tamen
plenius omnes creaturae explicare rationes.
<emph>59</emph> </p>
          </div3>
        </div2>

<div2>
          <head>CAPUT XVI.</head>
<p> <hi>Quomodo ad vocem Domini subito omne virgultorum
genus efflorescens victum, delicias ac medicinam
ministraverit. Quo etiam modo plantae omnes aut semen,
aut aliquid quod seminis vicem suppleat, in
se habeant. De magna Dei virtute in singulis; ubi
speciatim de pinea ac myricis.</hi> </p>
<div3>
            <head>65.</head>
            <p>
 Quod si irriguis aquarum plerumque et segetes
laetiores sunt, et virides fabae, et hortorum multiplex
<pb n="0184B"/>
suscitatur et resuscitatur gratia, si viridantibus
thoris fluviorum exundantium ripa decoratur;
quemadmodum ad verbum Domini, quod omni aquarum
cursu est redundantius, subito creatura virgultorum
omnis effloruit? Festinarunt campi non commissam
sibi frugem edere, ignorata horti olerum genera,
florum miracula germinare, ripae fluminum se
vestire myrtetis: properaverunt arbores cito surgere,
cito se in florem induere, victum hominibus,
pecori pabulum ministrare. Fructus communis est
omnibus, usus quoque est datus omnibus. Simul
utrumque arbores germinarunt, aliud quo vesceremur,
aliud quo refrigerante umbra defenderemur a
sole. Cibus in fructu, usus amoenitatis in folio; tamen
quia praescia erat providentia Creatoris, quod
<pb n="0184C"/>
fructum sibi maxime humana aviditas vindicaret,
reliquis providit animantibus, ut specialem his donaret
alimoniam. Itaque esca his non mediocris in
foliis est, corticibusque silvestribus: ea quoque quae
ad usum medendi proficerent, id est, succi, lacrymae,
surculi pariter ministrata sunt. Itaque illa quae
post experimento, usu et exemplo utilia cognovimus,
ea a principio Creator cui usui apta donaret,
praescientiae suae majestate de sinu terrarum jussit
exire.</p>
          </div3>
<div3>
            <head>66.</head>
            <p>
 Et quia jussit Dominus, ut germinaret terra herbam
feni, et lignum fructiferum, faciens fructum secundum
genus, cujus semen ejus in eo (ne forte quis
dicat in multis arboribus, neque fructum, neque semen
videri, et putet divinum in aliquo vacillare praeceptum,
ut a veritate sit devium) illud advertat, quia nequaquam
<pb n="0185A"/>
fieri potest, ut non aut seminibus utantur
universa gignentia, aut habeant aliqua quae videantur
cum virtute seminum convenire: idque si quis
diligenter intendat, manifesta testificatione poterit
comprehendere. Nihil videntur seminis habere salices;
habent tamen in foliis granum quoddam quod
habeat virtutem seminis, ut eo commisso terris, tamquam
posito surgat arbor de surculo; et tamquam
de semine se exsuscitet. Grano itaque illo radix primum
coalescit: de radice pullulat non solum salicis,
sed etiam reliquarum ad similitudinem hujusmodi generis <emph>60</emph> 
 arborum silva. Habet autem et radicis
generatio virtutem seminis; unde plerique ea satione
incrementum sui memoris propagarunt.</p>
          </div3>
<div3>
            <head>67.</head>
            <p>
 Magna Dei virtus in singulis. Nec miretur aliquis
<pb n="0185B"/>
si in virgultis magnam Dei dixi esse virtutem.
Siquidem magnam suam virtutem in locustis esse dixit
et brucho, eo quod divinae majestatis offensa magno
moderamine sterilitatis Judaicae atque inopiae
solveretur. Magna enim virtus patientia, magna virtus
providentia. Indigni etenim erant, qui uterentur
fecunditate terrena, qui terrarum laeserant creatorem.
Et vere magnus, qui miserabili fame nefas
tantae impietatis ulciscitur. Itaque si magna virtute
Dei sterilem bruchum terra generavit, quanto magis
virtute magna, quae fecunda sunt, procreat!</p>
          </div3>
<div3>
            <head>68.</head>
            <p>
 Quis pineam videns non stupeat tantam divino
praecepto artem inolitam, impressamque naturae:
quemadmodum ab ipso centro distantibus licet mensuris
pari assurgat glutino, quo proprios fovet fructus?
<pb n="0185C"/>
Itaque per circuitum eadem species et ordo servatur,
et quidam in singulis plagis nucleorum partus
exuberat, atque in orbem redit fructus et gratia.
Itaque in pinea ista imaginem sui natura videtur
exprimere, quae a primo illo divino coelestique mandato
privilegia accepta custodit, et partus suos quadam
annorum vice et ordine refert, donec consummatio
temporis impleatur.</p>
          </div3>
<div3>
            <head>69.</head>
            <p>
 Sed ut in hoc fructu gratam speciem sui signat;
ita etiam in myricis, id est, humilibus virgultis
figuram improbae calliditatis expressit. Sicut enim
duplici corde viri ubique praesto sunt, et gratiam
simplicitatemque apud bonos praetendunt, et vitiosissimis
glutinantur: ita etiam et in aquosis et in
desertis contrario quodam usu haec virgulta nascuntur.
<pb n="0185D"/>
Unde et Hieremias dubia morum atque insincera
myricis comparavit <note>(Hier. XVII, 6)</note>.
</p>
          </div3>
        </div2>

<div2>
          <head>CAPUT XVII.</head>
<p> <hi>Surditate humani cordis increpata, mirabilis Dei providentia
in minimis declaratur; ubi praecipue de
arboribus semper virentibus et illarum differentiis,
tum de primo vitis cultore, ac vini usu disseritur.</hi> </p>
<div3>
            <head>70.</head>
            <p>
 <hi>Germinet,</hi> inquit, <hi>terra herbam virentem,</hi> et
<pb n="0186A"/>
statim omni surgente germine terra completa est.
Et homini dicitur: <hi>Dilige Dominum Deum tuum <note>(Deut.,
VI, 5)</note>
            </hi>, et non est charitas Dei omnium infusa visceribus.
Surdiora corda hominum sunt, quam dura
saxorum. Terra indebitos fructus nobis ministrat,
dum obsecundat auctori: nos debitum munus negamus,
dum non veneramur auctorem.</p>
          </div3>
<div3>
            <head>71.</head>
            <p>
 Vide in parvis quae providentia sit Dei, et <emph>61</emph> 
quia comprehendere non potes, mirare quomodo
alia semper florentia reservaverit, alia mutationes
habere voluerit exspoliationis, et amictus. Inter cana
nivium, pruinas frigorum, viriditatem suam arva
conservant: et cum ipsa tecta sint gelu, partus sui
tamen haud exiguam speciem viriditatis obtexunt.
In ipsis quoque generibus arborum, quae diuturnis
<pb n="0186B"/>
frondibus vestiuntur, non mediocris distantia est.
Servat indumentum suum semper olea, vel pinus,
sed tamen folia sua saepe commutant; nec ea quasi
diuturna, sed quasi succedanea praetendunt suae arboris
pulchritudini, perpetui integritate vestitus vice
muneris obumbrantes. Palma autem virens semper
manet conservatione et diuturnitate, non immutatione
foliorum. Nam quae primo germinaverit folia, ea
sine ulla substitutionis successione conservat. Imitare
ergo eam, o homo, ut dicatur et tibi: <hi>Statura
tua similis facta est palmae <note>(Cant., VII, 7)</note>
            </hi>. Serva viriditatem
pueritiae tuae, et illius innocentiae naturalis,
quam a primordio recepisti, ut plantatus secus decursus
aquarum fructum tuum in tempore tuo habeas
praeparatum, et folium tuum non defluat. Hanc viriditatem
<pb n="0186C"/>
gratiae semper florentis in Christo secuta
Ecclesia dicit: <hi>In umbra ejus concupivi, et sedi <note>(Cant., II, 3)</note>
            </hi>.
Hanc praerogativam doni virentis acceperunt
et Apostoli, quorum nec folium umquam potuit
elabi, ut eorum etiam umbra curaret aegrotos.
Obumbrant enim infirmitates corporis fides mentis,
et florentia merita virtutum. Mane ergo plantatus in
domo Domini, ut in atriis ejus sicut palma floreas,
et ascendat in te gratia Ecclesiae, et sit odor narium
tuarum sicut mala, et fauces tuae sicut vinum optimum <note>(Cant. VII, 9)</note>,
ut inebrieris in Christo.</p>
          </div3>
<div3>
            <head>72.</head>
            <p>
 Bene admonuit iste versiculus repetere pene
intermissum, quia diximus praecepto <emph>62</emph> Domini
vitem etiam pullulasse, quam postea post diluvium a
Noe plantatam esse cognovimus <note>(Gen., IX, 20)</note>. Sic
<pb n="0186D"/>
enim habes, quia Noe agricola erat terrae, et plantavit
vitem, et bibit de vino ejus, et obdormivit.
Non ergo Noe auctor est vitis, sed plantationis. Neque
enim nisi eam reperisset ante generatam, plantare
potuisset. Cultor ergo, non auctor est vitium.
Deus autem qui sciret quod vinum sobrie potatum
sanitatem daret, augeret prudentiam, immodice
sumptum ad vitia causas daret, creaturam dedit,
abundantiam humano arbitrio reservavit; ut parcimonia
<pb n="0187A"/>
naturae esset magisterium sobrietatis, abundantiae
noxiam lapsumque temulentiae sibi ascriberet
humana conditio. Denique et ipse inebriatus est Noe,
et obdormivit consopitus a vino. Itaque per vinum
patuit deformitati qui per diluvium excrevit ad gloriam:
sed Dominus et in eo creaturae suae gratiam
reservavit, ut ejus fructum nobis converteret ad salutem,
ac per eum nobis remissio peccatorum proveniret.
Unde pie Isaac dixit: Odor Jacob, odor agri
pleni, id est, naturalis odor <note>(Gen., XXVII, 27)</note>. Quid
enim pleno rure suavius? Quid vitis odore jucundius?
Quid fabae flore gratius? Unde quamvis ingeniose
<pb n="0188A"/>
quis ante nos dixerit: Non vitem aut ficum Patriarcha
olebat aut frugem, sed virtutum spirabat gratiam;
ego tamen et odorem ipsum terrae simplicem
atque sincerum pro gratia benedictionis accipiam,
quem fraus nulla composuit, sed veritas indulgentiae
coelestis infudit. Denique inter benedictiones sacratissimas
computatur, ut tribuat nobis Dominus a
rore coeli vim vini, olei, atque frumenti: cui est
honor, laus, et gloria, perpetuitas a saeculis, et
nunc et semper, et in omnia saecula saeculorum.
Amen.
</p>
          </div3>
        </div2>
      </div1>

<div1>
        <head>LIBER QUARTUS. DE OPERE QUARTI DIEI.</head>

<pb n="0187"/>
<emph>61</emph> 

<div2>
          <head>CAPUT I (Sermo VI)</head>
<p divs_removed="true"> <hi>Lectorem parat ad creationem solis recte intelligendam,
declinandamque in eo idolomaniam; qua de
re ejusdem cum auctore suo comparationem instituit,
et ordinem quo inter alia creatus est, expendit, subjecta
eleganti terrae prosopopaeia.</hi> 
<pb n="0187B"/>

          </p>
          <div3 moved_from_p="true">
              <head>1.</head>
            <p>
 Qui vindemiam colligit, vasa prius quibus vinum
infunditur, mundare consuevit, ne sors aliqua
vini gratiam decoloret. Quid enim prodest ponere
vitem ordine, fodere quotannis, aut aratris
sulcos ducere, putare, subrigere, adjungere ulmis,
et quodam connubio copulare, si tanto labore vina
quaesita in vase coacescant? Matutinos quoque solis
ortus si quis spectare desiderat, emundat oculos
<pb n="0187C"/>
suos; ne quid pulveris, ne quid purgamentorum
 oculis ejus insidat, quo tuentis bebetetur obtutus;
neve aliqua caligo nebulosa corporeos <emph>62</emph> visus spectantis
obducat. Nobis in lectione exoriendus est sol,
qui ante non fuerit. Primum jam diem sine sole
transivimus: secundum sine sole transegimus: tertium
sine sole confecimus: quarto die jubet Deus
fieri luminaria solem, et lunam, et stellas. Sol incipit,
emunda oculos mentis, o homo, animique interiores
obtutus, ne qua festuca peccati aciem tui
praestringat ingenii, et puri cordis turbet aspectum.
Emunda aurem, ut vase sincero Scripturae divinae
nitida fluenta suscipias, ne qua ingrediatur contagio.
Procedit sol magno jubare diem, magno mundum
complens lumine, vaporans calore. Cave, o homo,
<pb n="0187D"/>
solam ejus perpendere magnitudinem; ne nimius
fulgor ejus visus tuae mentis obcaecet; ut qui e regione
in radium ejus intendit, repercusso lumine
omnem subito amittit aspectum; ac nisi in caeteras
partes vultum suum oculosque convertat, aestimat
<pb n="0188B"/>
se nihil videre, et tuendi munere esse fraudatum: si
vero <emph>63</emph> deflectat obtutum, integrum sibi officium perseverat.
Cave igitur ne et tuum radius ejus exoriens
confundat aspectum. Et ideo prius firmamentum
coeli aspice, quod ante solem factum est: terram
aspice, quae ante quam sol procederet, coepit esse
visibilis atque composita: germina ejus aspice anteriora
solis lumine. Anterior bruchus quam sol,
antiquior herba quam luna. Noli ergo Deum credere,
cui vides Dei munera esse praelata. Tres dies transacti
sunt, et solem nemo quaesivit, et luminis claritas
abundavit. Habet enim et dies suam lucem, quae
praecessor est solis. Non igitur te tanto splendori solis
temere committas. Oculus est enim mundi,
jucunditas diei, coeli pulchritudo, naturae gratia,
<pb n="0188C"/>
praestantia creaturae.</p>
          </div3>
<div3>
            <head>2.</head>
            <p>
 Sed quando hunc vides, auctorem ejus considera:
quando hunc miraris, lauda prius ipsius creatorem.
Si tam gratus est sol consors et particeps
creaturae, quam bonus est sol ille justitiae! Si tam
velox iste, ut rapidis cursibus in die ac nocte lustret
omnia; quantus ille qui ubique semper est, et
majestate sua complet omnia? Si admirabilis qui jubetur
exire, quam supra admirationem qui dicit
soli, et non exoritur, ut legimus <note>(Job IX, 7)</note>? Si
magnus est qui per horarum vices locis aut accedit,
aut decedit quotidie, qualis ille qui etiam cum se
exinaniret, ut nos eum possemus videre, erat lumen
verum, quod illuminat omnem hominem venientem
in hunc mundum? Si praestantissimus, qui objectu
<pb n="0188D"/>
terrae patitur saepe defectus; quantae majestatis qui
ait: <hi>Adhuc semel ego movebo terram <note>(Agg. I, 7)</note>
            </hi>? Illum
terra abscondit; istius motum non potest sustinere,
nisi voluntatis ejus substantia fulciatur. Si caeco
damnum est hujus solis gratiam non videre; quanto
<pb n="0189A"/>
magis peccatori damnum, veri luminis munere
defraudatum, perpetuae noctis tenebras sustinere?</p>
          </div3>
<div3>
            <head>3.</head>
            <p>
 Ergo cum vides solem, attende terram, quae
ante fundata est: attende herbam feni, quae praestat
ordinis privilegio: attende ligna, quae plaudunt quod
priora luminibus coeli esse coeperunt. Numquid merita
feni majora quam solis? Aut numquid potior
ligni praerogativa? Absit ut in sensibilia tanti muneris
praeferamus ministro. Quid igitur praevidit altitudo
sapientiae et scientiae Dei, ut prius inciperent ligna
esse, quam illa duo mundi luminaria, et quidam coelestis
oculi firmamenti; nisi ut cognoscerent omnes
divinae testimonio lectionis terram sine sole posse
esse fecundam? Nam quae potuit sine sole prima rerum
semina germinare, potest utique semina accepta
<pb n="0189B"/>
nutrire, et proprio fotu sine calore solis partus
edere.</p>
          </div3>
<div3>
            <head>4.</head>
            <p>
 Hac igitur voce quadam suorum munerum clamat
natura: Bonus quidem sol, sed ministerio, non
imperio: bonus meae fecunditatis adjutor, sed non
creator: bonus meorum altor fructuum, sed non
auctor. Interdum partus meos et ipse adurit: frequenter
mihi et ipse damno est, plerisque me locis
indotatam relinquit. Non sum ingrata conservo, mihi
est in usum datus, mecum <emph>64</emph> labori est mancipatus,
mecum subjectus est vanitati, mecum corruptionis
subditus servituti. Mecum congemiscit, mecum parturit,
ut veniat adoptio filiorum, et humani generis
redemptio, quo possimus et nos a servitio liberari.
Mecum assistens laudat auctorem, mecum hymnum
<pb n="0189C"/>
dicit Domino Deo nostro. Ubi major ejus est gratia,
ibi mecum est ei commune consortium. Ubi sol benedicit,
ibi terra benedicit. Benedicunt <note>(Ps. CXLVIII,
3 et seq.)</note> ligna fructifera, benedicunt pecora, benedicunt
volucres mecum. In mari positus illum nauta
accusat, me desiderat: in montibus illum pastor declinat,
ad mea germina, ad meas festinat arbores,
quibus exaestuans obumbretur, ad meos fontes sitiens
et lassus accurrit.
</p>
          </div3>
        </div2>

<div2>
          <head>CAPUT II.</head>
<p> <hi>Solem Dei Filio servire, a quo ad ornamentum coelicum
aliis luminibus creatus fuit. Fecunditatem a Deo terris
inditam, non a sole: cum factus sit</hi> in potestatem
diei, <hi>sicut et luna</hi> in potestatem noctis: <hi>quod
etiam Christo et Ecclesiae accommodatur.</hi> 
<pb n="0189D"/>
          </p>
<div3>
            <head>5.</head>
            <p>
 Sed ne oculorum tibi exiguum videatur esse
testimonium, emunda aurem, admove eam coelestibus
oraculis. Duobus enim et tribus testibus stat
omne verbum. Audi dicentem: <hi>Fiant luminaria in
firmamento coeli ad illuminationem terrae <note>(Gen., I, 14)</note>
            </hi>.
Quis hoc dicit? Deus dicit. Et cui dicit nisi filio?
Deus ergo Pater dicit: Fiat sol; et Filius fecit solem.
Dignum enim erat, ut solem mundi faceret Sol justitiae.
Ipse ergo eum in lumen adduxit, ipse eum illuminavit,
ipse ei donavit fundendi luminis potestatem.
<pb n="0190A"/>
Factus est ergo sol; ideo et ipse servit, quoniam
dictum est: <hi>Fundasti terram, et permanet: dispositione
tua permanet dies, quoniam universa serviunt tibi <note>(Ps. CXVIII, 90 et 91)</note>
            </hi>.
Etenim cum dies serviat,
quomodo non servit sol, qui factus est in potestatem
diei? Quomodo non servit luna et stellae, quae factae
sunt in potestatem noctis? Etenim quanto majorem
his gratiam creator donavit, ut aer solito amplius
solis claritate resplendeat, dies serenius luceat, noctis
illuminentur tenebrae per lunae stellarumque
fulgorem, coelum velut quibusdam floribus coronatum,
ita ignitis luminaribus micet, ut paradiso putes
vernante depictum spirantium rosarum vivis monilibus
renitere: quanto igitur amplius his decoris
videtur esse collatum, tanto amplius debent. Cui
<pb n="0190B"/>
enim plus committitur, plus debet. Et ideo bene a
plerisque ornamentum coeli est nuncupatum, eo quod
sit stellarum monile pretiosum.</p>
          </div3>
<div3>
            <head>6.</head>
            <p>
 Atque ut sciamus quia fertilitas terrarum non
calori solis ascribitur, sed divinae indulgentiae deputatur,
ait Propheta: <hi>Omnia a te exspectant, ut des
illis cibum in tempore: dante te illis, colligent sibi,
aperiente te manum, universa implebuntur bonitate <note>(Ps. CIII)</note>
            </hi>.
Et infra: <hi>Emitte Spiritum tuum et creabuntur,
et renovabis faciem terrae <note>(Ibid., 30)</note>
            </hi>. Et in
Evangelio: <hi>Considerate volatilia coeli, quia neque serunt,
nec metunt, et Pater vester coelestis pascit illa <note>(Matt. VI, 16)</note>
            </hi>.
Non <emph>65</emph> ergo sol aut luna fecunditatis
auctores sunt; sed Deus Pater per Dominum
Jesum omnibus liberalitatem fertilitatis impertit.
<pb n="0190C"/>
</p>
          </div3>
<div3>
            <head>7. </head>
            <p>
Pulchre autem exposuit nobis Propheta quid sit
quod ipse ait: Quia fecit Deus solem in potestatem
diei et lunam in potestatem noctis <note>(Ps. CXXXV, 8 et 9)</note>.
Nam et in isto psalmo centesimo tertio de quo supra
diximus, scripsit: <hi>Fecit lunam in tempora, sol cognovit
occasum suum <note>(Ps. CIII, 19)</note>
            </hi>. Cum enim dies horas suas
complere coeperit, sol debitum sibi cognoscit occasum.
Est ergo in diei potestate sol, et luna in potestate noctis,
quae temporum vicibus obedire compellitur, et nunc
impletur lumine, atque vacuatur: licet plerique hunc
locum mystice de Christo et Ecclesia videantur accipere;
quod agnoverit Christus proprii corporis passionem,
qui ait: <hi>Pater, venit hora, clarifica Filium
tuum <note>(Joan., XVII, 1)</note>
            </hi>, ut illo occasu suo omnibus donaret
vitam aeternam, qui perpetuae mortis urgebantur
<pb n="0190D"/>
occasu: et Ecclesia tempora sua habeat, persecutionis
videlicet et pacis. Nam videtur sicut luna
deficere, sed non deficit. Obumbrari potest, deficere
non potest; quia aliquorum quidem in persecutionibus
discessione minuitur, ut martyrum confessionibus
impleatur, et effusi pro Christo sanguinis clarificata
victoriis majus devotionis suae et fidei toto
orbe lumen effundat. Namque luna luminis imminutionem
habet, non corporis, quando per vices menstruas
deponere videtur lumen suum, ut mutuetur a
sole; quod facile puro aere atque perspicuo, quando
<pb n="0191A"/>
nulla eam obducta nebula caligantem facit, colligi
potest. Orbis enim lunae integer manet, etsi non similiter
totus, ut pars ejus effulgeat. Et qualis videri
solet cum plenus est luminis, talis est magnitudine:
sed per umbram quamdam lumine suo viduatus apparet.
Et inde cornua ejus refulgent; quia corpus
ejus in orbem diffunditur, et velut deficiente portionis
luce insinuatur.
</p>
          </div3>
        </div2>

<div2>
          <head>CAPUT III.</head>
<p> <hi>Aliud esse lumen diei, aliud siderum. Discrimen diurnum
ac nocturnum signis duobus notari, ac duplicem
esse ignis operationem, illuminare et urere, quae
in retributione meritorum separabuntur. Deum dici
ignem exurentem et qua causa. Postremo omni corpori
suam umbram adhaerere.</hi> </p>
<div3>
            <head>8. </head>
<p>
              <pb n="0191B"/>Movere autem potest quod ait: <hi>Fiant luminaria
ad illuminationem super terram, quae discernant inter
diem et noctem <note>(Gen. I, 13)</note>
              </hi>. Quia et supra jam ubi
lumen fecit dixerat: <hi>Separavit Deus inter lucem ac
tenebras, et factum est vespere, et factum est mane dies
unus.</hi> Sed consideremus quia aliud est lumen diei,
aliud lumen solis et lunae, et lumen stellarum, eo
quod sol ipse radiis suis fulgorem diurno lumini videatur
adjungere, quod vel ortus diei potest prodere,
vel occasus. Nam ante solem lucet quidem, sed non
refulget dies; quia amplius quoque meridiano sole
resplendet. Quod ostendit Propheta, dicens: <hi>Et educet
quasi lucem justitiam tuam, et judicium tuum sicut
meridiem <note>(Ps. XXXVI, 6)</note>
              </hi>. Non solum enim lumini, <emph>66</emph> 
 sed etiam meridiano lumini sancti justitiam comparavit.
</p>
          </div3>
          <pb n="0191C"/>

<div3>
            <head>9. </head>
            <p>
Deinde non solum unum signum, sed etiam duo
voluit esse diurnae discretionis atque nocturnae; ut
et lux discretionem faciat, et solis exortus; et iterum
lucis defectus, et stellarum ortus inter occasum diei
distinguat, et noctis exordium. Nam ubi occiderit
sol, manet tamen adhuc aliquid reliquiarum diei,
donec tenebrae terram operiant: et tunc luna oritur,
et stellae. Et de nocte quidem aperte liquet, quia
lunae et stellarum illuminatio noctis spatia testantur.
Siquidem per diem fulgorem illum lunarem, stellarumque
omnium sol exortus abscondit. De die autem
vel ipsa solis flagrantia docere nos potest diversam
diurni luminis et solis esse naturam, et ipsam esse
speciem discolorem. Simplex est enim lucis species,
<pb n="0191D"/>
ut lumen praebeat. At vero sol non solum virtutem
illuminandi habet, sed etiam vaporandi; igneus est
enim. Ignis autem et illuminat et exurit. Unde Dominus
volens Moysi ostendere suae operationis miraculum,
quo Moysen ad obediendi studium provocaret,
atque ad fidem inflammaret ejus affectum, in igne
visus est in rubo, et rubus non exurebatur, sed tantum
splendere ignis specie videbatur. Alterum igitur
<pb n="0192A"/>
munus ignis vacabat, alterum operabatur. Vacabat
exustionis vis, operabatur illuminationis. Ideo stupebat
Moyses, quia contra naturam suam ignis non
exurebat rubum, qui etiam vehementiorem materiem
consuevit exurere. Sed Domini ignis illuminare solet,
exurere non solet.</p>
          </div3>
<div3>
            <head>10.</head>
            <p>
 At forte dicas: Quomodo scriptum est: <hi>Ego
sum ignis consumens <note>(Deut., IV, 24)</note>
            </hi>? Bene admonuisti.
Non solet consumere, nisi sola peccata. In retributionis
quoque meritorum colligimus dividi ignis naturam;
ut alios illuminet, alios exurat, illuminet
justos, exurat impios. Non eosdem quos illuminat,
exurit; et quos exurit, illuminat: sed illuminatio
ejus inextinguibilis est ad perfunctionem bonorum,
exustio vehemens ad supplicium peccatorum.
<pb n="0192B"/>
</p>
          </div3>
<div3>
            <head>11. </head>
            <p>
Sed revertamur ad discretionem diei ac noctis.
Oriente diei lumine nox fugatur, decedente die
nox infunditur. Non est enim luci societas ulla cum
tenebris; siquidem naturali lege hoc Dominus in
prima operatione sua constituit. Etenim quando lumen
fecit, et discretionem fecit inter lucem ac tenebras.
Denique in ipso die, jam sole terris infuso,
videmus umbram vel hominis, vel virgulti alicujus a
lumine separari, ut mane ad Occasum dirigatur, vesperi
retorqueatur in Orientem, meridianis horis ad
Septentrionem inclinet: lumini tamen non confunditur
atque miscetur, sed cedit et refugit. Similiter et
nox cedere videtur diei, et se ab ejus lumine declinare;
est enim, ut peritiores probarunt qui nobis vel
aetate vel munere praecurrerunt, umbra terrae. Naturaliter
<pb n="0192C"/>
enim umbra corpori adhaeret atque adjungitur,
adeo ut etiam pictores umbras corporum quae
pinxerint, nitantur exprimere, idque artis esse asserant
non intermittere <emph>67</emph> vim naturae: et quasi naturalis
juris praevaricator habeatur, cujus pictura
non etiam umbram suam exprimat. Ergo sicut in die
cum e regione solis aliquod corpus occurrit, ex ea
parte qua lumen repercutitur, umbra subsistit: sic
cum decedente die e regione luminis ejus aut solis
terrae objectus occurrit, obumbratur aer. Unde liquet
quod noctem faciat umbra terrarum.
</p>
          </div3>
        </div2>

<div2>
          <head>CAPUT IV.</head>
<p> <hi>Luminaria facta sunt in signa, sed non nativitatum.
Mathematicorum scientia inutilis est, ac impossibilis.
Quam inepte proprietates animalium terrestrium
ad coelestia, et horum ad homines transferat. Quam
ridicule stabilem vitae statum e signis erraticis pendere
asserat. Quam impie illis qualitates, quae noceant
innocentibus, attribuat. Quam stulte tandem
proponat manifeste falsa, et malitiae ac inertiae excusationem
suppeditet.</hi> 
<pb n="0192D"/>
          </p>
<div3>
            <head>12.</head>
            <p>
 Fecit ergo solem, et lunam, et stellas, et praestituit
<pb n="0193A"/>
illis mensuras temporum, soli diurnas, lunae
stellisque nocturnas; ut iste augeat diei gratiam, illae
umbram tenebrasque illuminent. <hi>Et sint in signa,
et in tempora, et in dies, et in annos <note>(Gen., I, 14)</note>
            </hi>. Divisa
tempora habent paresque mensuras pro mensium
vicibus sol et luna cum stellis, et sunt in signa.
Non possumus negare quod ex sole et luna signa aliqua
colligantur; nam et Dominus dixit: <hi>Et erunt
signa in sole, et luna, et stellis <note>(Luc. XXI, 25)</note>
            </hi>. Et quaerentibus
Apostolis signum adventus ejus, respondit: <hi>Sol obscurabitur, et luna non dabit lumen suum, et
stellae cadent de coelo 
 <note>(Matth., XXIV, 29)</note>
            </hi>. Haec dixit
fore signa futurae consummationis: sed conveniens
debet curae nostrae mensura servari.</p>
          </div3>
<div3>
            <head>13.</head>
            <p>
 Denique nonnulli nativitatum tentaverunt exprimere
<pb n="0193B"/>
qualitates, qualis futurus sit unusquisque
qui natus sit; cum hoc non solum vanum, sed etiam
inutile sit quaerentibus, impossibile pollicentibus.
Quid enim tam inutile, quam ut unusquisque persuadeat
sibi hoc esse quod natus est? Nemo ergo
debet vitam suam, statum moresque mutare et
eniti quo melior fiat, sed in ea persuasione manere.
Neque probum potes laudare, nec condemnare improbum,
qui necessitati nativitatis suae respondere
videatur. Et quomodo Dominus aut bonis praemia
proposuit, aut improbis poenas, si facit necessitas
disciplinam, et conversationem stellarum cursus
informat? Et quid est aliud quam hominem de homine
exuere, si nihil moribus, nihil institutioni, nihil
studiis derelinquitur? Quam multos videmus
<pb n="0193C"/>
ereptos criminibus atque peccatis in meliorem statum
esse conversos! Redempti sunt Apostoli, et
congregati ex peccatoribus: non utique nativitatis
suae hora, sed Christi eos sanctificavit adventus, et
hora Dominicae passionis redemit a morte. Latro
damnatus, ille qui est cum Domino crucifixus, non
beneficio nativitatis suae, sed fidei confessione ad
paradisi <emph>68</emph> aeterna transivit. Jonam in mari non vis
nativitatis, sed dissimulatae divinae praeceptionis praecipitavit
offensa, eumdemque cetus excipiens, ad indicium
futuri mysterii post triduum revomuit, et propheticae
merito gratiae reservavit. Petrum de carcere
imminenti morte perimendum angelus Christi, non
stellarum series liberavit. Paulum caecitas convertit
ad gratiam, et percussum a vipera, turbatumque
<pb n="0193D"/>
naufragio, non remedia nativitatis, sed devotionis
merita servaverunt. Quid de illis dicemus, qui eorum
precibus, cum fuissent mortui, resurrexerunt?
Utrum illos sua nativitas, an apostolica gratia resuscitavit?
Quid opus fuit, ut se jejuniis periculisque
committerent, si quo volebant nativitatis beneficio
<pb n="0194A"/>
poterant pervenire? Quod si credidissent, dum exspectant
fatorum necessitatem, numquam ad tantam
pervenissent gratiam. Inutilis igitur ista persuasio.</p>
          </div3>
<div3>
            <head>14.</head>
            <p>
 Quid quod etiam impossibilis? Nam ut de eorum
aliquid disputatione sumamus, redarguendi gratia
non probandi, magnam vim dicunt esse nativitatis,
eamque minutis quibusdam et certis colligi oportere
momentis: ac nisi verius colligatur, summam
esse distantiam; brevi enim atomo, exiguoque momento
distare nativitatem inopis et potentis, egentis
et divitis, innocentis et noxii; et plerumque eadem
hora generari longaevitati debitum, et prima pueritiae
aetate moriturum, si reliqua disparia sint, et aliquo
puncto discreta. Hoc quemadmodum possint colligere,
respondeant. Constitue partum feminae; obstetrix
<pb n="0194B"/>
utique eum primo cognoscit, explorat vagitum,
quo nati vita colligitur, attendit utrum masculus
sit, an femina. Quot vis inter has moras praeterire
momenta? Pone mathematicum praeparatum. Numquid
potest vir interesse puerperio? Dum mandat obstretrix,
audit Chaldaeus, ponit horoscopium; in
alterius sortem jam nati fata migrarunt, de altero
quaeritur, et alterius genitura proponitur. Pone veram
esse eorum opinionem de nativitatum necessitatibus,
non potest vera esse collectio. Puncta transeunt,
fugit tempus irreparabile. Non est dubium
quod tempus in atomo et in momento oculi sit. Adducor
ut credam, quando omnes in atomo, in momento,
in ictu oculi resuscitamur, ut Apostolus protestatur
dicens: <hi>Ecce mysterium vobis dico: Omnes
<pb n="0194C"/>
quidem resurgemus; non omnes autem immutabimur, 
 in atomo, in momento oculi, in novissima tuba: canet
enim tuba, et mortui resurgent incorrupti, et nos immutabimur <note>(I Cor., XV, 52)</note>
            </hi>.
Inter effusionem, et susceptionem,
depositionemque pignoris, inter fletum
ejus et nuntium quot atomi transierunt! Et hoc ut
simpliciter ista texuerim. Nam et ipsi vitalem illum
signorum duodecim circuitum in duodecim partes
dividunt: et quia triginta diebus sol duodecimam
partem spherae ejus quae inenarrabilis habetur, regreditur,
quo gyrus solis anni circuitu compleatur, in
triginta portiunculas, quas <foreign xml:lang="greek">μοίρας</foreign> Graeci vocant,
unamquamque duodecim <emph>69</emph> illarum distribuunt portionem;
ipsam quoque portiunculam in sexaginta vices
conferunt. Rursus unumquodque de illis sexaginta
<pb n="0194D"/>
sexagies secant. Quam incomprehensibile est, quod
sexagesimo sexagesimae portiunculae nativitatis momenta
constituant, et quis singulorum signorum sit
aut motus, aut species in nativitate nascentis! Unde
cum impossibile sit tam subtiles minutias temporis
comprehendere, exigua autem immutatio invehat
<pb n="0195A"/>
universitatis errorem, totum negotium plenum est
vanitatis. Disputatores eorum quae sua sunt, nesciunt,
quomodo aliena noverunt? Quid sibi immineat
ignorant, quomodo possunt aliis quae sibi futura
sunt, denuntiare? Ridiculum est credere, quia si
possent, sibi potius providerent.</p>
          </div3>
<div3>
            <head>15.</head>
            <p>
 Jam illud quam ineptum, ut si quis signo
arietis ortum esse se dicat, ex usu pecudis aestimetur
praestantissimus consilio, quod in grege hujusmodi
emineat pecus: aut locupletior, eo quod
vestitum habeat aries naturalem, et quotannis lucrum
capiat indumenti, eoque viro illi familiaria
videantur quaestuum esse compendia! Similiter et
de tauri, et de piscium signis argumentatur; ut
ex natura vilium animantium coeli motus, et signorum
<pb n="0195B"/>
interpretandas existiment potestates. Cibus
ergo noster vivendi nobis decreta constituit, et
alimenta nostra nobis, id est, aries, taurus, et
piscis, morum imprimunt disciplinam. Quomodo
igitur de coelo nobis causas rerum, et substantiam
vitae hujus arcessunt, cum ipsis coelestibus
signis causas motus sui ex qualitatibus escae vilis
impertiant? Liberalem aiunt signo natum arietis,
eo quod lanam suam aries non invitus deponat:
et hujusmodi virtutem vilis animantis malunt naturae
deputare, quam coelo, unde et serenitas
nobis fulget, et pluvia saepe descendit. Laboriosos
et patientes servitii, quos nascentes taurus
aspexerit, quia animal laboriosum et assuetum
jugo spontaneae servituti colla submittit. Percussorem
<pb n="0195C"/>
quoque, cujus nativitatem scorpius in sua
parte complexus sit, et malitiae venena revomentem,
eo quod animal venenatum sit. Quid igitur
auctoritatem vivendi daturum te signorum coelestium
dignitate praetendis, et de nugis quibusdam
argumentum assertionis assumis? Nam si de animalibus
assumptae hujusmodi morum proprietates
coeli motibus imprimuntur, et ipsum videtur bestialis
naturae potestati esse subjectum, ex qua
causas vitalis substantiae, quas hominibus impertiret,
accepit. Quod si hoc abhorret a vero, multo
magis illud ridiculum, veri eos subsidio destitutos,
hinc fidem suae disputationis arcessere.</p>
          </div3>
<div3>
            <head>16.</head>
            <p>
 Deinde illud consideremus, quod planetas
illa signa appellant, quorum motibus formari asserunt
<pb n="0195D"/>
vitae nostrae necessitates. Sive igitur, ut
nomen sonat, semper vagentur: sive, ut ipsi
dicunt, quod concito motu ferantur, et decies
millies in die, aut si hoc incredibile videtur,
multiplicem speciem innumera sui conversione
commutent; fide caret quod tam vago sui errore,
et tam celeri motu fixam nobis atque immobilem <emph>70</emph> 
 vivendi substantiam, sortemque decernant.
Ferunt tamen non esse aequales omnium
motus, sed aliorum celeriores, aliorum tardiores
esse circuitus; ut in eadem hora et videant se
<pb n="0196A"/>
frequenter, et frequenter abscondant, dum aliud
ab alio praeteritur.</p>
          </div3>
<div3>
            <head>17.</head>
            <p>
 Aiunt autem plurimum referre, utrum ortum
generati benefica signa videant an malefica
et noxia; et in eo nativitatis esse distantiam,
quod benefici signi aspectus plurimum conferat,
malefici et noxii plurimum noceat. Sic enim eadem
signa quae venerantur, appellare consueverunt.
Necesse enim habeo eorum uti nominibus,
quorum utor assertionibus, ne ignorata magis
quam vacuefacta atque destructa sua argumenta
commemorent. Itaque cum illum vagum, celeremque
motum non queant comprehendere, saepe
fit ut per illam puncti et momenti incomprehensibilis
subtilitatem ponant benefici signi aspectum,
<pb n="0196B"/>
ubi gravis atque nocituri incurrat offensio. Et
quid mirum si ibi luduntur homines, ubi signa
innoxia blasphemantur? Quae si natura noxia esse
creduntur, Deus ergo summus arguitur, si fecit
quod malum est, et fuit improbitatis operator.
Si vero ex sua voluntate putantur assumpsisse quod
noceat insontibus et nullius adhuc facinoris pessimi
sibi consciis, quibus poena ascribitur antequam
culpa; quid tam irrationabile, quod etiam
irrationabilium bestiarum excedat immanitatem,
ut usus fraudis aut gratiae non meritis hominum
deputetur, sed signorum motibus deferatur? Nihil,
inquit, ille deliquit, sed noxia eum stella
conspexit. Saturni ei sidus occurrit: avertit se
paululum, et aerumnam ab se abstulit, et crimen
<pb n="0196C"/>
absolvit.</p>
          </div3>
<div3>
            <head>18.</head>
            <p>
 Sed haec eorum sapientia telae araneae comparatur,
in quam si culex aut musca inciderit,
exuere se non potest: si vero validiorum animantium
ullum genus incurrisse visum est, pertransivit,
et casses rupit infirmos, atque inanes
laqueos dissipavit. Talia sunt retia Chaldaeorum,
ut in his infirmi haereant, validiores sensu offensionem
habere non possint. Itaque vos qui validiores
estis, cum videritis mathematicos, dicite:
Telam araneae texuerunt, quae nec usum aliquem
potest habere, nec vincula, si tu non quasi culex
aut musca lapsu tuae infirmitatis incurras:
sed quasi passer aut columba casses invalidos
praepetis volatus celeritate dissolvas. Etenim quis
<pb n="0196D"/>
prudentium credat quod signorum motus, qui ad
diem saepe mutantur, et multipliciter in se recurrunt,
insignia deferant potestatum? Nam si ita
esset, quantae ad diem regalium nativitatum exprimerentur
figurae? Quotidie ergo reges nascerentur,
nec regalis in filios transmitteretur successio:
sed semper ex diverso statu, qui jus
imperialis acquirerent potestatis, orirentur. Quis
igitur regum genituram filii sui colligit, si ei
debeatur imperium, et non proprio successionem
regni in suos transcribit arbitrio? Legimus certe
<pb n="0197A"/>
quod <hi>Abia genuit Asa, e</hi> t <hi>Asa genuit Josaphat, et
Josaphat genuit</hi> <emph>71</emph> <hi>Joram, et Joram genuit Oziam <note>(Matth., I, 7 et 8)</note>
            </hi>;
et reliqua omnis usque ad
captivitatem per reges generis pariter et honoris
ducta successio est. Numquid quia reges fuerunt,
signis coelestibus formandos motus suos imperare
potuerunt? Quis enim hominum potest habere in
his dominatum?</p>
          </div3>
<div3>
            <head>19.</head>
            <p>
 Deinde si ad necessitatem genitalem, non
ad instituta morum actus nostri, factaque referantur,
cur leges propositae sunt, jura etiam promulgata,
quibus aut poena improbis decernitur,
aut securitas defertur innoxiis? Cur non venia
datur reis, cum utique, ut ipsi aiunt, non sua
voluntate, sed ex necessitate deliquerint? Cur laborat
<pb n="0197B"/>
agricola, et non magis exspectat ut inelaboratos
fructus privilegio suae nativitatis invehat
receptaculis horreorum? Si ita natus est,
ut ei divitiae absque opera affluant, utique opperiatur,
ut sibi spontaneos reditus sine ullo semine
terra parturiat; non vomerem arvis imprimat,
non curvae manum falci admoveat, non
legendae vindemiae subeat expensam, sed ultro
ei in omnes serias vina fundantur fluentia,
sponte ei oleum nullis inserta caudicibus silvestris
oleae bacca desudet; nec diffusi aequoris transfretaturus
periculum, propriae salutis sollicitus
mercator horrescat, cui otioso potest quadam,
ut aiunt, sorte genitali divitiarum thesaurus illabi.
Sed non haec est universorum sententia.
<pb n="0197C"/>
Denique impiger depresso aratro terram scindit
agricola, nudus arat, nudus serit, nudus sole
fervente tostas aestu in area terit fruges: et
negotiator impatiens flantibus euris intuto plerumque
navigio sulcat mare. Unde importunitatem
eorum, temeritatemque condemnans propheta
ait: <hi>Erubesce, Sidon; dixit mare <note>(Esa. XXIII, 4)</note>
            </hi>,
hoc est, si pericula vos non movent, vel pudor
comprimat, verecundia confundat. <hi>Erubesce,
Sidon,</hi> in qua nullus virtuti locus, nulla salutis
cura, nulla juventus pro excubiis patriae bello
dedita, armisque exercita, sed omnis sollicitudo
de quaestu, omne studium mercaturae. <hi>Semen,</hi> 
inquit, <hi>mercatorum sicut messis <note>(Ibid., 3)</note>
            </hi>. Quae
autem merces homini Christiano, si non ex voluntate,
<pb n="0197D"/>
sed ex necessitate curas suas et opera
componit? Ubi enim decreta necessitas, ibi
inhonorata industria.
</p>
          </div3>
        </div2>

<div2>
          <head>CAPUT V.</head>
<p> <hi>Luminarium vicinitate vel remotione annuas tempestates
definiri: quod Christo, Synagogae, atque Ecclesiae
accommodatur. Cur umbrae majores in hyeme, in
aestate minores; et quaedam alia id genus. Denique
quomodo eadem luminaria sint in dies.</hi> 
<pb n="0198A"/>
          </p>
<div3>
            <head>20.</head>
            <p>
 Multa diximus, plura nolumus; ne quis ea
quae a nobis de illorum assertionibus usurpantur
ad refellendum, ad recognoscendum assumpta arbitretur.
Nam quae pueri risimus, ea senes commemorare
qui possumus? Nunc ad ea quae secundum
lectionem supersunt, dirigamus stylum.</p>
          </div3>
<div3>
            <head>21.</head>
            <p>
 <hi>Sint,</hi> inquit, <hi>luminaria in signa, et in tempora,</hi> <emph>72</emph> <hi>et in dies, et in annos.</hi> De signis diximus.
Tempora autem quae sunt, nisi mutationum
vices, hyems, ver, aestas atque autumnus?
In istis igitur temporibus aut velocior est transitus
solis, aut tardior. Alia enim praestringit radiis suis,
alia inflammat caloribus. Itaque cum sol meridianis
<pb n="0198B"/>
partibus immoratur, hyems nobis est. Nam
cum sol longius abest, terra rigescit gelu, stringitur
frigore, et plurima noctis umbra terras operit,
ut multo prolixiora sint noctis spatia quam
diei. Hinc oritur causa, ut hybernis flatibus nimia
vis nivium, pluviarumque fundatur. Cum vero
ex meridianis decedens partibus supra terram redit,
noctis ac diei exaequat tempora: et quo magis
moras suis adjungit cursibus, eo paulatim
temperiem aeris hujus reducit, et revocat aurarum
clementiam, quae fovens omnia, repetendos
cogit in partus, ut terra germinet, ac resoluta
sulcis semina reviviscant, virescant arbores, ad
perpetuitatem quoque conservandi generis eorum
quae vel in terris sunt, vel aquis gaudent, annuis
<pb n="0198C"/>
fetibus successio propagetur. Ast ubi ad aestivas
conversiones in Septentrionem se subrigit,
spatia diurna producit, noctes vero arctat
et astringit. Itaque quo magis usu assiduo aeri
huic copulatur atque miscetur, eo amplius et
ipsum aerem vaporat, et terrarum exsiccat humorem,
adolescere facit semina, et tamquam in
succos viriles maturescere poma silvarum. Tunc
quia flagrantior est, minores umbras facit in meridiano,
quoniam ex alto hunc illuminat locum.</p>
          </div3>
<div3>
            <head>22.</head>
            <p>
 Unde et Synagoga dicit in Canticis canticorum: <hi>Annuntia mihi quem dilexit anima mea,
ubi pascis, ubi manes in meridiano, ne forte fiam
circumamicta super greges sodalium tuorum 
 <note>(Cant.
I, 6)</note>
            </hi>, hoc est: Annuntia mihi, Christe, quem
<pb n="0198D"/>
dilexit anima mea. Cur non potius quem diligit?
Sed Synagoga dilexit, Ecclesia diligit, nec umquam
circa Christum suum mutat affectum. <hi>Ubi,</hi> 
inquit, <hi>pascis, ubi manes in meridiano.</hi> Sequi te
cupio quasi alumna, quae quasi copulata ante retinebam,
et greges tuos quaerere, quia amisi
meos. In meridiano pascis, hoc est in Ecclesiae
loco, ubi justitia resplendet, ubi fulget judicium
<pb n="0199A"/>
sicut meridies, ubi umbra non cernitur, ubi majores
sunt dies, quod eis sol justitiae tamquam
aestivis mensibus diutius immoretur. Denique dies
Domini non est brevis, sed magnus; quia scriptum
est: <hi>Donec veniat dies Domini magnus <note>(Joel.
II, 31)</note>
            </hi>. Unde et Jacob ait: <hi>Omnes dies vitae meae
quos ago, breves et maligni <note>(Gen. XLVII, 9)</note>
            </hi>. Est
enim maligna lux dubia. Ergo dies breves dubiae
lucis sunt, et umbrosi: dies magni sine umbra
sunt, ut plurimi in aliquibus locis ferventioribus
usu, exemploque cognoverunt. Synagoga itaque in
diebus brevibus et malignis, cujus typum plerumque
Jacob in persona sua exprimit, vel populi
ejus umbram habebat plurimam, quae solem justitiae
non videbat, et videbat illum non ex alto
<pb n="0199B"/>
super caput suum, sed ex meridiano illuminantem,
quando illi hyems erat. Ecclesiae autem dicitur: <hi>Hyems abiit, discessit sibi, flores</hi> 
 <emph>73</emph> <hi>visi
sunt in terra, tempus messis advenit <note>(Cant., II, 11)</note>
            </hi>.
Ante adventum Christi hyems erat, post adventum
Christi flores sunt veris, et messis aestatis.
Ex meridiano ergo et ex gentium conversione illum
illuminantem videns obumbratur. Populus autem
gentium qui erat confusionis, gentiles qui
sedebant in tenebris, lucem viderunt magnam,
qui sedebant in regione umbrae mortis, lux orta
est illis. Magna lux divinitatis, quam nulla umbra
mortis interpolat. Ideoque ex alto illuminat,
quia et hoc scriptum est, dicente Zacharia: <hi>In
quibus visitavit nos oriens ex alto: illuminare iis
<pb n="0199C"/>
qui in tenebris et in umbra mortis sedent <note>(Luc. I,
78 et 79)</note>
            </hi>. Est sane et aliqua salutis umbra non
mortis, ut est illa: <hi>Sub umbra alarum tuarum
protege me <note>(Ps. XVI, 8)</note>
            </hi>. Umbra quidem, quia
corporis est: umbra, quia crucis, sed umbra
salutis; quia in ea erat peccatorum remissio,
et resuscitatio mortuorum.</p>
          </div3>
<div3>
            <head>23.</head>
            <p>
 Exemplum ergo possumus accipere; quia
hyemales dies breves, sed umbras majores habent:
aestivi dies majores, sed umbras minores habent.
Medio quoque die minor umbra, quam vel in principio
est dici vel fine: et hoc apud nos in parte
Occidentis. Caeterum sunt qui per duos totius anni
dies sine umbra fuerint in partibus meridianis, eo
quod habentes super verticem suum solem, undique
<pb n="0199D"/>
per circuitum illuminentur, unde <foreign xml:lang="greek">ἄσκιοι</foreign> dicuntur
Graece. Plerique etiam ferunt sic e regione ex alto
fieri solem, ut per angusta puteorum aquam quae in
profundo est, viderint refulgere. Esse autem dicuntur
in meridiano qui <foreign xml:lang="greek">ἀμφίσκιοι</foreign> vocantur, eo quod
umbram ex utroque latere transmittant. Umbra enim
e regione solis ambulantibus post tergum est; ut
puta si contra Orientem pergas, matutinis horis; si
<pb n="0200A"/>
contra meridianam plagam contendas, medio die;
si contra Occidentem, in occasu diei. Ex tribus
igitur partibus fit tibi sol obvius. ex Oriente, ex Meridiano,
ex Occidente. Mane et sero post tergum est,
meridie quoque a latere: at vero a Septentrione
numquam est sol, et ideo umbra si contra Septentrionem
dirigas, sive mane, sive sero, sive meridie,
non potest esse post tergum. Soli sunt enim in hoc
quem nos incolimus orbe terrarum circa Meridiem
positi, qui in Australem plagam videantur umbram
transmittere. Hoc autem fieri dicitur summo aestu,
cum ad Aquilonem sol dirigit. Postea nos autumnus
excipiens, infringit quidem aestuum magnitudinem:
sed paulisper relaxato ac deposito calore, per temperiem
medii moderaminis sine fraude nos atque
<pb n="0200B"/>
ulla noxa flatibus tradit hyemalibus.</p>
          </div3>
<div3>
            <head>24.</head>
            <p>
 <hi>Sint,</hi> inquit, <hi>etiam in dies.</hi> Non ut faciant dies,
sed ut in eis habeant principatum, ut ortum diei
uberiore sol illuminet gratia, ut per totum diem designandi
ejus habeat potestatem cursus sui munere.
Sic accipiunt nonnulli quod ait propheta: <hi>Solem in
potestatem diei, lunam et stellas in potestatem noctis <note>(Ps. CXXXV, 8)</note>
            </hi>.
Circumferunt enim lumen. <emph>74</emph> In
annos quoque ordinati sunt sol et luna: luna per
trecentos dies duodenis vicibus suum cursum conficiens,
consummat annum, secundum Hebraeos,
aliquibus diebus adjectis; secundum Romanos, bis
sexto semel intra quinquennium unius diei adjectione
celebrato. Solstitialis quoque annus est, cum sol
expleto per omnia signa circuitu, in id unde principium
<pb n="0200C"/>
cursus sui sumpsit, recurrit. Annua enim fertur
ei totius spatii esse perfunctio.
</p>
          </div3>
        </div2>

<div2>
          <head>CAPUT VI.</head>
<p> <hi>Solis ac lunae magnitudo hinc probatur, quod omnibus
eadem appareat. Solvitur objectio et de remotorum
aspectu pulchre disputatur: tum asserta solis magnitudine,
nonnihil de temperamento ejusdem adjicitur.</hi> </p>
<div3>
            <head>25.</head>
            <p>
 Fecit ergo Deus haec duo luminaria magna.
Possumus accipere non tam aliorum comparatione
magna, quam suo munere, ut est coelum magnum,
et mare magnum. Nam et magnus sol, qui complet
orbem terrarum suo calore, vel luna suo lumine,
nec solum terras, sed etiam aerem hunc et mare,
<pb n="0200D"/>
coelique faciem. Quae in quacumque parte fuerint
coeli, illuminant omnia, et aeque spectantur a cunctis;
ut ea tamquam suis tantum regionibus immorari,
et sibi tantum adesse atque lucere singuli populi
credant; cum similiter luceant universis, ut
nemo his propiorem alium, quam ipse est, arbitretur.
Exemplum magnitudinis eorum evidens, quod omnibus
hominibus orbis lunae idem videtur. Nam etsi
<pb n="0201A"/>
interdum augeatur lumen ejus atque minuatur, tamen
eadem nocte qualis mihi apparet, talis et omnibus;
nam si longe positis minor videretur, propius constitutis
major refulgeret, et proderet angustiarum et
exiguitatis indicium. Etenim reliqua alia longe positi
minora arbitramur, propius contuentes majora credimus;
quo magis finitimus fueris, eo tibi ejus rei
quam cernis, magnitudo cumulatur. Solis radius
nulli propior, nulli longinquior est; similiter et lunae
globus aequalis est omnibus. Similis sol et Indis et
Britannis eodem momento videtur, cum oritur. Nec
cum vergit in occasum, minor apparet Orientalibus
quam Occidentalibus: nec Occidentalibus cum oritur,
inferior quam Orientalibus aestimatur. <hi>Quantum
distat,</hi> inquit, <hi>Oriens ab Occidente <note>(Ps. CII, 12)</note>
            </hi>? Haec
<pb n="0201B"/>
invicem sibi distant: sed sol a nullo distat, nulli
praesentior, nulli remotior est.</p>
          </div3>
<div3>
            <head>26.</head>
            <p>
 Neque te moveat quod tamquam cubitalis tibi
orbis videatur solis, cum oritur: sed considera
quantum intersit spatii inter solem et terras, quod
aspectus nostri infirmitas sine magno sui non potest
transire dispendio. Caligat aspectus noster, numquid
sol caligat, aut luna? Angustus noster obtutus, numquid
ideo angustiora efficit quae videntur? Species
minuitur, non <emph>75</emph> magnitudo detrahitur. Neque
enim infirmitatis nostrae passiones passioni luminarium
debemus ascribere. Mentitur noster aspectus:
noli ergo fidele aestimare ejus judicium. Fit coelestium
minor spectaculi figura, non sui forma. De
summo vertice montium si subjectum oculis tuis
<pb n="0201C"/>
campum spectare desideras, atque illic armenta pascentia,
nonne formicarum similia corpora judicabis?
Si mare spectes e specula aliqua littorati, nonne tibi
navium maximae inter caeruleos fluctus, et vela candentia
refulgentes velut columbarum volitantium
speciem eminus posito videntur obtexere? Quid ipsae
insulae quae mare dividunt, terrarum arva diffindunt,
quam angusto aestimantur fine concludi? Quemadmodum
rotunda apparent de asperis, spissa de raris?
Has ergo infirmitates visus tui perpende; et eorum,
quae astruimus fidem, ex te ipso arbiter justus accersi.</p>
          </div3>
<div3>
            <head>27.</head>
            <p>
 Si vis magnitudinem solis non solum oculo
mentis, sed etiam corporis aestimare, considera
quanti stellarum globi axem coeli videantur intexere,
<pb n="0201D"/>
et innumeris insignire luminibus; non queunt tamen
tenebras noctis, et coeli nubila detergere. Simul ut
sol ortus sui signa praemiserit, omnes stellarum
ignes sub unius luminaris fulgore vanescunt, aperitur
aer, coelique facies purpurascenti rubore perfunditur.
Adhuc spirans exordium, et jam momentaria
celeritate pleni luminis micat splendor, et surgentis
solis praevia aura dulcis aspirat. Dic mihi, quaeso,
nisi magnus orbis esset, quomodo magnum posset
orbem illuminare terrarum?</p>
          </div3>
<div3>
            <head>28.</head>
            <p>
 Quid autem de tanto loquar temperamento et
<pb n="0202A"/>
moderamine conditoris, qui eam mensuram muneri
solis attribuit; ut neque vapor ejus igneus, ut videtur,
terrarum venas, succos, rerumque species infusus
exureret, neque iterum per tanta mundi spatia
refrigeratus, nullum terris semen caloris inoleret,
sed jejunam atque inopem fructuum derelinquens,
ad nullam fertilitatis gratiam vaporaret?
</p>
          </div3>
        </div2>

<div2>
          <head>CAPUT VII.</head>
<p> <hi>Plurima quae de sole dicuntur, lunae etiam convenire;
eam tamen proprios quoque habere effectus, quorum
aliqui hic recensentur.</hi> </p>
<div3>
            <head>29.</head>
            <p>
 Similia de lunae ratione conveniunt, quae de
consorte ejus ac fratre memoravimus. Siquidem in
id se induit ministerium, in quod et frater; ut illuminet
<pb n="0202B"/>
tenebras, foveat semina, augeat fructus. Habet
etiam pleraque a fratre distincta; ut quem toto die
calor humorem terrae siccaverit, eumdem exiguo
noctis tempore ros reponat; nam et ipsa luna larga
roris asseritur. Denique cum serenior nox est, et
luna pernox, tunc largior ros fertur arva perfundere.
Et plerique sub aere quiescentes, quo magis sub lumine
fuissent lunae, eo plus humoris se capite collegisse
senserunt. Unde et in Canticis Canticorum
Christus dicit ad Ecclesiam: <emph>76</emph> <hi>Quoniam caput meum
repletum est rore, et crines mei guttis noctis <note>(Cantic.
V, 2)</note>
            </hi>. Tum deinde minuitur et augetur, ut minor sit,
cum resurgit nova; et cum sit imminuta, cumuletur.
In quo grande mysterium. Nam et defectui ejus
compatiuntur elementa: et processu ejus quae fuerint
<pb n="0202C"/>
exinanita, cumulantur, ut animantium cerebrum, et
maritimorum humida. Siquidem pleniores ostreae
reperiri feruntur, multaque alia, cum globus lunaris
adolescit. De arborum quoque internis idem allegant,
qui hoc usu proprio compererunt. Videmus ergo
ortum ejus et defectum rationis esse, non infirmitatis.
Numquam enim tantam rebus mutationem daret,
nisi praestantem virtutem haberet et gratiam a
conditore collatam.</p>
          </div3>
<div3>
            <head>30.</head>
            <p>
 Aerem quoque nonnulli etiam docti et christiani
viri allegaverunt lunae exortu solere mutari:
sed si id mutationis lunaris quadam fieret violentia,
ad omnes ortus ejus intexeretur nubibus coelum,
pluviae funderentur. Denique cum ante dies esset
sermo de pluvia, quae fore utilis diceretur, ait quidam:
<pb n="0202D"/>
Ecce neomenia dabit eam. Et quamvis cupidi
essemus imbrium; tamen ejusmodi assertiones veras
esse, nolebam. Denique delectatus sum, quod nullus
imber effusus est; donec precibus Ecclesiae datus,
manifestaret non de initiis lunae eum sperandum
esse, sed de providentia et misericordia Creatoris.
Sane Euripi cum exundent undique secundum reliquas
species lunae, et acceptos fluctus refundant, vel
etiam ipsi magno ferantur impetu; in ortu tamen
ejus stant placidi, quoadusque luna sine lumine est.
At vero ubi eam dierum accessus retexerit, tunc
<pb n="0203A"/>
in suos cursus refluos revertuntur. Ampotis quoque,
quae in Oceano esse perhibetur, cum reliquis
diebus ordinem suum servare dicatur, lunari exortu
evidens mutationis suae fertur indicium dare; ut
mare ipsum occidentale, in quo spectatur ampotis,
solito amplius accedat ac recedat, et majore aestu
feratur, tamquam lunae quibusdam aspirationibus
retrorsum trahatur, et iterum iisdem impulsum ac
retractum in mensuram propriam refundatur.
</p>
          </div3>
        </div2>

<div2>
          <head>CAPUT VIII.</head>
<p> <hi>Lunae mutatio rerum instabilitatem docet: at ipsa turpiter
in moribus nostris exprimitur. Christi mysterium
atque Ecclesiam eadem repraesentat: quam qui
magicis cantibus de coelo detrahi credunt, irridendi.</hi> </p>
<div3>
            <head>31. </head>
<p>
              <pb n="0203B"/>Unde si miraris quomodo defectum luna patiatur,
cum tantam vim mutationis habeat suae;
considera et in eo magnum esse mysterium, quod
ejus exemplo cognoscis, o homo, nihil rerum humanarum
et mundanae totius creaturae esse posse, quod
non aliquando resolvatur. Nam si etiam luna, cui
tantum Dominus commisit ministerium, ut illuminet
orbem terrarum, et crescit, et deficit, deficiunt <emph>77</emph> 
 enim omnia quae ex nihilo orta usque ad perfectionem
venerunt, iterum perfecta minuuntur, coelum
enim et terra praeteribunt; cur non id moderationis
assumimus, ut neque in adversis abjiciamus animum,
qui enim omnia fecit ex nihilo, facile te quoque
potens est ad summa et perfecta provehere; et
rursum non extollamur in prosperis, neque in potestate
aliqua nos, divitiisque jactemus, neque in
<pb n="0203C"/>
viribus corporis, aut pulchritudine gloriemur, in quo
est facilis corruptio, crebra mutatio, sed manentem
in futurum animi gratiam persequamur. Nam si te
lunae contristat occasus, quae se semper reparat ac
reformat; multo magis contristare te debet, si anima
profectu virtutis impleta cum fuerit, postea per inconstantiam
mentis, atque incuriam a suo deflexa
proposito studia sua saepe commutet, quod est insipientiae
et inscientiae. Unde et Scriptura ait: <hi>Stultus
ut luna mutatur <note>(Eccli. XXVII, 12)</note>
              </hi>. Et ideo sapiens
non cum luna mutatur; sed permanebit cum sole.
Unde non luna est particeps stultitiae; quia non luna
mutatur ut stultus, sed stultus ut luna. Denique
semen justi sicut luna perfecta in aeternum manet, et
testis in coelo fidelis. Aliud enim est fungi ministerio,
<pb n="0203D"/>
aliud circumferri ingenio, et sensus infirmitate fixam
non habere sententiam. Luna pro te laborat, et
propter voluntatem Dei subdita est. Vanitati enim
creatura subjecta est non sponte, sed propter eum,
qui subjecit in spe. Illa ergo non sponte mutatur: tu
sponte mutaris. Illa congemiscit et comparturit in
sua mutatione: tu non intelligis, et gratularis frequenter.
<pb n="0204A"/>
Illa tuam redemptionem frequenter exspectat,
ut a communi totius creaturae servitio liberetur:
tu et tuae redemptioni, et illius libertati affers impedimentum.
Tuae ergo, non suae stultitiae est, quod
dum tu exspectaris, et nec sero converteris, adhuc
et illa mutatur.</p>
          </div3>
<div3>
            <head>32.</head>
            <p>
 Noli ergo lunam oculo tui corporis aestimare,
sed mentis vivacitate. Minuitur luna, ut elementa
repleat. Hoc est vere grande mysterium. Donavit
hoc ei qui omnibus donavit gratiam. Exinanivit
eam, ut repleat qui etiam se exinanivit, ut omnes
repleret. Exinanivit enim se ut descenderet nobis:
descendit nobis ut ascenderet omnibus. <hi>Ascendit</hi> 
enim, inquit, <hi>super omnes coelos ut impleret omnia <note>(Ephes. IV, 10)</note>
            </hi>.
Itaque qui exinanitus advenerat, de
<pb n="0204B"/>
plenitudine sua apostolos adimplevit. Unde unus ex
his dicit: Nam <hi>de plenitudine ejus omnes nos accepimus <note>(Joan. I, 16)</note>
            </hi>.
Ergo annuntiavit luna mysterium
Christi. Non mediocris in qua signum posuit suum:
non mediocris quae typum dilectae habet Ecclesiae,
quod significat Propheta dicens: <hi>orietur in diebus ejus
justitia, et abundantia pacis, donec tollatur luna <note>(Ps. LXXI, 7)</note>
            </hi>.
Et in Canticis Dominus de sua sponsa
ait: <hi>Quaenam est haec prospiciens tamquam diluculum,
speciosa sicut luna, electa ut sol <note>(Cant. VI, 9)</note>
            </hi>? Et merito
speciosa sicut luna Ecclesia, quae toto mundo
refulsit, et tenebras saeculi hujus illuminans dicit: <hi>Nox praecessit, dies autem appropinquavit 
 <note>(Rom. XIII,
12)</note>
            </hi>. Pulchre ait, <hi>Prospiciens,</hi> quasi suos de superiore
prospectans, sicut habes: <emph>78</emph> <hi>Dominus de
<pb n="0204C"/>
coelo prospexit super filios hominum <note>(Ps. XIII, 2)</note>
            </hi>.
Prospiciens ergo Ecclesia, sicut luna defectus habet
et ortus frequentes: sed defectibus suis crevit, et
his meruit ampliari, dum persecutionibus minuitur
et confessorum martyriis coronatur. Haec est vera
luna, quae de fratris sui luce perpetua lumen sibi
immortalitatis et gratiae mutuatur. Fulget enim Ecclesia
non suo, sed Christi lumine; et splendorem
sibi arcessit de sole justitiae, ut dicat: <hi>Vivo autem
jam non ego, vivit autem in me Christus <note>(Galat. II, 20)</note>
            </hi>.
Beata plane quae tantum insigne meruisti! Unde te
non tuis neomeniis, sed typo Ecclesiae beatam dixerim.
In illis enim servis, in hoc diligeris.</p>
          </div3>
<div3>
            <head>33.</head>
            <p>
 Quam ridiculum autem quod te plerumque
credunt homines magicis carminibus posse deduci!
<pb n="0204D"/>
Aniles istae fabulae, ac vulgi opiniones. Quis enim
opus Dei tanto ministerio deputatum arbitraretur
Chaldaicis superstitionibus posse tentari? Lapsus
sit ille, qui se transfigurat in angelum lucis, et deductus
voluntate propria, non carminum potestate.
Sane et in hoc quasi Ecclesia putaris posse de loco
tuo et statione deduci. Multi tentant Ecclesiam: sed
sagae artis ei carmina nocere non possunt. Nihil incantatores
<pb n="0205A"/>
valent, ubi Christi canticum quotidie decantatur.
Habet incantatorem suum dominum Jesum,
per quem magorum incantantium carmina, et serpentum
venena evacuavit: et ipsa sicut serpens exaltatus
devorat colubros Aegyptiorum; ferale licet
carmen immurmuret, hebetatur in Christi nomine.
Sic et Elymam magum Paulus non solum sagae
artis infirmitate, sed etiam oculorum amissione caecavit.
Sic Petrus Simonem alta coeli magico volatu
petentem, dissoluta carminum potestate, dejecit et
stravit.
</p>
          </div3>
        </div2>

<div2>
          <head>CAPUT IX.</head>
<p> <hi>Conclusio quarti diei. Quam vanum sit eum cavere; et
unde in eumdem daemonum ac gentilium offensio
derivata.</hi> </p>
<div3>
            <head>34. </head>
<p>
              <pb n="0205B"/>Pulchre, ut arbitror, cessit dies quartus. Quomodo
ergo quartum plerique consueverunt cavere,
et inutile putant hoc numero aliquid ordiri, quo totus
<pb n="0206A"/>
nova luce mundus emicuit? An sinistris sol coepit
auspiciis? Et quomodo aliis potest bona signare,
qui sibi eligere diem sui nescivit exortus? Aut quomodo
signa ejus probant, cujus ortum non probant?
Quid etiam de luna dicimus, quae et quarto die coepit,
et quarta decima diem signat salutis? An displicet
numerus, quo celebratur mysterium redemptionis?
Ideo daemones declinandum fore persuadent
numerum eum, quo eorum destructa nequitia est.
Ideo gentiles nihil adoriendum asserunt; quia sciunt
tunc primum artes suas vacare coepisse, et populos
gentiles ad Ecclesiam demigrasse. Lunam certe
quartam, si pura fuerit, neque obtusis cornibus,
dare reliquis diebus usque ad exactum mensem indicium
serenitatis <emph>79</emph> existimant. Nolunt ergo eisdem
exordiis inchoare, quibus serenitas inchoatur.
<pb n="0206B"/>
Sed jam cavendum ne nobis in sermone dies quartus <emph>80</emph> 
 occidat; cadunt enim umbrae majores de montibus,
lumen minuitur, umbra cumulatur.
</p>
          </div3>
        </div2>
      </div1>

<div1>
        <head>LIBER QUINTUS. DE OPERE QUINTI DIEI.</head>

<pb n="0205"/>
<emph>79</emph> 

<div2>
          <head>CAPUT I <note>(Sermo VII.)</note>
          </head>
<p divs_removed="true"> <hi>Ornatis superioribus duobus elementis, mari propria
praerogativa conceditur. Describitur aquarum obedientia,
ac mira fecunditas, qua homo gustatis interdictis
abutitur. Demum ostenditur</hi> reptilia <hi>non modo
serpentes vocitari, sed etiam pisces.</hi> 
<pb n="0205C"/>

          </p>
          <div3 moved_from_p="true">
              <head>1.</head>
            <p>
 Vestita diversis terra germinibus virebat omnis,
coelum quoque sole et luna, geminis vultus sui luminibus,
stellarumque insignitum decore fulgebat. Supererat
elementum tertium, mare scilicet; ut et ipsi
gratia vivificationis divino proveniret munere.
Aethereo enim spiritu omnes terrarum fetus aluntur.
Terra quoque semina resolvens, universa vivificat:
et maxime tunc primum verbo Dei jussa viridescere,
vivificationis suae munere pullulabat. Vacabat
aqua, et a divinae operationis feriata beneficio
<pb n="0205D"/>
videbatur. Habet adhuc Creator quod illi conferat.
quo munia terrarum possit aequare: reservabat ei,
ut et ipsa proprium sibi et speciale aliquid praerogativae
collati sibi muneris vindicaret. Vivificavit prius
terra, sed ea quae spirantem animam non habebant.
Aqua jubetur ea producere quae viventis animae vigorem
dignitatemque praeferrent, et sensum tuendae
salutis, et fugiendae mortis acciperent.</p>
          </div3>
<div3>
            <head>2.</head>
            <p>
 Dixit itaque Deus, <hi>Producant aquae reptilia animarum
<pb n="0206B"/>
viventium secundum genus, et volatilia volantia super terram secundum firmamentum coeli 
 (Gen. I,
<pb n="0206C"/>
20)</hi>. Venit mandatum et subito aqua jussos fundebatur
in partus: generare fluvii, vivificare lacus, mare
ipsum coepit diversa reptilium genera parturire, et
secundum genus effundere quodcumque formaverat.
Non exigui gurgites, non coenosae paludes vacabant,
quin omnia datam sibi creandi assumerent potestatem.
Pisces exsiliebant de flumine, delphines praeludebant
in fluctibus, conchae saxis, ostreae adhaerebant
profundis, adolescebant echini. Vae mihi! ante
hominem coepit illecebra, abundantia copiarum,
nostrae mater luxuriae. Ante hominem deliciae. Prior
ergo hominum tentatio, quam natura: sed nihil natura
deliquit; alimenta dedit, non vitia praescripsit. Haec
communia dedit, ne tibi aliqua velut propria vindicares.
Tibi suos fructus terra producit; tibi scaros
<pb n="0206D"/>
et accipenseres, et omnes fetus suos generant aquae:
et his non contentus interdicta tibi alimenta gustasti.
Ad invidiam tuam omnia congeruntur, ut praevaricatio <emph>80</emph> 
 tuae aviditatis oneretur.</p>
          </div3>
<div3>
            <head>3.</head>
            <p>
 Sed neque quam multae species et nomina sint,
possumus enarrare, quae omnia momento divinae
praeceptionis animata sunt. Simul coibat forma corporis
et operabatur anima, vitalis etiam vigor reliquae
virtutis. Repleta erat terra germinibus, mare
<pb n="0207A"/>
impletum animantibus. Ibi insensibilia pullulabant,
hic sensibilia versantur. In terris quoque aqua suas
sibi vindicat portiones. Lambunt terram pisces
aquarum, et ex ea sibi praedam requirunt. Culices quoque
et ranunculi circa genitales strepunt paludes, et
ipsae audierunt Domini mandatum dicentis: <hi>Producant
aquae reptilia animarum viventium.</hi> </p>
          </div3>
<div3>
            <head>4.</head>
            <p>
 Scimus reptilia dici genera serpentum, eo quod
super terram repant: sed multo magis omne quod natat,
reptandi habet vel speciem, vel naturam. Nam etsi
in profundum qui se demerserint, aquam videantur
findere; tamen cum supra innatant, repunt toto corpore,
quod trahunt super quaedam dorsa aquarum.
Unde et David ait: <hi>Hoc mare magnum et spatiosum,
illic reptilia quorum non est numerus <note>(Ps. CIII, 25)</note>
            </hi>.
<pb n="0207B"/>
Quinetiam cum pleraque pedes habeant, et ambulandi
usum, eo quod sint amphibia, quae vel in aquis vel in
terris vivant, ut sunt phocae, crocodili, equi fluviales,
quos hippopotamos vocant, eo quod hi generentur Nilo
in flumine; tamen cum in alto aquarum sunt, non ambulant,
sed natant, nec vestigio utuntur pedis ad incedendum,
sed tanquam remo ad reptandum. Siquidem
et navis acta remis labitur, et aquas sulcat carina.
</p>
          </div3>
        </div2>

<div2>
          <head>CAPUT II.</head>
<p> <hi>Virtute hujus vocis,</hi> producant aquae reptilia, <hi>multo
plura in mari quam in terra esse producta; eamque
gratiam aquis additam, ut quae in terris noxia, in
mari innoxia generentur.</hi> </p>
<div3>
            <head>5.</head>
            <p>
 <hi>Producant aquae reptilia,</hi> dixit Dominus. Brevis
<pb n="0207C"/>
sermo, sed vehemens, et late palens, communem minimis
et maximis naturam infudit. Eodem momento
producitur balena quo rana ejusdem vi operationis
nascitur. Non laborat in maximis Deus, non fastidit
in minimis. Nec doluit natura parturiens delphinas;
sicut non doluit, cum exiguos murices cochleasque
produceret. Adverte, o homo, quanto plura in mari
quam in terris sint. Numera si potes, omnia piscium
genera vel minutorum, vel etiam maximorum, sepias,
polypos, lithostracos, carabos, cancros, et in his innumerabilia <emph>81</emph> 
 sui generis. Quid dicam genera serpentium,
dracones, muraenas, anguillas? Nec praetermittam
scorpios, ranas, testudines, mustelas quoque
et canes maritimos, vitulos marinos, cete immania,
delphinas, phocas, leones. Quid attexam etiam
merulos, turdos, pavos quoque, quorum etiam colores
<pb n="0207D"/>
in avibus videmus expressos, ut nigri merulae,
pavi diverso colore dorsa et colla depicti sint, turdi
alvo varii, et caetera quorum sibi terrae species et nomina
vindicarunt? Nam prius in mari ista coeperunt
<pb n="0208A"/>
diversisque fluminibus. Siquidem aqua prior animarum
viventium reptilia divino nutu imperata produxit.</p>
          </div3>
<div3>
            <head>6.</head>
            <p>
 Adde hanc gratiam, quod ea quae timemus in
terris amamus in aquis. Etenim noxia in terris in
aqua innoxia sunt, atque ipsi angues sine veneno.
Leo terribilis in terris, dulcis in fluctibus. Muraena,
quam ferunt aliquid habere noxium, esca pretiosior
est. Rana horrens in paludibus, decora in aquis, omnibus
fere praestat alimentis. Plura si quis vult cognoscere,
a diversis locorum piscatoribus quaerat;
nemo enim potest omnia comprehendere. Canes sane
et in mari cave, quos et in Ecclesia molestos esse et
cavendos Apostolus docet dicens: <hi>Cavete canes, cavete
malos operarios <note>(Phil. III, 2)</note>
            </hi>. Mustelae gravis in
<pb n="0208B"/>
terris odor, in aquis suavis. Terrena se novit vindicta
foetoris ulcisci: haec non minorem habet gratiam
capta, quam libera. Neque te inhonoratum nostra
prosecutione, thymalle, dimittam, cui à flore nomen
inolevit: seu Ticini unda te fluminis, seu amoeni
Athesis unda nutrierit, flos es. Denique sermo testatior,
quod de eo qui gratam redolet suavitatem, dictum
facete sit: Aut piscem olet aut florem; ita idem
pronuntiatus est piscis odor esse qui floris. Quid specie
tua gratius? Quid suavitate jucundius? Quid odore
flagrantius? Quod mella flagrant, hoc tu corpore
tuo spiras. Quid loquar corvorum, quid etiam luporum
teneritudines? Nescit hos lupos agnus timere.
Tanta est aquarum gratia, quarum vitulos fugiant
et leones, ut his propheticum illum dictum de Ecclesiae
<pb n="0208C"/>
sanctitate jure conveniat: <hi>Tunc lupi et agni simul
pascentur, leo et bos simul paleas manducabunt <note>(Esa. LXV, 25)</note>
            </hi>.
Nec mirum, quandoquidem etiam
in Ecclesia aquae illud operantur, ut praedonum
abluta nequitia cum innocentibus comparetur. Quid
etiam purpuras memorem, quae ornant regum convivia,
amictus imbuunt? Aquarum est igitur quod in
regibus adoratur: aquarum est species illa quae fulget.
Adde porcos maris etiam Judaeis gratos; quia
nihil est commune, quod non aqua abluat, et ideo
communes eos sicut in terra editos aestimare non
possunt.
<emph>82</emph> </p>
          </div3>
        </div2>

<div2>
          <head>CAPUT III.</head>
<p> <hi>Multiplicem piscibus rationem esse generandi, ac singularem
in prolem pietatis sensum. Quanta sit eorum
puritas, qua non solum alia bruta, sed etiam
homines ipsos superant.</hi> 
<pb n="0208D"/>
          </p>
<div3>
            <head>7.</head>
            <p>
 Innumeri itaque usus, innumera genera piscium.
Alii ova generant, ut varii majores quos
<pb n="0209A"/>
troctas vocant, et aquis fovenda committunt. Aqua
igitur animat et creat, et adhuc mandati illius primi
tamquam legis perpetuae munus exsequitur, blanda
quaedam mater animantium. Alii vivos fetus edunt
de suo corpore, ut mustelae, et caniculae, et cete ingentia,
delphines, et phocae, aliaque caetera hujusmodi.
Quae cum ediderint partus, si quid forte insidiarum
terrorisque praesenserint circa catulos suos
quemquam moliri, quo tueantur eos, vel tenerae aetatis
pavorem materno affectu comprimant, aperire
ora, et innoxio partus suos dente suspendere, interno
quoque recipere corpore, et genitali feruntur alvo
abscondere. Quis humanus affectus hanc piscium
pietatem possit imitari? Oscula nobis satietati sunt:
illis non satis est aperire viscera, natosque recipere
<pb n="0209B"/>
ac revocare integros, atque iterum fotu quodam eos
sui caloris animare, et spiritu alere, duosque in corpore
uno vivere; donec aut securitatem deferant, aut
corpore suo objecto natos suos defendant a periculis.
Quis haec videns, etsi possit obtinere, non tantae
piscium pietati cedat? Quis non miretur et stupeat,
ut servet natura in piscibus, quod non servat in hominibus?
Pleraeque ex suspicione novercalibus odiis
appetitos suos occiderunt filios: aliae in fame, ut legimus,
partus proprios comederunt. Humanis pignoribus
mater sepulcrum facta est; piscium proli
parentis est uterus sicut murus, vallo quodam internorum
viscerum pignora inoffensa conservat.</p>
          </div3>
<div3>
            <head>8.</head>
            <p>
 Diversa igitur piscium genera diversos usus habent:
alii ova generant, alii vivos pariunt atque formatos.
<pb n="0209C"/>
Et qui ova generant, non nidos texunt ut aves,
non diuturni fotus laborem induunt, non cum molestia
sui nutriunt. Cecidit ovum, quod aqua gremio
quodam naturae suae quasi nutrix blanda suscepit, et
animal celeri fotu reddidit. Continuo enim tactu
parentis animatum ovum cecidit, et piscis exivit.</p>
          </div3>
<div3>
            <head>9.</head>
            <p>
 Tum deinde quam pura et inviolata successio!
Nullus alteri, sed generi suo miscetur, thymallus thymallo,
lupus lupo. Scorpaena quoque castitatem immaculati
connubii generi suo servat. Itaque habet pudicitiam
generis sui, sed venenum generis sui non habet;
non enim percutit scorpaena, sed reficit. Nesciunt igitur
alienigenarum genera piscium adulterina contagia,
sicut sunt ea quae coeunt asinorum equarumque inter
se genera, quae magna hominum cura perpetrantur:
<pb n="0209D"/>
vel rursus cum equus asinae miscetur, quae sunt vera
adulteria naturae. Nam utique majus est quod in naturae
colluvionem <emph>83</emph> committitur, quam quod in personae
injuriam. Et homo ista procuras interpres adulterii
jumentalis; et illud animal pretiosius putas, quod adulterinum,
quam quod verum est? Ipse genera aliena
confundis, diversaque misces semina, atque ad vetitos
coitus plerumque cogis invitos, et hoc industriam vocas!
Hoc quia de hominibus facere non potes, ut diversi
generis commixtio fetum possit excludere, tollis
<pb n="0210A"/>
homini quod natus est, et virum de viro exuis, abscissaque
corporis parte, sexum negas, spadonem efficis;
ut quod negavit natura in hominibus, impleret audacia.
</p>
          </div3>
        </div2>

<div2>
          <head>CAPUT IV.</head>
<p> <hi>Mutuam aquae ac piscium necessitudinem docere, qualis
parentum et filiorum necessitudo esse debeat.
Quomodo respirationis usum aqua suppleat in piscibus.</hi> </p>
<div3>
            <head>10.</head>
            <p>
 Quam bona autem mater sit aqua, etiam hinc
considera. Tu, o homo, docuisti abdicationes patrum
in filios, separationes, odia, offensas, disce quae sit
parentis et filiorum necessitudo. Vivere pisces sine
aqua non queunt, nec a suae parentis consortio separari,
neque a suae altricis discerni munere: et hoc
fit natura quadam, ut separati moriantur illico. Neque
<pb n="0210B"/>
enim, ut omnia, hujus aeris vivunt spiramine,
quia hauriendi spiritus et respirandi natura his non
suppetit; alioquin sub aquis semper non possent vivere
non capientes spiritus infusionem. Quod est
nobis spiritus, illis est aqua. Sicut nobis spiritus,
ita illis aqua vivendi ministrat substantiam: nos intercluso
commeatu spiritus, quia ne brevi quidem
spatio possumus expertes esse spiritus vitalis, statim
exstinguimur; pisces quoque sublati de aqua, sine
substantia sui vivi esse non possunt.</p>
          </div3>
<div3>
            <head>11.</head>
            <p>
 Et causa manifesta est, quoniam in nobis pulmo
per thoracis laxiora penetralia recipit spiritum;
et cum sit ipse poris plerisque penetrabilis, spiritus
infusione interiorem calorem refrigerat. Thorax
<pb n="0210C"/>
enim ut suscipit alimenta, ita superflua ciborum et
succos salubres sanguinemque discernit. Fit pulmo
pervius, unde facilius ad eum potest aspiratio spiritus
pervenire. Pisces vero branchias habent, quas
nunc plicant et colligunt, nunc explicant atque aperiunt.
In hac ergo collectione et apertione dum suscipitur
aqua, et transmittitur ac penetrat, respirationis
munus videtur implere. Propria igitur natura est
piscium, nec communis cum caeteris; specialis usus,
et a caeteris vivendi quaedam separata et secreta substantia.
Propterea non nutriuntur, neque, ut terrena
animalia, manus humanae tactu et delinimento aliquo
delectantur; etiamsi servati in vivariis suis vivant.
<emph>84</emph> </p>
          </div3>
        </div2>

<div2>
          <head>CAPUT V.</head>
<p> <hi>Pisces cur tam bene dentati. Hi sibi invicem in escam
cedunt: quod imitantur avari, qui vehementi objurgatione
castigantur.</hi> 
<pb n="0210D"/>
          </p>
<div3>
            <head>12.</head>
            <p>
 Quid autem de densitate dicam dentium? Non
enim ut bos aut ovis ex una parte dentes habent:
sed utraque pars armata est dentibus; quia in aqua
sunt, et si diutius cibum versarent, et non cito
transmitterent, aquarum alluvione de dentibus eorum
esca posset auferri ac dilui. Ideo densos et acutos
habent, ut cito incidant, cito conficiant cibum,
facile et sine aliqua mora et dilatione transmittant.
<pb n="0211A"/>
Denique non ruminant; solus tamen scarus in his
ruminare perhibetur, ut ferunt quibus aut eventus,
aut usus fuit, aut studium talia comprehendere.</p>
          </div3>
<div3>
            <head>13.</head>
            <p>
 Sane nec ipsi a suis potentiae evasere violentiam,
et avaritiae potiorum subjecti ubique inferiores
sunt. Quo quisque infirmior, eo praedae magis patet.
Et plerique quidem herbis pascuntur ac minutis vermibus.
Sunt tamen qui invicem se devorent, et sua
carne pascantur. Minor apud illos esca majoris est:
rursus ipse major a validiore invaditur, et fit esca alterius
praedator alieni. Itaque usu venit, ut cum ipse
alium devoraverit, ab alio devoretur, et in unum
ventrem uterque conveniat cum voratore proprio devoratus,
sitque simul in uno viscere praedae vindictaeque
<pb n="0211B"/>
consortium. Et ipsis sponte forte haec accrevit
injuria, sicut in nobis non ex natura coepit, sed ex
avaritia. Aut quia ad usum hominum dati sunt, in signum
quoque facti sunt, ut in his nostrorum morum
vitia videremus, et caveremus exempla; ne quis
potior inferiorem invaderet daturus in se potentiori
exemplum injuriae. Itaque qui alterum laedit, sibi laqueum
parat, in quem ipse incidat.</p>
          </div3>
<div3>
            <head>14.</head>
            <p>
 Et tu piscis es, qui viscera invadis aliena, qui
demergis infirmum, qui cedentem persequeris usque
in profundum. Cave ne dum illum persequeris, incidas
ipse in validiorem, et deducat te in alienas insidias,
qui tuas vitat, priusque tuam spectet aerumnam,
qui te persequente propriam reformidabat.
Quid interest inter divitem improbae cupiditatis ingluvie
<pb n="0211C"/>
absorbentem infirmorum patrimonia, et silurum
de minorum piscium visceribus alvum repletum?
Defunctus est dives, et nihil ei sua spolia profuerunt,
imo magis eum rapinarum suarum detestabiliorem
fecit infamia. Captus est silurus, et inutilis praeda
detecta est. Quanti in eo reperiuntur, qui alios devoraverant?
Et tu dives habes in sinu tuo alterius praedatorem.
Ille habebat facultates pauperis quas invaserat:
tu eum opprimens duo patrimonia tuis facultatibus
addidisti, et adhuc tanto non satiaris augmento;
et dicis quod alios vindicaveris, cum eadem
committas quae ulcisceris, injusto injustior, et iniquo
iniquior, et avaro avarior. Vide ne idem te qui piscem
illum finis inveniat: hamum cave, cave retia.
Sed praesumis de potentia, quod nemo tibi possit
<pb n="0211D"/>
resistere: <emph>85</emph> praesumebat et silurus quod hamum
nemo sibi jaceret, nemo retia tenderet, et, si incidisset,
universa dirumperet; et tamen fuscinam non
evasit, aut nexus vinculi validioris incurrit, quibus
se non posset exuere. Sine dubio et hominum iniquitas
quo graviora commiserit, eo magis scelere suo
tuta esse non poterit; quin aliquando dissolvat quod
pro scelerum pretio constat difficile posse vitari.
</p>
          </div3>
        </div2>

<div2>
          <head>CAPUT VI.</head>
<p> <hi>Hominem esse piscem: sed piscem alium bonum, alium
malum inveniri: bonum vero Petri hamum, ac sinum
timere non debere.</hi> 
<pb n="0212A"/>
          </p>
<div3>
            <head>15.</head>
            <p>
 Piscis ergo es, o homo. Audi quia piscis es: <hi>Simile est regnum coelorum reti misso in mare, quod
ex omni genere piscium congregavit. Cum autem esset
impletum, duxerunt id ad littus, et sedentes elegerunt
optimos in vasis suis, malos autem foras miserunt. Sic
erit in consummatione saeculi. Exibunt angeli, et separabunt
malos de medio justorum, et mittent eos in caminum
ignis 
 <note>(Matt. XIII, 47)</note>
            </hi>. Sunt ergo boni et mali
pisces, boni servantur ad pretium, mali statim ardent.
Bonum piscem nec retia involvunt, sed elevant;
nec hamus internecat atque interficit, sed
<pb n="0212B"/>
pretiosi vulneris perfundit sanguine, in cujus oris
confessione bonum pretinm reperitur, quo tributum
apostolicum, et census Christi possit exsolvi. Sic enim
scriptum est, dicente Domino: <hi>Reges terrae a quibus
accipiunt tribulum tributum vel censum? A filiis suis, an ab alienis?
Et respondente Petro, ab alienis, ait Dominus:
Vade ad mare, et mitte hamum, et eum piscem qui primus
ascenderit, tolle, et aperto ore ejus invenies ibi
staterem; illum sumens dabis eis pro me et te <note>(Matt. XVII,
24)</note>
            </hi>.</p>
          </div3>
<div3>
            <head>16.</head>
            <p>
 Noli igitur, o bone piscis, Petri hamum timere:
non occidit, sed consecrat. Noli quasi vilem te
contemnere, quia vides corpus infirmum: habes in
ore tuo quod et pro Petro et pro Christo offeras.
Noli timere Petri retia, cui dicit Jesus: <hi>Duc in altum,
<pb n="0212C"/>
et laxato retia.</hi> Non enim in sinistram partem
mittit, sed in dexteram, sicut jussus a Christo est.
Noli timere sinum ejus, quia dictum est ei: <hi>Ex hoc
eris homines vivificans.</hi> Ideo misit retia, et complexus
est Stephanum, qui de Evangelio primus ascendit
habens in ore suo staterem justitiae. Unde confessione
constanti clamavit dicens: <hi>Ecce video coelos
apertos, et Filium hominis stantem ad dexteram Dei.</hi> 
Pro hoc pisce stabat Dominus Jesus; sciebat enim
esse in ore ejus pretium sui census. Denique glorioso
martyrio et Petri judicium, atque doctrinam, et
Christi gratiam locuples assertor implevit.
</p>
          </div3>
        </div2>

<div2>
          <head>CAPUT VII.</head>
<p> <hi>Per mare Evangelium et Ecclesiam signari, et quid
in mari hoc praestare debeat homo piscis. Conjuges ad
mutuam morum tolerantiam, charitatem, fidem, exemplo
viperae impelluntur. Cur idem exemplum in
utramque partem usurpatum.</hi> 
<pb n="0212D"/>
          </p>
<div3>
            <head>17.</head>
            <p>
 Nec te moveat quod pro mari Evangelium posui.
Evangelium est, in quo <emph>86</emph> Christus ambulavit:
Evangelium est, in quo licet titubaverit Petrus,
quando negavit; tamen per dexteram Christi fidei
munimentum, stationis invenit gratiam: Evangelium
<pb n="0213A"/>
est, de quo martyr ascendit: Evangelium est mare,
in quo piscantur apostoli, in quo mittitur rete,
quod simile est regno coelorum: Evangelium est
mare, in quo Christi figurantur mysteria: Evangelium
est mare, in quo Hebraeus evasit, Aegyptius
interemptus est: Evangelium est mare, quia sponsa
Christi Ecclesia est, et divinae gratiae plenitudo, quae
supra maria fundata est, sicut dixit Propheta: <hi>Ipse
super maria fundavit eam <note>(Ps. XXIII, 2)</note>
            </hi>. Exsili super
undas, o homo, quia piscis es: non te opprimant
saeculi istius fluctus: si tempestas est, pete altum et
profundum: si seneritas, lude in fluctibus: si procella,
cave a scopuloso littore; ne te in rupem furens
aestus illidat. Scriptum est enim: <hi>Estote astuti
sicut serpentes <note>(Matt. X, 16)</note>
            </hi>.
<pb n="0213B"/>
</p>
          </div3>
<div3>
            <head>18. </head>
            <p>
Et quia de serpentibus astutis propositum exemplum
est, simus astuti circa quaerenda et servanda
conjugia, diligamus tributa nobis consortia.
Et si ii qui longinquis fuerant ortus sui tempore regionibus
separati inter se convenerint, et si vir ad
peregrina contenderit, nulla longinquitas, nulla absentia
complacitam minuat charitatem. Eadem lex
praesentes absentesque connectit: idem naturae vinculum
inter distantes et consistentes conjugalis charitatis
jura constrinxit: eodum jugo benedictionis
utriusque colla sociantur, etiam si alter obeat separatarum
regionum longa divortia; quia non corporis
cervice, sed mentis, jugum gratiae receperunt. Vipera
nequissimum genus bestiae, et super omnia quae serpentini
sunt generis astutior, ubi coeundi cupiditatem
<pb n="0213C"/>
assumpserit, muraenae maritimae notam sibi requirit
copulam, vel novam praeparat: progressaque ad
littus, sibilo testificata praesentiam sui, ad conjugalem
amplexum illam evocat. Muraena autem invitata
non deest, et venenatae serpenti expetitos usus suae
impertit conjunctionis. Quid sibi vult sermo hujusmodi,
nisi ferendos esse mores conjugum; et si absens
est, ejus opperiendam praesentiam, sit licet
asper, fallax, inconditus lubricus, temulentus?
Quid pejus veneno, quod in conjuge muraena non refugit?
Vocata non deest, et serpentis lubricum sedula
charitate complectitur. Ille tua mala portat, et levitatis
femineae facilitatem: tu virum tuum non potes, o
mulier, sustinere? Adam per Evam deceptus est, non
Eva per Adam <note>(33, q. 5, c. Adam per Evam)</note>. Quem
<pb n="0213D"/>
vocavit ad culpam mulier, justum est ut eum gubernatorem
assumat; ne iterum feminea facilitate labatur.
Sed horridus et incultus est. Semel placuit.
Numquid vir frequenter est eligendus? Comparem
suum et bos requirit, et equus diligit; et si mutetur
alius, tamen trahere jugum nescit compar alterius,
et se non totum putat: tu jugalem repudias tuum,
<pb n="0214A"/>
et putas saepe mutandum; et si uno defuerit die,
superducis rivalem, et statim incognita causa quasi
cognita pudoris exsequeris injuriam. Vipera absentem
requirit, <emph>87</emph> absentem vocat, et blando proclamat sibilo;
atque ubi adventare comparem senserit, venenum
evomit reverentiam marito deferens, verecundata
nuptialem gratiam: tu, mulier, advenientem de
longinquo maritum contumeliis repellis. Vipera mare
prospectat, explorat iter conjugis: tu injuriis viam
viro obstruis: tu litium moves venenum, non rejicis:
tu conjugalis amplexus tempore dirum virus exaestuas;
nec erubescis nuptias, nec revereris maritum.
</p>
            <p>19 Sed etiam tu, vir, possumus enim etiam sic accipere,
depone tumorem cordis, asperitatem morum,
cum tibi sedula uxor occurrit: propelle indignationem,
<pb n="0214B"/>
cum blanda conjux ad charitatem provocat.
Non es dominus, sed maritus: non ancillam
sortitus es, sed uxorem. Gubernatorem te Deus voluit
esse sexus inferioris, non praepotentem. Redde
studio vicem, redde amori gratiam. Vipera venenum
suum fundit: tu non potes duritiam mentis deponere?
Sed habes naturalem rigorem: debes temperare eum
contemplatione conjugii, et reverentia conjunctionis
deponere animi feritatem. Potest et sic. Nolite
quaerere, viri, alienum thorum, nolite insidiari alienae
copulae. Grave est adulterium, et naturae injuria. Duos
primum Deus fecit, Adam et Evam, hoc est, virum et
uxorem, et uxorem, de viro, hoc est, de costa Adam; et
jussit ambos esse in uno corpore, et in uno spiritu vivere.
Quid unum separas corpus, unum dividis spiritum?
<pb n="0214C"/>
Naturae adulterium est. Hoc docet muraenae et viperae
non jure generis, sed ardore libidinis expetitus
amplexus. Discite, o viri, qui alienam permolere
quaerit uxorem, cujus serpentis sibi adsciscere cupiat
contubernium, cui etiam comparandus ipse serpenti
sit. Festinat ad viperam, quae se in gremium
viri non directo tramite veritatis, sed lubrico devii
amoris infundit. Festinat ad eam quae venenum suum
resumit, ut vipera quae fertur peracto conjunctionis
munere venenum quod evomuerat, rursus haurire;
adultera enim vipera est <note>(Prov. XXIII, 32)</note>. Unde et
Salomon ait quod is qui fuerit temulentus, cum per
vinum libido fervere consueverit, tamquam a colubri
ictu extenditur, et tamquam a cornuta diffunditur illi
venenum. Et ut scias quod de adultera dixit, adjecit:
<pb n="0214D"/> <hi>Oculi tui cum viderint alienam, os tuum loquitur perversa <note>(Ibid., 33)</note>
              </hi>.</p>
          </div3>
<div3>
            <head>20.</head>
            <p>
 Nec quisquam velut contraria posuisse nos
credat, ut et ad bonum et ad malum viperae hujus
exemplo uteremur; cum ad institutionem utrumque
proficiat, si erubescamus aut fidem non exhibere
dilecto, cui exhibet serpens; aut relinquentes sancta
<pb n="0215A"/>
conjugia, lubrica et nocitura salutaribus praeferamus,
quod facit qui cum serpente miscetur.
<emph>88</emph> </p>
          </div3>
        </div2>

<div2>
          <head>CAPUT VIII.</head>
<p> <hi>De astutia polypi, et cancri, quibus fraudulenti homines
adumbrantur; cum exhortatione ad fugiendam
cupiditatem.</hi> </p>
<div3>
            <head>21.</head>
            <p>
 Et quia de astutia coepimus sermonem subtexere,
qua unusquisque fratrem suum circumvenire
et decipere nititur, et in novas se fraudes componere;
ut quem vi obtinere non potest, circumscribat dolo,
et fuco quodam artis obducat: fraudulentum illud
polypi ingenium non praeteribo, qui vadoso in littore
petram nactus, affigitur ei, atque ejus nebuloso ingenio
colorem subit, et simili specie terga obductus
<pb n="0215B"/>
plurimos piscium sine ulla suspicione fraudis allapsos,
dum nota non praecavent, et saxum opinantur, cassibus
furtivae artis includit, et sinu quodam suae carnis
intercipit. Sic spontanea venit praeda, et talibus
capitur argumentis, qualia sunt eorum qui ingenium
suum saepe commutant, et diversas nocendi artes
movent; ut singulorum mentes sensusque pertentent,
cum continentibus positi continentiam praedicantes,
in coetu intemperantium tamquam devii ab
studio castitatis, et demersi intemperantiae volutabris;
ut qui eos audiunt aut vident, incauta facilitate
se credant; eoque citius labuntur, dum declinare
non norunt, nec cavere quod noceat, cum gravior sit
et magis noxia improbitas benignitatis obumbrata
velamine. Et ideo cavendi sunt qui crines suae fraudis,
<pb n="0215C"/>
et brachia longe lateque dispergunt, vel speciem
induunt multiformem. Et isti enim polypi sunt nexus
plurimos habentes, et callidorum ingeniorum vestigia,
quibus irretire possint quidquid in scopulos suae
fraudis inciderit.</p>
          </div3>
<div3>
            <head>22.</head>
            <p>
 Cancer quoque quas cibi gratia praestigias instruit!
Namque et ipse ostreo delectatur, et carnis
ejus epulum sibi quaerit. Sed quia ut appetens cibi,
ita prospiciens est periculi: quoniam cum difficilis est
venatio, tum periculosa: difficilis, quia testis validioribus
esca interior includitur; nam velut muris
quibusdam mollitiem carnis praecepti imperialis interpres
natura munivit, quam medio testarum quodam
sinu concavo nutrit ac fovet, et quasi in quadam
valle diffundit; et ideo cassa omnia tentamenta sunt
<pb n="0215D"/>
cancri, quia aperire clausum ostreum nulla vi potest:
et periculosum est si chelam ejus includat, ad argumenta
confugit, et insidias nova fraude molitur.
Itaque quia omnia genera delectatione mulcentur,
explorat si quando ostreum remotis in locis ab omni
vento contra solis radios diptychum illud suum
aperiat, et reseret claustra testarum; ut libero aere
visceris sui voluptatem quamdam capiat: et tunc
clanculo calculum immitens, impedit conclusionem
<pb n="0216A"/>
ostrei; ac sic aperta claustra reperiens, tuto inserit
chelas, visceraque interna depascitur. <emph>89</emph>
</p>
          </div3>
<div3>
            <head>23.</head>
            <p>
 Sunt ergo homines, qui cancri usu in alienae
usum circumscriptionis irrepant, et infirmitatem
propriae virtutis astu quodam suffulciant, fratri dolum
nectant, et alterius pascantur aerumna. Tu
autem propriis esto contentus, et aliena te damna
non pascant. Bonus cibus est simplicitas innocentiae.
Sua bona habens insidiari nescit alienis, nec avaritiae
facibus inardescit, cui lucrum omne ad virtutem
dispendium est, ad cupiditatem incendium. Et
ideo beata est, si bona sua noverit, cum veritate
paupertas, et omnibus praeferenda thesauris; quia
melius est exiguum datum cum Dei timore, quam
thesauri magni sine timore. Quantum est enim quod
<pb n="0216B"/>
hominem alat? Aut si quaeris quod etiam aliis abundet
ad gratiam, id quoque non multum est. Melior
enim est hospitalitas in oleribus cum gratia, quam
vitulorum pinguium praeparatio cum discordia. Utamur
ergo ingenio ad quaerendam gratiam, et salutem
tuendam, non ad alienam circumscribendam innocentiam.
Licet nobis uti exemplis maritimis ad profectum
nostrae salutis, non ad alienae periculum.
</p>
          </div3>
        </div2>

<div2>
          <head>CAPUT IX.</head>
<p> <hi>De praescientia echini futuram tempestatem nuntiantis.
Eum accepisse hoc donum a Deo, cujus indulgentia
in omnia creata praedicatur.</hi> </p>
<div3>
            <head>24.</head>
            <p>
 Echinus animal exiguum, vile ac despicabile,
maritimum loquor, plerumque index futurae tempestatis,
<pb n="0216C"/>
aut tranquillitatis annuntius solet esse
navigantibus. Denique cum procellam ventorum
praesenserit, calculum validum arripit, eumque velut
saburram vehit, et tamquam anchoram trahit, ne
excutiatur fluctibus. Itaque non suis se librat viribus,
sed alienae stabilitatis regitur pondere. Quo
indicio nautae velut signum futurae perturbationis
capessunt, et sibi praecavent, ne eos imparatos
turbo improvisus inveniat. Qui mathematicus, qui
astrologus, quive Chaldaeus sic potest siderum cursus,
hos coeli motus et signa comprehendere? Quo
ingenio ista collegit? Quo doctore percepit? Quis
ei fuit tanti interpres augurii? Saepe homines confusionem
aeris vident, et saepe falluntur, quod plerumque
eam sine tempestate discutiat. Echinus non
<pb n="0216D"/>
fallitur, echinum sua nequaquam signa praetereunt.</p>
          </div3>
<div3>
            <head>25.</head>
            <p>
 Unde exiguo animali tanta scientia, ut futura
praenuntiet? Quo magis in eo nihil est, quo tantam
possit habere prudentiam, crede quod per indulgentiam
Domini rerum omnium id quoque praescientiae
hujus munus acceperit. Etenim si foenum Deus sic
vestit, ut miremur; si pascit volatilia; si paravit
corvo escam, pulli enim ejus ad Dominum clamant;
si mulieribus dedit texturae sapientiam; si araneam,
<pb n="0217A"/>
quae tam subtiliter ac docte laxos casses suspendit
in foribus, sapientiae non reliquit immunem; si ipse
virtutem equo dedit, et solvit de cervice ejus formidinem,
ut exsultet in campo, et occurrens regibus
irrideat, <emph>90</emph> odoretur bellum eminus, excitetur sono
tubae; si haec irrationabilia pleraque, et alia insensibilia,
ut foenum et lilia, replevit suae dispositione
sapientiae, quid dubitamus, quod etiam in echinum
contulerit hujus gratiam praescientiae? Nihil enim
inexploratum, nihil dissimulatum reliquit. Omnia
videt, qui pascit omnia: omnia replet sapientia, qui
omnia in sapientia fecit, ut scriptum est <note>(Ps. CIII,
24)</note>. Et ideo si echinum visitationis suae exsortem
non praetermisit; si eum considerat, et futurorum
informat indiciis, tua non considerat? Imo vero
<pb n="0217B"/>
considerat, sicut testatur ejus divina Sapientia dicens:
Si respicit volatilia, si pascit illa, nonne vos
pluris estis illis <note>(Matth. VI, 26)</note>? Si foenum agri
quod hodie est, et eras in ignem mittitur, Deus sic
vestit, quanto magis vos modicae fidei?
</p>
          </div3>
        </div2>

<div2>
          <head>CAPUT X.</head>
<p> <hi>Cuique piscium generi praescripta esse sua domicilia,
unde humana levitas, ac luxuria condemnantur:
tamen quosdam pisces ad sobolem loca mutare;
cujus rei ratio expenditur, et hominis reprehenditur
incontinentia. Item de specialibus aliquorum piscium
virtutibus.</hi> </p>
<div3>
            <head>26.</head>
            <p>
 An vero sine quadam dote naturae manere
piscibus etiam illam putamus gratiam, quod unumquodque
<pb n="0217C"/>
genus piscium praescripta sibi domicilia
habet, quae sui generis nullus excedat, non incurset
alienus? Quis geometra his divisit habitacula nullis
rumpenda temporibus? Sed geometram audivimus,
thalassometram numquam audivimus; et tamen
pisces mensuram suam norunt, non muris urbium
portisque praescriptam, non aedificiis domorum, non
agrorum finibus limitatam, sed mensuram ejus quod
oporteat; ut tantum satis sit unicuique, quantum
ad usum abundet, non quantum aviditas quaedam
immoderata sibi vindicet. Lex quaedam naturae est
tantum quaerere, quantum sufficiat ad victum, et
alimentorum modo sortem censere patrimonii. Hoc
genus piscium in illo sinu maris alitur et gignitur,
illud in alio. Denique non reperies confusa genera
<pb n="0217D"/>
piscium: sed quod hic abundat, alibi deest. Et iterum
ille sinus maris cephalos alit, lupos ille: ille
saxatiles, locustas alius. Non est libera vagandi potestas;
nec tamen aut interclusa montibus copia,
aut fluviis interlabentibus transitus impeditur, sed
usus naturae impressus tamquam patriae finibus
unumquemque sese tenere, et ultra incolas prodire
suspectum.
<pb n="0218A"/>
</p>
          </div3>
<div3>
            <head>27. </head>
            <p>
At nobis longe alia sententia est, mutare exsilio
domos, incolarum fastidio teneri, advenarum
captare gratiam, transferre terminos perpetuos,
quos posuerunt patres nostri, agrum ad agrum jungere,
domum ad domum. Deficit terra hominibus,
sternuntur et maria. Rursus pro singulorum libidine
inciditur terra, mare infunditur, ut insulas faciant,
ut possideant freta: spatia maris sibi vindicant jure
mancipii, pisciumque jura sicut vernaculorum conditione <emph>91</emph> 
 sibi servitii subjecta commemorant. Iste,
inquit, sinus maris meus, ille alterius. Dividunt
elementa sibi potentes. His ostreae in fluctibus nutriuntur:
his in vivario piscis includitur. Luxuriae
nec mare sufficit, nisi apothecas habeant ostrearum.
Itaque aetates earum numerant, et piscium receptacula
<pb n="0218B"/>
instruunt; ne convivia divitis mare non possit
implere. Nam vicini nomen quibus audiunt auribus!
Quibus oculis intuentur possessiones eorum! Quemadmodum
dies noctesque excogitant, ut aliquid
proximi auferant! <hi>Numquid soli habitabitis super
terram <note>(Isai. V, 9)</note>
            </hi>? clamat propheta. Cognoscit haec
Dominus, et vindictae reservat.</p>
          </div3>
<div3>
            <head>28.</head>
            <p>
 Quantum aliena a piscibus aviditatis rapina!
Illi naturalia captant secreta, et ultra terminos orbis
terrarum mare norunt, quod nullae interpolant insulae,
nec terra aliqua interjacet, vel ulterius ulla
sit posita. Illic igitur ubi diffusum late mare omnem
spectandi usum, utilitatis gratia navigandi intercludat
audaciam, condere se feruntur cete, illa immensa
genera piscium, aequalia montibus corpora,
<pb n="0218C"/>
ut tradiderunt nobis, qui videre potuerunt: illic
quietum aevum exigunt discreta ab insulis, et ab
omnibus maritimarum urbium contagiis separata
habent suas regiones et habitacula distributa. Manent
in his inoffenso vicinorum limite, nec vago transitu
mutationes quaerunt locorum: sed tamquam patrium
solum diligunt, et in his immorari dulce arbitrantur.
Quae ideo elegerunt, ut solitariam vitam remota
possint arbitrorum interpellatione transigere.</p>
          </div3>
<div3>
            <head>29.</head>
            <p>
 Sunt tamen aliqua genera piscium, qui non
ingenii facilitate loca mutent, sed fovendi partus
necessitate; quem opportuno atque legitimo procurantes
tempore, ex plurimis locis, ac diverso sinu
maris, innumeri velut communi consilio convenientes
conjuncto agmine Aquilonis flatus petunt, et ad
<pb n="0218D"/>
illud Septentrionalium mare partium quadam naturae
lege contendunt. Dicas, si ascendentes videas,
 rheuma quoddam esse, ita proruunt, fluctusque
intersecant, per Propontidem in Euxinum pontum
violento impetu profluentes. Quis piscibus haec annuntiat
loca, praecepit tempora? Quis tribuit dispositionem
viandi, comitandi ordinem, metas et tempora
revertendi? Homines suum imperatorem
<pb n="0219A"/>
habent, cujus exspectatur imperium, procedit tessera,
proponuntur edicta provincialibus ut conveniant,
tribunis militum litterae diriguntur, dies statuitur;
et plerique ad dies statutos occurrere non
queunt. Quis imperator piscibus praeceptum dedit?
Quis doctor hanc tribuit disciplinam? Qui metatores
itinera disponunt? Qui duces iter dirigunt, ut nullius
desit occursus? Sed agnosco quis ille sit imperator,
qui ordinatione divina sensibus universorum
suum infundat imperium, qui tacitus mutis animantibus
naturalis disciplinae ordinem tribuat; nec solum
magna penetret, sed etiam per minima quaeque
se fundat. Divinae legi piscis obsequitur, et homines
contradicunt! Piscis solemniter obaudit mandata
coelestia, et homines <emph>92</emph> irrita faciunt Dei praecepta!
<pb n="0219B"/>
An contemptibilis tibi videtur, quia mutus
est, rationisque expers? Sed vide ne tu tibi magis
incipias esse contemptui, si irrationabili irrationabilior
deprehendaris. Quid autem rationabilius hoc
piscium transitu, cujus rationem quidem verbis non
explicant, sed factis loquuntur? Pergunt enim aestatis
tempore ad fretum Ponti, eo quod reliquo maris
sinu hic sinus dulcior sit. Non enim tamdiu sol ei
freto, quamdiu caeteris immoratur, eaque fit causa
ut non omnem aquam exhauriat, quae dulcis atque
potabilis est. Quis autem ignoret quod etiam ea quae
maritima sunt, aquis plerumque dulcibus delectentur?
Denique dum flumina sequuntur, et ad superiora
ascendunt, frequenter alieni pisces generis
capiuntur in fluviis. Cum haec igitur causa Pontum
<pb n="0219C"/>
illis faciat gratiorem, vel quod aestus temperet solemnis
illic flatus aquilonis, tum opportuniorem caeteris
judicant, in quo generare, et partus possint
proprios enutrire, quod teneri fetus laborem alienae
regionis ferre vix possint, quos illic fovet aeris
blanda clementia. Itaque peracto munere omnes simul
eo quo venerant agmine revertuntur.</p>
          </div3>
<div3>
            <head>30.</head>
            <p>
 Quaenam ista sit ratio consideremus. Objectus
est Ponti sinus boreae caeterorumque ventorum violentissimis
flatibus; unde gravis illic procella furit,
et tempestates moventur, ita ut de profundo arena
vertatur: cujus rei fluctus arenosus indicio est, qui
ventorum motu insurgens altius, tum pondere gravior,
haud dubie non solum navigantibus, sed etiam
maritimis ipsis animantibus intolerabilis habetur.
<pb n="0219D"/>
Accedit illud, quod plurima et maxima Ponto flumina
misceantur, cum hyberno tempore sinus ipse
frigidior torrentium rigescat allapsu; propterea
pisces tamquam arbitri fluentorum, aestate illic aspirantis
aurae clementiam captare consueverunt:
cujus amoenitate perfuncti, rursus hyemis aspera
declinare contendunt; et Septentrionalis plagae saeva
fugientes, in reliquos se sinus conferunt, in quibus
aut ventorum mollior sit placiditas, aut solis
soleat vernare temperies. Novit igitur piscis pariendi
tempus, quod pro magno mysterio dixit Salomon
<pb n="0220A"/>
in Sapientia: Novit tempus eundi atque redeundi:
novit tempus perfunctionis et jactationis, et
novit ut non queat falli <note>(Eccles. III, 2 et seq.)</note>; quia
non rationis aestimatione, et disputationis argumento
utitur, sed inspiratione naturae, quae vera est magistra
pietatis. Denique omnes animantes praescripta
habent pariendi tempora, homo solus indiscreta atque
confusa. Reliqua genera clementiam temporis
quaerunt, mulieres solae partus suos inclementer effundunt.
Vaga enim et intemperans libido generandi
vagam pariendi aetatem exhibet. Pisces tanta maria
transmittunt, ut utilitatem aliquam generi suo quaerant.
Nos quoque diffusa aequora transfretamus: sed
quanto honestius, quod successionis amore, quam
quod pecuniae aviditate suscipitur? Denique illis ad
<pb n="0220B"/>
pietatem, nobis ad quaestum transmissio deputatur.
Illi sobolem referunt omnibus mercibus cariorem:
nos <emph>93</emph> mercem longe imparem ad periculi vicem
misera lucri cupidine reportamus. Itaque illi patriam
repetunt: nos derelinquimus. Illis nando incrementum
generis acquiritur: nobis minuitur navigando.</p>
          </div3>
<div3>
            <head>31.</head>
            <p>
 Quis igitur neget divinitus illis infusum ingenium
esse hujusmodi atque virtutem? Cum videat
istos in Aquilonem tam solemnem obeundae fecunditatis
peregrinationem vivaci ingenio componere;
alios in exiguo corpore tantum validitatis assumere,
ut maximas navium plenis currentes velis in mediis
fluctibus sistant: sicut brevis pisciculus echeneis
tanta facilitate memoratur navem ingentem sistere;
ut quasi radicatam mari haerere videas, nec moveri.
<pb n="0220C"/>
Aliquamdiu enim immobilem servat. An et huic putas
sine Creatoris munere tantum potuisse suppetere
virtutis? Quid gladios loquar, aut serras, aut canes
maritimos, aut balenas, aut zygaenas? Quid etiam
turturis centrum, et hoc mortuae? Sicut enim viperae
os si quis calcaverit recens dumtaxat, gravius
quam venenum nocere perhibetur, et immedicabile
vulnus serpere: ita etiam turtur aculeo suo mortua
amplius quam viva periculi afferre memoratur. Lepusculus
quoque timidum animal in terris, in mari
formidabile, citam et quae non facile possit auferri,
corruptelam invehit. Voluit enim te creator nec in
mari satis ab insidiantibus esse securum; ut propter
pauca quae noceant, quasi in excubiis positus, armis
fidei semper et scuto devotionis accinctus, a Domino
<pb n="0220D"/>
tuo debeas salutis sperare praesidium.
</p>
          </div3>
        </div2>

<div2>
          <head>CAPUT XI.</head>
<p> <hi>De piscibus Atlantici maris: item de sale, corallio et
aliis quibusdam. Ob ea, sed maxime ob navigationem,
mare terris praestare: post quae paucis de Jona ac
Petro memoratis, sermo clauditur.</hi> </p>
<div3>
            <head>32.</head>
            <p>
 Veniamus ad Atlanticum mare. Quam ingentia
illic et infinitae magnitudinis cete! Quae si quando
supernatant fluctibus, ambulare insulas putes, montes
altissimos summis ad coelum verticibus eminere.
<pb n="0221A"/>
Quae non acta, nec in littoribus, sed in Atlantici
maris profundo feruntur videri, ut eorum conspectu
nautae a navigandi in illis locis praesumptione revocentur,
nec secreta elementorum adire sine supremo
terrore mortis usurpent.</p>
          </div3>
<div3>
            <head>33.</head>
            <p>
 Sed jam assurgamus ipsi de profundo maris,
et aliquantulum sermo noster emergat, atque ad superiora
se subrigat: spectemus ea quae usitata multis,
et plena sint gratiae, quomodo aqua in salis vertatur
soliditatem, ut ferro saepe caedatur; quod de
Britannicis salibus nihil mirum, qui in speciem marmoris
validi, ejusdem metalli niveo candore resplendent,
salubres corporis cibo, et potui nimis grati.
Quomodo etiam non indecorus lapis corallium in
mari herba sit, si in aerem transferatur, in lapidis
<pb n="0221B"/>
firmitatem solidetur. Unde etiam ostreis pretiosissimam
margaritam natura infixerit, quomodo eam maris
aqua in tam molli carne solidaverit. <emph>94</emph> Quae difficile
apud reges inveniuntur, ea in littoribus quasi
vilia jacent vulgo, et in saxis asperis et cautibus colliguntur.
Aureum etiam vellus aqua nutrit, et lanam
in memorati speciem metalli gignunt littora, cujus
colorem nullus adhuc eorum qui fucis diversis obducunt
vellera, imitari potuit; adeo naturae maritimae
gratiam humana implere nescit industria! Scimus
qua sollicitudine vellera ovium etiam minus pretiosa
curentur: sint licet optima, nequaquam tamen his
fucus innascitur. Hinc naturalis color est, quem nullus
adhuc fucus aequavit: hoc quoque piscis est
vellus. Sed et ipsi murices qui insigne dant regium,
<pb n="0221C"/>
sunt maritimi.</p>
          </div3>
<div3>
            <head>34.</head>
            <p>
 Et quae pratorum gratia, vel hortorum amoenitas
potest caerulei maris aequiparare picturam? Aurum
licet in pratis flores refulgeant, auri quoque fulgorem
in mari lana resplendet: et illi cito marcescunt,
ista diu duratura servatur. Lilia in hortis
eminus nitent, vela in navibus: hic odor, illic ventus
aspirat. Quae utilitas in folio! In navibus quanta
commercia! Lilia suavitatem narium, vela hominum
salutem invehunt. Adde pisces salientes, et delphinas
ludentes: adde rauco sonantes fluctus murmure:
adjice currentes naves ad littora, vel de littoribus
exeuntes. Et cum e carceribus mittuntur quadrigae,
quanto studio spectantium et amore certatur! Equus
tamen in vanum currit, non in vanum navigia. Ille
<pb n="0221D"/>
in vanum, quia vacuus: ista ad utilitatem, quasi
plena frumenti. Quid iis gratius, quae non verbere
aguntur, sed ventorum spiramine: ubi nemo refragatur,
sed omnes fautores sunt: ubi nemo vincitur
quicumque pervenerit, sed omnes puppes quae pervectae
fuerint, coronantur: ubi palma merces salutis,
victoria pretium regressionis est. Quantum enim
distat inter directos cursus ac reflexos! Isti perpetuantur,
<pb n="0222A"/>
hi resolvuntur. Adjunge remigiis contexta
littora, quibus vexillum exeundi aura de coelo est.
Itaque aurigae plausum inanem referunt: hi solvunt
vota servati.</p>
          </div3>
<div3>
            <head>35.</head>
            <p>
 Quid de Jona dignum loquar, quem cetus excepit
ad vitam, reddidit ad prophetandi gratiam?
Emendavit aqua, quem terrena deflexerant: psallebat
in utero ceti, qui moerebat in terris. Et ut utriusque
redemptio non praetereatur elementi, terrarum
salus in mari ante praecessit, quia signum Filii hominis
signum Jonae. Sicut iste in utero ceti, sic Jesus
in corde terrae. In utroque remedium; majus
tamen in mari pietatis exemplum; quoniam exceperunt
pisces, quem homines refutarunt, et quem homines
crucifixerunt, pisces servarunt. Petrus quoque
<pb n="0222B"/>
in mari titubat, sed non labitur: et confessus in
fluctibus, tamen negavit in terris. Itaque illic quasi
devotus manu apprehenditur: hic quasi oblitus
aspectu censorio convenitur. Sed jam rogemus Dominum,
ut sermo noster quasi Jonas ejiciatur in terram,
ne diutius in salo fluctuet. Et bene jam exivit
cucurbita, quae obumbret nos a malis nostris: sed
et ipsa procedente sole arefacta admonet requiescendum,
ne in <emph>95</emph> terra aestuare incipiamus ingenio, et
nobis etiam verba deficiant. Certe plus nobis quam
Ninivitis data est in aquis remissio peccatorum.
</p>
          </div3>
        </div2>

<div2>
          <head>CAPUT XII. <note>(Sermo VIII.)</note>
          </head>
<p> <hi>Fingit sibi e memoria aves evolasse, ad quas orationem
eleganter revocat. Auditores sibi attentionem praebituros
dicit, se autem illis brevitatem. Denique variarum
avium suavitatem exoptat.</hi> 
<pb n="0222"/>
          </p>
<div3>
            <head>36.</head>
            <p>
 Et cum paululum conticuisset, iterum sermonem
adorsus ait: Fugerat nos, fratres dilectissimi,
necessaria de natura avium disputatio, et sermo
hujusmodi nobis cum ipsis avibus evolaverat. Fit
enim natura quadam, ut hi qui aliquid intuentur, vel
dicendo exprimere volunt, eorum qualitatem quae
vel intuentur vel loquuntur, adsumant; ut cum pigrioribus
immoremur, et cum velocibus celeri rapiamur
adspectu, stylo quoque aut tardiore utamur aut
rapido. Itaque cum caveo ne mari demersa praetereant,
et aquis operta me lateant, effugit omne volatile;
quia dum inclinatus imos aquarum gurgites
scrutor, aerios non respexi volatus; nec umbra saltem
<pb n="0222D"/>
pennae me praepetis reclinavit, quae in aquis relucere
potuit. Verum ubi omne negotium expeditum
putavi, et absolutum me credidi, et diem quintum
consummatum arbitratus sum; venit in mentem
avium natura, quae cum eunt cubitum, quasi peracto
laetae munere aethera cantu mulcere consuerunt:
quod velut solemniter surgente et occidente die instaurare
consuerunt; ut decursi vel adoriendi nocturni
<pb n="0223A"/>
juxta ac diurni temporis laudes suo referant
creatori. Magnum igitur incentivum excitandae nobis
devotionis amiseram. Quis enim sensum hominis gerens
non erubeseat sine psalmorum celebritate diem
claudere, cum etiam minutissimae aves solemni devotione
et dulci carmine ortus dierum ac noctium
prosequantur.</p>
          </div3>
<div3>
            <head>37.</head>
            <p>
 Redeat igitur nobis volaticus sermo, qui pene
fuerat elapsus ex oculis, et aquilae modo alta petens
volatus suos obduxerat nubibus; nisi quia oculos
abluti aqua dum de gurgite levamus ad coelum, speculati
vacuum aeris volatibus ferri, ad necessitatem
styli putavimus esse revocandum. Eritis vos judices,
qui estis aucupes verbi, utrum consultius evolasset,
an utiliter in vestra retia sit relapsus. Nec vereor ne
<pb n="0223B"/>
fastidium nobis obrepat in volatibus requirendis,
quod non obrepsit in gurgitibus perscrutandis; aut
aliquis nobis in disputatione obdormiat, cum possit
avium cantibus excitari. Sed profecto qui inter mutos
pisces vigilaverit, non dubito quod inter canoras
aves somnum sentire non possit, cum tali ad vigilandum
gratia provocetur. Neque vero vile putetur,
quod potuit praeteriri, cum sit tertia pars in animantibus
creaturae. Tria enim genera animantium esse
non dubium est, terrenum, volatile, aquatile. Denique
sic scriptum est: <hi>Producant aquae reptilia animarum
viventium secundum genus, et volatilia volantia</hi> <emph>96</emph> 
 <hi>super terram secus firmamentum coeli secundum
genus.</hi> </p>
          </div3>
<div3>
            <head>38.</head>
            <p>
 Revocamur ad superiora sicut obliviosi viatores,
<pb n="0223C"/>
qui cum inconsulto praeterierint, in sua revertentes
vestigia incuriae suae mulctam repetito itineris
labore suscipiunt. Est tamen etiam bonus viator,
qui dispendium regressionis, reliqui itineris
compendiosa celeritate, compenset, ut mihi faciendum
arbitror; maxime cum de avibus sermo sit, quae
solent oculos hominum volatu properatiore perstringere.
Quid enim convenit iis immorari, in quibus
celeritas placere consuevit? Avius igitur atque inusitatus
in tali genere scriptionis sermo noster canoris
avibus resonet atque resultet.</p>
          </div3>
<div3>
            <head>39.</head>
            <p>
 Sed unde mihi cygnea carmina, quae etiam
sub gravi mortis imminentis terrore delectant? Unde
mihi illos naturales modulos cantilenae, quibus etiam
paludes sonorae cantus edunt dulcissimi suavitatem?
<pb n="0223D"/>
Unde mihi vocem psittaci, dulcedinemque merularum?
Utinam saltem luscinia canat, quae dormientem
de somno excitet! Ea enim avis signare solet diei
surgentis exortum, et effusiorem diluculo deferre
laetitiam. Tamen si illorum suavitas deest, sunt gementes
turtures, et raucae columbae, tum etiam cornix
plena voce pluviam vocat. Unde rurale aviarium
sermone quo possumus, scientia quam nos rusticani
docuerunt, persequamur.
</p>
          </div3>
        </div2>

<div2>
          <head>CAPUT XIII.</head>
<p> <hi>Exorsurus a volucribus aquaticis primum de halcyone
disserit, et quanta sit divina benignitas in eam avem
exponens, nos ad exspectandam a Deo opem hortatur.
De avibus imbrium aut ventorum praesagis; deque
fida anserum custodia.</hi> 
<pb n="0224"/>
          </p>
<div3>
            <head>40.</head>
            <p>
 Et quoniam de aquatilibus reptilibus diximus,
arduum est ut subito ad aves coeli sermo noster
ascendat. Et ideo de iis avibus prius dicamus, quae
circa aquas maris fluminumque versantur, cum quibus
possumus emergere. Itaque ab halcyone sermonem
adoriamur. Ea est avis maritima, quae in littoribus
fetus suos edere solet, ita ut in arenis ova deponat
medio fere hyemis. Nam id temporis fovendis
<pb n="0224B"/>
habet deputatum partubus, quando maxime insurgit
mare, littoribusque vehementior fluctus illiditur, quo
magis repentinae placiditatis solemnitate avis hujus
eluceret gratia. Namque ubi undosum fuerit mare,
positis ovis subito mitescit, et omnes cadunt ventorum
procellae, flatusque aurarum quiescunt, ac placidum
ventis stat mare, donec ova foveat halcyone
sua. Septem autem dies fotus sunt, quibus decursis,
educit pullos, fetusque absolvit: illico alios quoque
septem dies adjungit, quibus enutriat partus suos,
donec incipiant adolescere. Nec mireris tam exiguum
nutriendi tempus, cum absolutio fetuum tam paucorum
dierum sit. Tantam autem gratiam minuscula
avis divinitus indultam habet, ut hos quatuordecim
dies nautici praesumptae serenitatis <emph>97</emph> observent,
<pb n="0224C"/>
quos et halcyonidas vocant, quibus nullos motus
procellosae tempestatis horrescant.</p>
          </div3>
<div3>
            <head>41.</head>
            <p>
 <hi>Nonne vos passeribus pluris estis <note>(Luc. XII, 7)</note>
            </hi>? Dominus
ait. Si igitur avis minusculae contemplatione et
insurgit mare, et repente comprimitur, atque aspera
hyemis inter graves procellas tempestatesque ventorum
detergit coeli nubila, fluctusque componit elementis
omnibus subito infusa tranquillitas; quantum
praesumere debeas, o homo, ad imaginem Dei factus,
agnoscis; si tamen aviculae istius fidem studio devotionis
imiteris. Illa tempestates videns insurgere,
saevire ventos, inter hyberni saeva non revocatur, neque
reflectitur, sed impellitur. Denique in littore sua
ova constituit, ubi ea relabente fluctu madida adhuc
arena suscipiat: nec insurgentes fluctus quos immurmurare
<pb n="0224D"/>
atque allabi videt, reformidat.</p>
          </div3>
<div3>
            <head>42.</head>
            <p>
 Et ne putes quod ovorum videatur habere
contemptum; continuo ubi deposuerit ova, nidificat,
et suo partus corpore fovet, nec saluti propriae alluvione
littoris pertimescit: sed secura de Dei gratia,
ventis se committit et fluctibus. Parum est hoc.
Adjungit totidem alios ad nutriendum dies: nec
interpellari tot diebus infidi maris tranquillitatem
veretur, tentatque meritum suum naturae jam solemnitate
fundatum. Illa teneros fetus non latibulis
<pb n="0225A"/>
aliquibus abscondit aut tectis, nec includit cavernis,
sed nudo et rigenti committit solo; nec defendit a
frigore, sed divino fotu, quo magis caetera despiciat,
tutiores fore existimat. Quis nostrum parvulos suos
non vestimentis tegat, tectisque abscondat? Quis
non claudat eos septis cubiculorum? Quis non ita
diligenter undique fenestras obstruat, ne qua possit
aura vel leviter penetrare? Merito quos tam sollicite
induimus ac fovemus, exuimus eos clementiae coelestis
involucro: halcyone vero quos nudos projicit,
eos divino vestit indumento.</p>
          </div3>
<div3>
            <head>43.</head>
            <p>
 Nec vos praeteribo, mergi, quibus ab assiduitate
mergendi nomen hoc haesit; quomodo saepe
mergentes aurarum signa colligitis, et praevidentes
tempestatem futuram, propere medio revolatis ex
<pb n="0225B"/>
aequore, et ad littorum tuta cum clamore contenditis.
Quomodo etiam, fulicae, quae maritimo delectamini
profundo, refugientes quam praesenseritis commotionem
maris, in vado luditis. Ipsa ardea quae
paludibus inhaerere consuevit, notas deserit sedes,
imbresque formidans supra nubes volat; ut procellas
nubium sentire non possit. Consideremus diversas
volucres maris, quemadmodum imminente ventorum
motu ad tutiora et tunc temporis dulciora sibi
stagna se conferant, atque in abscondito terrarum
sinu cognita sibi alimenta rimentur.</p>
          </div3>
<div3>
            <head>44.</head>
            <p>
 Nocturnas autem anserum quis non miretur
excubias, qui vigilias suas etiam cantus assiduitate
testantur? Denique eo etiam Romana Capitolia a
Gallo hoste servarunt. Merito illis debes, Roma, quod
<pb n="0225C"/>
regnas. Dii tui dormiebant, et vigilabant anseres.
Ideo illis diebus <emph>98</emph> anseri sacrificas, non Jovi. Cedunt
enim dii vestri anseribus, a quibus se sciunt
esse defensos, ne et ipsi ab hoste caperentur.
</p>
          </div3>
        </div2>

<div2>
          <head>CAPUT XIV.</head>
<p> <hi>Aves cum piscibus multiplici cognatione conjungi;
nullas tamen pedum officio carere. De variis variarum
avium generibus ac differentiis.</hi> </p>
<div3>
            <head>45.</head>
            <p>
 Pulchre autem post descriptionem piscium,
de iis avibus quae assuetae sunt aquis, sermo successit;
quia et ipsae similiter usu natandi et munere delectantur.
Unde prima cognatio videtur avibus istis
esse cum piscibus; quoniam natandi communia
quaedam videntur utrique generi esse consortia. Secunda
quoque cognatio omnibus avibus et piscibus
<pb n="0225D"/>
est; eo quod volantis usus species sit natantis. Sicut
enim aquam natando piscis incidit, ita avis aerem
volatu celeri secat. Atque utrique generi similiter
caudae suppetit alarumque remigium; ut pisces ad
priora se alis subrigant, atque ad ulteriora procedant,
caudae quoque gubernaculo vel quo velint se
facile convertant, vel impetu quodam e regione iter
<pb n="0226A"/>
suum dirigant. Aves quoque aeri volatibus suis velut
aquis innatant, et quasi quaedam extendunt brachia,
cauda quoque se vel ad superiora subrigunt vel ad
inferiora demergunt. Unde quoniam in nonnullis
idem usus et species, ideo de aquis utriusque generis
nativitas divina praeceptione processit. Dixit enim
Deus: <hi>Producant aquae reptilia animarum viventium
secundum genus: et volatilia super terram secus firmamentum
coeli secundum genus.</hi> Non immerito igitur,
quia de aquis genus utrumque producitur, natandi
proprietas utrisque suppeditat.</p>
          </div3>
<div3>
            <head>46.</head>
            <p>
 Sane cum et coluber lubricus omnesque serpentes
(ideo enim serpenti nomen est inditum, quia
non possunt ambulare, sed serpere), dracones quoque
simili modo ut pisces plerique sine pedibus sunt;
<pb n="0226B"/>
nullum avium genus pedum officio caret, quia omnibus
victus e terris; et ideo pedum munere fulciuntur,
quia hujusmodi ad escam quaerendam indigent
ministerio. Itaque aliae volucres unguibus armantur
ad raptum, ut accipitres et aquilae quae rapinam
venationis exercent: aliae vel ad incedendum vel
ad cibum sibi parandum usu ministerioque utuntur
accommodo.</p>
          </div3>
<div3>
            <head>47.</head>
            <p>
 Unum autem nomen avium, sed genera diversa;
quae quis possit memoria aut cognitione comprehendere?
Sunt itaque aves quae carne vescuntur.
Ideo his ungues asperi, curvatum atque acutum os,
velox volatus; quoniam raptu vivunt; ut possint facile
corripere praedam quam sequuntur, propere vel
ore vel unguibus eviscerare. Sunt etiam aves, quae
<pb n="0226C"/>
reperto pascuntur semine: aliae diverso et fortuito
cibo. Est etiam diversitas copularum, quarum gratia
carent, quae intendunt rapinis. Nam propter aviditatem
praedandi, vel propter insidias explorandi, <emph>99</emph> 
nec ipsis inter se convenit; et ideo declinant sui copulam.
Refugit enim avaritia consortium plurimorum.
Deinde conjunctio plurimorum facile ipsa se proderet.
His ergo avibus nihil est copulatorium praeter
jugale consortium. Ergo aquilis accipitribusque hic
usus est vitae. Contra vero palumbes, grues, sturni,
corvi atque cornices, etiam turdi gaudent plurimorum
connexione.</p>
          </div3>
<div3>
            <head>48.</head>
            <p>
 Alia quoque avium genera enchoria quae
manent in locis semper: alia adventitia quae obeunt
regiones alias, et peracta hyeme revertuntur: sunt
<pb n="0226D"/>
alia quae hyeme redeunt, aestate peregrinantur a nobis;
sive quod alia hyemis tempore ad calidiora se
conferant; sive quod pleraque rursus aestatem in iis
locis exigant, quae amoeniora noverunt. Turdi denique
autumni fine, hyemis confinio, quasi exacta aestate
se referunt. Quibus nos inhospitali immanitate
molimur insidias, et diverso genere nunc infida sede
decipere, nunc visco eos fallere, nunc laqueis captare
<pb n="0227A"/>
contendimus. Ciconiae reditus vexillum veris
attollit. Grues quia alta petunt, amant frequenter
peregrinari.</p>
          </div3>
<div3>
            <head>49.</head>
            <p>
 Aliae aves ad manum se subjiciunt, et mensae
herili assuescunt, tactuque mulcentur: aliae formidant:
aliae iisdem quibus homines domiciliis delectantur:
aliae secretam in desertis vitam diligunt, quae
requirendi sibi victus difficultatem libertatis amore
compensant. Aliae vocibus tantum strepunt: aliae canoro
delectant suavique modulamine. Quaedam ex
natura, aliae ex institutione diversarum vocum obloquuntur
discrimina; ut hominem putes locutum, cum
locuta sit avis. Quam dulcis merularum, quam expressa
vox psittaci est! Sunt etiam aliae simplices, ut
columbae: aliae astutae, ut perdices: gallus jactantior,
pavus speciosior. Sunt etiam vitae in avibus et
<pb n="0227B"/>
operum diversitates; ut aliae ament in commune
consulere, et collatis viribus velut quamdam curare
rempublicam, et tamquam sub rege vivere: aliae
sibi quaeque prospicere, imperium recusare, et, si capiantur,
indigno velint exire servitio.
</p>
          </div3>
        </div2>

<div2>
          <head>CAPUT XV.</head>
<p> <hi>De gruibus, atque earum vigilantia in custodiis, nec
non de ordine ab iisdem inter volandum servato. Et
hac occasione de priscae reipublicae statu, humanaeque
incuriae causis.</hi> </p>
<div3>
            <head>50.</head>
            <p>
 Ab iis igitur ordiamur, quae nostro usui se
imitationem dederunt. In illis enim politia quaedam
et militia naturalis, in nobis coacta atque servilis.
Quam injusso et voluntario usu grues in nocte sollicitam
<pb n="0227C"/>
exercent custodiam! Dispositos vigiles cernas:
et caeteris consortibus quiescentibus, aliae circumeunt
et explorant, ne qua ex parte insidiae tendantur,
atque omnem deferunt impigro sui vigore tutelam.
Post ubi vigiliarum fuerit tempus impletum,
perfuncta munere in somnum se praemisso clangore <emph>100</emph> 
 componit; ut excitet dormientem, cui vicem
muneris traditura est. At illa volens suscipit sortem,
nec usu nostro invita et pigrior somno renuntiat:
sed impigre suis excutitur stratis, vicem exsequitur,
et quam accepit gratiam pari cura atque officio repraesentat.
Ideo nulla desertio, quia devotio naturalis:
ideo tuta custodia, quia voluntas libera.</p>
          </div3>
<div3>
            <head>51.</head>
            <p>
 Hunc etiam volantes ordinem servant, et hac
<pb n="0227D"/>
moderatione omnem laborem allevant; ut per vices
fungantur ductus sui munere. Praecedit enim una
caeteras praestituto sibi tempore, et quasi ante signa
praecurrit: deinde convertitur, et sequenti sortem
ducendi agminis cedit. Quid hoc pulchrius, et laborem
omnibus et honorem esse communem, nec paucis
arrogari potentiam, sed quadam in omnes voluntaria
sorte transcribi?</p>
          </div3>
<div3>
            <head>52.</head>
            <p>
 Antiquae hoc reipublicae munus, et instar liberae
<pb n="0228A"/>
civitatis est. Sic ab initio acceptam a natura,
exemplo avium politiam homines exercere coeperunt;
ut communis esset labor, communis dignitas,
per vices singuli partiri curas discerent, obsequia
imperiaque dividerent, nemo esset honoris exsors,
nullus immunis laboris. Hic erat pulcherrimus rerum
status, nec insolescebat quisquam perpetua potestate,
nec diuturno servitio frangebatur; quia et sine invidia
erat ordine muneris et temporis moderatione delata
promotio; et tolerabilior videbatur quae communi
cadebat sorte custodia. Nemo audebat alium
servitio premere, cujus sibi successuri in honorem
mutua forent subeunda fastidia: nemini labor gravis,
quem dignitas secutura relevaret. Sed postquam
dominandi libido vindicare coepit indebitas, et indeptas
<pb n="0228B"/>
nolle deponere potestates: posteaquam militiae
non jus commune coepit esse, sed servitus: posteaquam
non ordo factus est suscipiendae potentiae, sed
studium vindicandae, coepit etiam ipsa laboris functio
durius sustineri; et quae non est voluntaria, cito locum
relinquit incuriae. Homines quam inviti subeunt
vigiliarum munia, quam aegre unusquisque in castris
periculum sortitus excubat, quod tuendum sibi regali
praeceptione committitur! Proponitur poena desidiae;
et tamen plerumque obrepit incuria, non servantur
excubiae. Necessitas enim quae invito imponit obsequium,
affert plerumque fastidium. Nihil est enim
tam facile, quin habeat difficultatem, quod facias invitus.
Ergo et jugis labor avertit affectum, et continua
et diuturna potentia gignit insolentiam. Quem
<pb n="0228C"/>
invenias hominum, qui sponte deponat imperium, et
ducatus sui cedat insigne, fiatque volens numero
postremus ex primo? Nos autem non solum de
primo, sed etiam de medio saepe contendimus, et
primos discubitus in convivio vindicamus: ac si semel
delatum fuerit, volumus esse perpetuum. Ideo
inter grues aequanimitas in laboribus est, humilitas
in potestatibus. Admonentur ut exerceant custodiae
vices, non admonentur <emph>101</emph> ut de potestate decedant;
quia ibi naturalis quies somni interpellanda,
hic voluntariae sedulitatis gratia praestanda est.
</p>
          </div3>
        </div2>

<div2>
          <head>CAPUT XVI.</head>
<p> <hi>Quomodo ciconiae proficiscantur, atque a cornicibus
deducantur ac defendantur. Laudatur earumdem
cornicum hospitalitas, et humana reprehenditur negligentia.
Tandem ciconiarum pietati in parentes
nostra impietas opponitur.</hi> 
<pb n="0228D"/>
          </p>
<div3>
            <head>53.</head>
            <p>
 Ciconias ferunt collecto proficisci agmine, si
quo pergendum putant, et simul plerisque circa
Orientem locis invehi, et quasi tessera militari pariter
omnes moveri. Exercitum credas cum signis suis
pergere, sic omnes viandi comitandique et praeeundi
ordinem servant. Cornices autem deducunt eas ac
<pb n="0229A"/>
dirigunt, et velut quibusdam turmis stipatricibus
prosequuntur; adeo ut adjumenta quaedam bellantibus
adversus iynimicas aves conferre credantur,
et propriis periculis bella aliena suscipere. Cujus
rei indicium est, quia nullae per intervallum aliquod
temporis residere in iis locis reperiuntur; et quia
cum vulneribus revertentes manifesta quadam sanguinis
sui voce caeterisque loquuntur indiciis gravium
se certaminum subiisse conflictum. Quis igitur illis
poenam desertionis indixit? Quis derelictae militiae
supplicia praescripsit formidolosa; ut nulla prosequendis
hospitalibus turmis sese subtrahere nitatur:
sed certatim omnes deductionis munere officioque
fungantur?</p>
          </div3>
<div3>
            <head>54.</head>
            <p>
 Discant homines hospitalia servare jura, et
ex avibus cognoscant quid religionis hospitibus sit
<pb n="0229B"/>
deferendum, quae obsequia deputanda, quibus cornices
etiam pericula sua negare non soleant. His
igitur nos januas claudimus, quibus aves etiam animas
suas conferunt; et quos illae consortio prosequuntur
discriminis, eos tecti prohibemus hospitio;
et quorum illae bella suscipiunt, his nos bella frequenter
inferimus. Mentior, si non Sodomitanis haec
fuit causa supplicii: aut Aegyptius furor genti hospitae
dum bellum conatur inferre, inhospitalitatis
poenas infidae naufragio plebis exsolvit.</p>
          </div3>
<div3>
            <head>55.</head>
            <p>
 Quam vero rationabilium non excedat pietatem
ac prudentiam avis hujus clementia considerandum,
quam nec post exemplum quidem irrationabilium
quisquam nostrum imitari potuerit. Nam depositi
patris artus per longaevum senectutis plumarum
<pb n="0229C"/>
tegmine alarumque remigio nudatos circumstans
soboles pennis propriis fovet. Et quid dicam, collatitio
cibo pascit, quando etiam ipsa reparat naturae
dispendia, ut hinc atque inde sublevantes senem
fulcro alarum suarum ad volandum exerceant, et in
pristinos usus desueta jam revocent pii patris membra?
Quis nostrum levare aegrum non fastidiat patrem?
Quis fessum senem suis humeris imponat,
quod in ipsa historia vix credibile habetur? Quis ut
pius sit, non hoc servulis mandet obsequium? At
vero avibus non est grave, quod pietatis est plenum:
non est onerosum, <emph>102</emph> quod solvitur naturae debito.
Non recusant aves pascere patrem, quod etiam praescripta
necessitate sub terrore poenarum plerique
hominum recusarunt. Aves non scripta, sed nata lex
<pb n="0229D"/>
stringit. Aves ad hoc munus nulla praecepta conveniunt,
sed gratiae naturalis officia. Aves non erubescunt
reverendi senis membra portare; est enim
vectura pietatis, quod eo usque frequenti testificatione
percrebuit, ut congruae mercedem remunerationis
invenerit. Nam Romanorum usu pia avis vocatur.
Et quod vix uni imperatori consulto senatus
delatum dicitur, hoc istae aves in commune meruerunt.
Habent ergo aves istae decreta patrum ad propriae
insigne clementiae. Pios enim filios patrum prius
<pb n="0230A"/>
oportuit judicio praedicari. Habent etiam universorum
suffragia; nam retributio beneficiorum <foreign xml:lang="greek">ἀντιπελάργησις</foreign>
nominatur; <foreign xml:lang="greek">πέλαργος</foreign> enim ciconia dicitur.
Virtus itaque ab his nomen accepit, cum relatio
gratiarum ciconiae vocabulo nuncupatur.
</p>
          </div3>
        </div2>

<div2>
          <head>CAPUT XVII.</head>
<p> <hi>De hirundinis sedulitate, industria et pietate in filios.
De paupertate ipsius qua hominis in egestate positi
impatientia, improbitas et desperatio arguuntur.</hi> </p>
<div3>
            <head>56.</head>
            <p>
 Habemus aviariae sobolis erga cultus patrios
pietatis exemplum: accipiamus nunc maternae sedulitatis
in filios grande documentum. Hirundo minuscula
corpore, sed egregie pio sublimis affectu, quae
indiga rerum omnium pretiosiores auro nidos struit;
quia sapienter nidificat. Nidus enim sapientiae potior
<pb n="0230B"/>
est auro. Quid enim sapientius, quam ut et volandi
vaga libertate potiatur, et hominum domiciliis parvulos
suos et tecto commendet, ubi sobolem nullus
incurset? Nam et illud est pulchrum; ut a primo
ortu pullos suos humanae usu conversationis assuescat,
et praestet ab inimicarum avium insidiis tutiores.
Tum illud praeclarum, qua gratia domos sibi sine
ullo adjutore tamquam artis perita componat. Legit
enim festucas ore, easque luto illinit, ut conglutinare
possit. Sed quia lutum pedibus non potest deferre,
summitatem pennarum aquae infundit; ut
facile his pulvis adhaereat, et fiat limus quo paulatim
festucas vel minutos surculos sibi colligat, atque
adhaerere faciat: eo genere nidi totius fabricam
struit; ut quasi pavimenti solo pulli ejus intra aedes
<pb n="0230C"/>
suas sine offensione versentur, nec pedem aliquis
interserat per rimulas texturarum, aut teneris frigus
irrepat.</p>
          </div3>
<div3>
            <head>57.</head>
            <p>
 Sed hoc industriae officium prope commune
multis avibus: illud vero singulare, in quo est praeclara
cura pietatis, et prudentis intellectus et cognitionis
insigne, tum quaedam medicae artis peritia;
quod si qua pulli ejus fuerint caecitate suffossi oculos
sive compuncti, habet quoddam medendi genus, quo
possit eorum lumina intercepto usui reformare. Nemo
igitur de inopia queratur, quod vacuas pecuniae
proprias aedes reliquerit. Pauperior est hirundo, <emph>103</emph> 
 quae vacua aeris abundat industria.
Aedificat, nec impendit: tecta attollit, et nihil aufert
<pb n="0230D"/>
proximo; nec indigentia et paupertate ad nocendum
aliis compellitur: nec in gravi filiorum imbecillitate
desperat. Nos vero et paupertas afficit, et inopiae
necessitas vexat, et plerosque indigentia cogit in
flagitium, impellit in crimen. Lucri quoque studio in
fraudes versamus ingenium, aptamus affectum, atque
in gravissimis passionibus spem deponimus, fractique
animo resolvimur, improvidi et inertes jacemus;
cum de divina miseratione tunc sperandum amplius
sit, cum praesidia humana defecerint.
</p>
          </div3>
        </div2>

<div2>
          <head>CAPUT XVIII.</head>
<p> <hi>Amorem in filios a cornicibus homines edoceri, eorumque
damnari impietatem. Accipitres et aquilas inclementiae
neutiquam accusandos; sed fulicam quae
abdicatum aquilae pullum nutrit, commendandam.</hi> 
<pb n="0231A"/>
          </p>
<div3>
            <head>58.</head>
            <p>
 Discant homines amare filios ex usu et pietate
cornicum, quae etiam volantes filios comitatu sedulo
prosequuntur; et sollicitae ne teneri forte deficiant,
cibum suggerunt, ac plurimo temporis nutriendi officia
non relinquunt. At vero feminae nostri generis
cito ablactant etiam illos quos diligunt: aut si ditiores
sunt, lactare fastidiunt. Pauperiores vero
abjiciunt parvulos, et exponunt, et deprehensos
abnegant. Ipsae quoque divites, ne per plures suum
patrimonium dividatur, in utero proprios necant
<pb n="0231B"/>
fetus, et parricidalibus succis in ipso genitali alvo
pignora sui ventris exstinguunt, priusque aufertur
vita, quam tradatur. Quis docuit nisi homo filios
abdicari? Quis reperit tam immitia patrum jura?
Quis inter naturae fraterna consortia fratres impares
fecit? Unius divitis filii diversa sorte caeduntur.
Alius totius paternae sortis ascriptionibus inundatur:
alius opulentae haereditatis patriae deplorat exhaustam
atque inopem portionem. Numquid natura divisit
merita filiorum? Ex pari omnibus tribuit, quod ad
nascendi atque vivendi possint habere substantiam.
Ipsa vos doceat non discernere patrimonio, quos
titulo germanitatis aequastis. Etenim quibus dedistis
communiter esse quod nati sunt, non debetis his,
<pb n="0231C"/>
ut id communiter habeant in quod a natura substituti
sunt, invidere.</p>
          </div3>
<div3>
            <head>59.</head>
            <p>
 Accipitres feruntur in eo duram adversum
proprios fetus habere inclementiam, quod ubi eos
adverterint tentare volatus primordia, nidis ejiciunt
suis, continuoque eliminant; ac si morentur, propulsant
pennis atque praecipitant, verberant alis,
coguntque audere quod trepidant; nec ullum postea
deferunt his munus alimoniae. Quid mirum tamen si
rapere assueti nutrire fastidiunt? Consideremus ad
hoc eos esse generatos, ut etiam aves ad cavendum
formido exerceat; ne passim curas relaxent, sed
pericula praedonibus declinanda prospiciant. Deinde
cum his natura quadam praedandi munus inoleverit,
magis a tenero pullos suos instituere videntur ad praedam,
<pb n="0231D"/>
quam pastus abdicare compendiis. <emph>104</emph> Cavent
ne in tenera aetate pigrescant, ne solvantur deliciis,
ne marcescant otio, ne discant cibum magis exspectare
quam quaerere, ne naturae suae deponant vigorem.
Intermittunt studia nutriendi; ut in usus rapiendi
audere compellant.
</p>
            <p>60 Aquila quoque plurimo sermone usurpatur
quod suos abdicet fetus, sed non utrumque, verum
<pb n="0232A"/>
unum ex pullis duobus. Quod aliqui fieri putaverunt
geminandorum alimentorum fastidio. Sed id non
arbitror facile credendum, praesertim cum Moyses
tantum testimonium pietatis in pullos suos huic dederit
avi, ut diceret: <hi>Sicut aquila protegit nidum suum 
 et super pullos suos confidit et expandit alas suas;
et adsumpsit eos, et suscepit super scapulas suas. Dominus
solus ducebat eos <note>(Deut. XXXII, 11)</note>
              </hi>. Quomodo
ergo expandit alas, si occiderit alterum? Unde puto
non avaritia nutriendi eam inclementem fieri, sed
examine judicandi. Semper enim fertur probare quos
genuit; ne generis sui inter omnes aves quoddam
regale fastigium degeneris partus deformitas decoloret.
Itaque asseritur quod pullos suos radiis solis
objiciat, atque in aeris medio parvulos ungue suspendat;
<pb n="0232B"/>
ac si quis repercusso solis lumine, intrepidam
oculorum aciem inoffenso tuendi vigore servaverit,
is probatur, quod veritatem naturae sinceri
obtutus constantia demonstraverit: sin vero lumina
sua praestrictus radio solis inflexerit, quasi degener
et tanta indignus parente rejicitur; nec aestimatur
educatione dignus, qui fuit indignus susceptione.
Non ergo eum acerbitate naturae, sed judicii integritate
condemnat; nec quasi suum abdicat, sed quasi
alienum recusat.</p>
          </div3>
<div3>
            <head>61.</head>
            <p>
 Hanc tamen, ut quibusdam videtur, regalis
avis inclementiam plebeiae avis excusat clementia.
Avis enim cui fulica nomen est, quae graece dicitur <foreign xml:lang="greek">φηνὴ,</foreign>
 susceptum illum, sive abdicatum, sive non
agnitum aquilae pullum cum sua prole connectit;
<pb n="0232C"/>
atque intermiscens suis, eodem quo proprios fetus
maternae sedulitatis officio et pari autrimentorum
subministratione pascit et nutrit. Ergo <foreign xml:lang="greek">φηνὴ</foreign> alienos
nutrit: nos vero nostros immiti crudelitate projicimus.
Aquila vero si projicit, non quasi suum projicit,
sed quasi degenerem non recognoscit: nos, quod
pejus est, quos nostros recognoscimus, abdicamus.
</p>
          </div3>
        </div2>

<div2>
          <head>CAPUT XIX.</head>
<p> <hi>Laudatur ob viduitatem turtur, et hoc nomine mulieribus
anteponitur etiam christianis.</hi> </p>
<div3>
            <head>62.</head>
            <p>
 Sed veniamus ad turturem, quam lex Dei velut
castae hostiae munus elegit <note>(Levit. XII, 8)</note>. Denique cum
 Dominus circumcideretur, oblata est; quia scriptum
est in lege Domini, ut darent hostiam par turturum,
<pb n="0232D"/>
aut duos pullos columbarum <note>(Luc. II, 24)</note>. Hoc est
enim verum Christi sacrificium pudicitia corporalis,
et gratia spiritalis. Pudicitia ad turturem refertur, ad
columbam gratia. Fertur etenim turtur ubi jugalis proprii
fuerit amissione <emph>105</emph> viduata, pertaesum thalamos,
et nomen habere conjugii; eo quod primus
amor fefellerit eam dilecti morte deceptam, quoniam
et infidelis ad perpetuitatem fuit, et amarus ad graqui
<pb n="0233A"/>
plus doloris ex morte, quam suavitatis ex
charitate generaverit. Itaque iterare conjunctionem
recusat, nec pudoris jura aut complaciti viri resolvit
foedera, illi soli suam charitatem reservat, illi
custodit nomen uxoris. Discite, mulieres, quanta sit
viduitatis gratia, quae etiam in avibus praedicatur.</p>
          </div3>
<div3>
            <head>63.</head>
            <p>
 Quis igitur has leges turturi dedit? Si hominem
quaero, non invenio. Homo enim nullus est ausus,
quando nec Paulus ausus est leges tenendae
viduitatis praescribere. Denique ipse ait: <hi>Volo ergo
juniores nubere, filios procreare, matres familias esse,
nullam occasionem dare adversario <note>(I Tim. V, 14)</note>
            </hi>.
Et alibi: <hi>Bonum est illis si sic permaneant: quod si
se non continent, nubant. Melius est enim nubere quam
uri <note>(I Cor. VII, 8)</note>
            </hi>. Optat Paulus in mulieribus, quod
<pb n="0233B"/>
in turturibus perseverat. Et alibi juniores hortatur,
ut nubant; quia mulieres nostrae turturum pudicitiam
implere vix possunt. Ergo turturibus Deus hunc
infudit affectum, hanc virtutem continentiae dedit,
qui solus potest praescribere quod omnes sequantur.
 Turtur non uritur flore juventutis, non tentatur occasionis
illecebra: turtur nescit primam fidem irritam
facere; quia novit castimoniam servare prima
connubii sorte promissam.
</p>
          </div3>
        </div2>

<div2>
          <head>CAPUT XX.</head>
<p> <hi>Vultures, quae sine maris copula gignere dicuntur,
virginei partus possibilitatem astruere.</hi> </p>
<div3>
            <head>64.</head>
            <p>
 Diximus de viduitate avium, eamque ab illis
primum exortam esse virtutem: nunc de integritate
<pb n="0233C"/>
dicamus, quae in pluribus quidem avibus ita esse
asseveratur, ut possit etiam in vulturibus deprehendi.
Negantur enim vultures indulgere concubitu, et
conjugali quodam usu nuptialisque copulae sorte misceri,
atque ita sine ullo masculorum concipere semine,
et sine conjunctione generare, natosque ex his in
multam aetatem longaevitate procedere; ut usque ad
centum annos vitae eorum series producatur, nec facile
eos angusti aevi finis excipiat.</p>
          </div3>
<div3>
            <head>65.</head>
            <p>
 Quid aiunt, qui solent nostra ridere mysteria,
cum audiunt quod virgo generavit, et impossibilem
innuptae, cujus pudorem nulla viri consuetudo temerasset,
existimant partum? Impossibile putatur
in Dei Matre, quod in vulturibus possibile non negatur?
Avis sine masculo parit, et nullus refellit; et
<pb n="0233D"/>
quia desponsata viro Maria virgo peperit, pudori
ejus faciunt quaestionem. Nonne advertimus quod Dominus
ex ipsa natura plurima exempla ante praemisit,
quibus susceptae incarnationis decorem probaret,
et astrueret veritatem?
<emph>106</emph> </p>
          </div3>
        </div2>

<div2>
          <head>CAPUT XXI.</head>
<p> <hi>De avibus sub quadam reipublicae forma constitutis.
Ubi praecipue de apibus, deque earum mirabili natura
in prolis generatione, in regis institutione ac fide
erga illum, in constructione favorum, collectione
mellis, nec non ejus utilitate,</hi> etc.
<pb n="0234D"/>
          </p>
<div3>
            <head>66. </head>
<p>
              <pb n="0234A"/>Nunc age, quae aves velut quamdam rempublicam
curare videantur expediam, atque vitae hujus
aetatem agere sub legibus. Hic enim reipublicae usus
est, leges omnibus esse communes, atque observari
eas devotione communi. Uno omnes teneri vinculo:
non alteri jus esse, quod alius sibi intelligat
non licere; sed quod liceat, licere omnibus; et quod
non liceat, omnibus non licere. Esse etiam communem
 reverentiam patrum, quorum consilio respublica
gubernetur, commune omnibus urbis domicilium,
commune conversationis officium, unum praescriptum
omnibus, unum esse consilium.</p>
          </div3>
<div3>
            <head>67.</head>
            <p>
 Magna haec, sed quanto in apibus praestantiora,
<pb n="0234B"/>
quae solae in omni genere animantium communem
omnibus sobolem habent, unam omnes incolunt
mansionem, unius patriae clauduntur limine, in
commune omnibus labor, communis cibus, communis
operatio, communis usus et fructus est, communis
volatus. Quid plura? Communis omnibus generatio,
integritas quoque corporis virginalis omnibus
communis et partus; quoniam neque inter se ullo
concubitu miscentur, nec libidine resolvuntur, nec
partus quatiuntur doloribus, et subito maximum filiorum
examen emittunt, e foliis et herbis ore suo
prolem legentes.</p>
          </div3>
<div3>
            <head>68.</head>
            <p>
 Ipsae sibi regem ordinant, ipsae sibi populos
creant; et licet positae sub rege, sunt tamen liberae.
Nam et praerogativam judicii tenent, et fidae devotionis
<pb n="0234C"/>
affectum; quia et tamquam a se substitutum
diligunt, et tanto honorant examine. Rex autem non
sorte ducitur; quia in sorte eventus est, non judicium,
et saepe irrationabili casu sortis melioribus
ultimus quisque praefertur: neque imperitae multitudinis
vulgari clamore signatur, quae non merita virtutis
expendit, nec publicae utilitatis emolumenta rimatur,
sed mobilitatis nutat incerto: neque privilegio
successionis et generis regalibus thronis insidet;
siquidem ignarus publicae conversationis, cautus atque
eruditus esse non poterit. Adde adulationes atque
delicias, quae teneris inolitae aetatibus vel acre ingenium
enervare consueverunt; tum institutiones
spadonum, quorum plerique suo magis quaestui,
quam usui publico animum regis inclinant. Apibus
<pb n="0234D"/>
autem rex naturae claris formatur insignibus; ut magnitudine
corporis praestet et specie; tum quod in
rege praecipuum est, morum mansuetudine. Nam
etsi habet aculeum, tamen eo non utitur ad vindicandum.
Sunt enim leges naturae non scriptae litteris,
sed impressae moribus; ut leniores sint ad puniendum,
qui maxima <emph>107</emph> potestate potiuntur.
Sed et apes illae quae non obtemperaverint legibus
regis poenitenti condemnatione se mulctant; ut immoriantur
aculei sui vulnere. Quod Persarum populi
<pb n="0235A"/>
hodieque servare dicuntur: ut pro commissi pretio
ipsi in se propriae mortis exsequantur sententiam.
 Itaque nulli sic regem, non Persae qui gravissimas
in subditos habent leges, non Indi, non populi Sarmatarum
tanta quanta apes reverentia devotionis
observant; ut nullae e domibus exire audeant, non in
aliquos prodire pastus, nisi rex fuerit primo egressus,
et volatus sibi vindicaverit principatum.</p>
          </div3>
<div3>
            <head>69.</head>
            <p>
 Processus autem est per rura redolentia, ubi
inhalantes horti floribus, ubi fugiens rivus per gramina,
ubi amoena riparum: illic ludus alacris juventutis,
illic campestre exercitium, illic curarum
remissio. Opus ipsum suave, de floribus, de herbis
dulcibus fundamina castrorum prima ponuntur. Quid
enim aliud est favus, nisi quaedam castrorum species?
<pb n="0235B"/>
Denique ab his praesepibus apum fucus arcetur.
Quae castra quadrata tantum possunt habere
artis et gratiae, quantum habent crates favorum, in
quibus minutae ac rotundae cellulae connexione sui
invicem fulciuntur? Quis architectus eas docuit
hexagonia illa cellularum indiscreta laterum aequalitate
componere, ac tenues inter domorum septa ceras
suspendere, stipare mella, et intexta floribus
horrea nectare quodam distendere? Cernas omnes
certare de munere, alias invigilare quaerendo victum,
alias sollicitam castris adhibere custodiam,
alias futuros explorare imbres, et speculari concursus
nubium, alias de floribus ceras fingere, alias rorem
infusum floribus ore colligere; nullam tamen
alienis insidiari laboribus, et rapto vitam quaerere:
<pb n="0235C"/>
atque utinam raptorum insidias non timerent. Habent
tamen spicula sua, et inter mella fundunt venenum,
si fuerint lacessitae, animasque ponunt in
vulnere ardore vindictae. Ergo mediis castrorum vallibus
humor ille roris infunditur, paulatimque processu
temporis in mella cogitur, cum fuerit liquidus
ab exordio, et coalitu cerae, florumque odore fragrare
mellis incipit suavitatem.</p>
          </div3>
<div3>
            <head>70.</head>
            <p>
 Merito quasi bonam operariam Scriptura apem
praedicat dicens: <hi>Vade ad apem, et vide quomodo
operaria est. Operationem quoque quam venerabilem mercatur, cujus laborem reges et mediocres ad salutem
sumunt. Appetibilis enim est omnibus et 
 clara <note>(Prov., VI, 8)</note>
            </hi>.
Audis quid dicat propheta? Mittit utique
te ut apiculae illius sequaris exemplum, imiteris
<pb n="0235D"/>
operationem. Vides quam laboriosa, quam grata
sit. Fructus ejus ab omnibus desideratur, et quaeritur,
nec pro personarum diversitate discernitur: sed
indiscreta sui gratia regibus pariter ac mediocribus
<pb n="0236A"/>
aequali suavitate dulcescit. Nec solum voluptati, sed
etiam saluti est: fauces obdulcat, et curat vulnera,
internis quoque medicamentum infundit ulceribus.
Itaque <emph>108</emph> cum sit infirma robore apis, valida est
vigore sapientiae, et amore virtutis.</p>
          </div3>
<div3>
            <head>71.</head>
            <p>
 Denique regem suum summa protectione defendunt,
et perire pro eo pulchrum putant. Incolumi
rege nesciunt mutare judicium, mentem inflectere:
amisso, fidem servandi muneris derelinquunt, atque
ipsae sua mella diripiunt; quod is qui principatum
habuit muneris, interemptus est.</p>
          </div3>
<div3>
            <head>72.</head>
            <p>
 Itaque cum aves aliae vix in anno edant singulos
fetus, apes geminos creant, et duplici caeteris
fecunditate praeponderant.
</p>
          </div3>
        </div2>

<div2>
          <head>CAPUT XXII.</head>
<p> <hi>Volatilia cur dicuntur</hi> volantia super terram secus
firmamentum coeli. <hi>Atque ibidem de ea quae observatur
in avibus, corporis diversitate. Postremo nonnulla
de cygno et cicada subjunguntur.</hi> 
<pb n="0236B"/>
          </p>
<div3>
            <head>73.</head>
            <p>
 Consideremus nunc quid sit, quod ait: <hi>Producant
aquae reptilia animarum viventium secundum genus,
et volatilia volantia super terram secundum genus
secus firmamentum coeli.</hi> Cur <hi>super terram</hi> dixerit,
certum est; quia victum de terra quaerunt. <hi>Secus firmamentum</hi> 
autem <hi>coeli</hi> quomodo, cum aquilae ultra
caeteras aves volent, et tamen ipsae non secus firmamentum
coeli? Sed quia graece <foreign xml:lang="greek">οὐρανὸς</foreign> dicitur, quod
latine coelum appellamus: <foreign xml:lang="greek">οὐρανὸς</foreign> autem <foreign xml:lang="greek">ἀπὸ τοῦ
ὁρᾷσθαι,</foreign>
id est, a videndo, ideo quod aer perspicuus
<pb n="0236C"/>
sit, et ad videndum purior, in aere volitantia genera
dixit animantium. Et ne moveat quod ait, <hi>secus firmamentum coeli,</hi> non proprie firmamentum hic posuit,
sed abusive; eo quod comparatione aetherei
illius corporis etiam iste aer quem possumus oculis
comprehendere, quasi crassior et densior vicem habeat
firmamenti.</p>
          </div3>
<div3>
            <head>74.</head>
            <p>
 Nunc quia diximus quae volatilia, quam naturam
habeant et gratiam, et ea pauca de multis; neque enim
vacat universa describere, cum sint similia atque ejusdem
generis; tamen aves ipsae quam inter se diversitatem
habeant consideremus. Invenimus enim cornicis
pedes velut quibusdam digitis distantibus separatos
atque divisos, corvorum quoque atque pullorum
aliter etiam formatos a natura pedes; avium quae
carne vescuntur, cernimus quasi incurvos atque sinuatos,
<pb n="0236D"/>
ac velut ad praedam paratos. Eae vero quae
natandi habent usum et consuetudinem, latos habent
pedes, et membrana quadam illos digitos pedum sibi
<pb n="0237A"/>
copulatos atque conjunctus. In quo admirabilis patet
ratio naturae; ut et illae ad vocatum vel ad rapiendum
cibum usu accomodo faliantur, et istae
ad natandum adjumenta habeant competentia, quo
melius aquis possint supernatare, et quasi remis
quibusdam, ita pedibus suis membranae illius extensione
latioribus aquarum fluenta propulsent.</p>
          </div3>
<div3>
            <head>75.</head>
            <p>
 Cygnus quoque cur proceriore collo utatur in
promptu est; ut quia est paululum segnior corpore,
nec facile potest aquarum inferiora penetrare, <emph>109</emph> 
cervicem extendat ad praedam, quae quasi praevia
reliqui corporis escam quam invenerit, rapiat, atque
eruat e profundo. Adde et illud, quia suavior et magis
canorus per procera modulus colla distinguitur,
et longiore exercitatione purior longe resultat.
<pb n="0237B"/>
</p>
          </div3>
<div3>
            <head>76. </head>
            <p>
Quam dulcis etiam in exiguo cicadis gutture
cantilena, quarum cantibus medio aestu arbusta rumpuntur,
eo quod magis canorae meridianis caloribus,
 quo puriorem aerem id temporis attrahunt spiritu,
eo cantus resonant clariores. Nec apes ipsae insuave
quiddam canunt; habent enim gratam in rauco illo
vocis suae murmure suavitatem, quam nos fracto
tubarum sonitu lentius primum videmur imitari, quo
crepitu ad excitandos animos in vigorem nihil aptius
aestimatur. Et haec illis gratia manet, cum pulmonem
respirandique munus atque usum nequaquam habere
prodantur; sed aerio vesci spiramine. Denique si
quis eas superfundat oleo, propere necantur; eo
quod obstructis poris aerium spiramen illud haurire
non possint: continuoque si quis acetum his superfundat,
<pb n="0237C"/>
illico reviviscunt, eo quod vis aceti cito illos
poros, qui concretione olei obstruuntur, humore feratur
aperire.
</p>
          </div3>
        </div2>

<div2>
          <head>CAPUT XXIII.</head>
<p> <hi>De verme Indico, chamaeleonte, lepore ac phoenice;
quibus ad fidem resurrectionis ac mortis praeparationem
informamur. De praescientia vulturum; et
locustae ad ultionem divinam exsequendam ministerio,
quae tamen a seleuci ave devoratur.</hi> </p>
<div3>
            <head>77.</head>
            <p>
 Et quia de volatilibus dicimus, non putamus alienum
ea complecti quae de verme Indico tradit historia,
vel eorum relatio qui videre potuerunt. Fertur
hic corniger vermis converti primum in speciem
caulis, atque in eam mutari naturam; inde processu
<pb n="0237D"/>
quodam fieri bombylius; nec eam tamen formam,
figuramque custodit, sed laxis et latioribus foliis videtur
pennas assumere. Ex his foliis mollia illa Seres
depectunt vellera, quae ad usus sibi proprios divites
vindicarunt. Unde et Dominus ait: <hi>Quid existis
in desertum videre? hominem mollibus vestimentis indutum?
<pb n="0238A"/>
Ecce qui mollibus vestiuntur in domibus regum
sunt <note>(Matth. XI, 8)</note>
            </hi>. Chamaeleon quoque diversas
species fertur vario colore mentiri. Lepores certe,
quod de proximo facile cognovimus, hyeme albescere,
aestate in suum colorem redire non dubium est.</p>
          </div3>
<div3>
            <head>78.</head>
            <p>
 Haec ideo libavi, ut ad commutationis fidem,
quae in resurrectione futura est, etiam ista exempla
nos provocent: sed ita ut commutationem illam dicamus,
quam Apostolus evidenter expressit dicens: <hi>Omnes quidem resurgemus: non omnes autem immutabimur <note>(I Cor. XV, 51)</note>
            </hi>.
Et infra ait: <hi>Et mortui resurgent
incorrupti, et nos immutabimur. Oportet enim corruptibile
hoc induere incorruptelam, et mortale hoc
induere immortalitatem <note>(Ibid., 52)</note>
            </hi>. Plerique enim
commutationis genus et formas quas non acceperant,
<pb n="0238B"/>
 interpretati, nequaquam praesumptionis <emph>110</emph> 
indebitae incongrua usurpatione caruerunt.</p>
          </div3>
<div3>
            <head>79.</head>
            <p>
 Phoenix quoque avis in locis Arabiae perhibetur
degere, atque ea usque ad annos quingentos longaeva
aetate procedere. Quae cum sibi finem vitae adesse
adverterit, facit sibi thecam de thure et myrrha et
caeteris odoribus, in quam impleto vitae suae tempore
intrat, et moritur. De cujus humore carnis vermis
exsurgit, paulatimque adolescit, ac processu statuti
temporis induit alarum remigia, atque in superioris
avis speciem formamque reparatur. Doceat igitur nos
haec avis vel exemplo sui resurrectionem credere,
quae et sine exemplo, et sine rationis perceptione
ipsa sibi insignia resurrectionis instaurat. Et utique
a ves propter hominem sunt, non homo propter aves.
<pb n="0238C"/>
Sit igitur exemplo nobis, quia auctor et creator
avium sanctos suos in perpetuum perire non patitur,
qui avem unicam perire non passus, resurgentem
eam sui semine voluit reparari. Quis igitur huic annuntiat
diem mortis; ut faciat sibi thecam, et impleat
eam bonis odoribus, atque ingrediatur in eam, et
moriatur illic ubi odoribus gratis foetor funeris possit
aboleri.</p>
          </div3>
<div3>
            <head>80.</head>
            <p>
 Facet tu, o homo! tibi thecam; exspolians veterem
hominem cum actibus suis, novum indue. Theca
tua, vagina tua Christus est, qui te protegat et abscondat
in die malo. Vis scire quia theca protectio
est? <hi>Pharetra,</hi> inquit, <hi>mea protexi eum <note>(Esai. XLIX,
2)</note>
            </hi>. Theca ergo tua est fides: imple eam bonis virtutum
tuarum odoribus; hoc est, castitatis, misericordiae,
<pb n="0238D"/>
atque justitiae, et in ipsa penetralia fidei suavi
factorum praestantium odore redolentia totus ingredere:
ea te amictum fide exitus vitae hujus inveniat;
ut possint ossa tua pinguescere, et sint sicut
hortus ebrius, cujus cito semina suscitantur. Cognosce
ergo diem mortis tuae, sicut cognovit et Paulus,
<pb n="0239A"/>
 qui ait: <hi>Certamen bonum certavi, cursum consummavi,
fidem servavi: quod reliquum est, reposita
est mihi corona justitiae <note>(II Tim. IV, 7 et 8)</note>
            </hi>. Intravit
igitur in thecam suam quasi bonus phoenix, quam
bono replevit odore martyrii.</p>
          </div3>
<div3>
            <head>81.</head>
            <p>
 Interrogabo te: tu autem responde mihi, unde
vultures mortem hominum signis quibusdam annuntiare
consueverint, quo indicio edocti atque instructi
sint; ut cum bellum lacrymabile inter se adversae
acies instruunt, multo praedictae volucres sequantur
agmine, et eo significent quia multitudo hominum
casura sit bello, futura praeda vulturibus? Quod utique
ex specie instructionis humanae quadam videntur
ratione colligere.</p>
          </div3>
<div3>
            <head>82.</head>
            <p>
 Usque ad locustam quoque gratia divina penetravit,
<pb n="0239B"/>
quae cum agmine conferto regionis cujusque
occupaverit latitudinem, innoxio primum feriatur
habitaculo, nec fructus inhospitali incursione depascitur,
nisi divinae signum praeceptionis acceperit.
Etenim sicut in Exodo legimus <note>(Exod. X, 12)</note>, ea quoque
coelestis ultionem offensionis exsequitur piae ministra
vindictae.</p>
          </div3>
<div3>
            <head>83.</head>
            <p>
 Hanc quoque avis devorat <foreign xml:lang="greek">σελευκὶς,</foreign> sic <emph>111</emph> 
enim Graeco avis haec nuncupatur nomine, data ad
remedium malorum quae locusta consuevit inferre:
cui creator inexplebilem dedit devorandi naturam;
ut insatiabili pastu plagam quam supra diximus, possit
exstinguere.
</p>
          </div3>
        </div2>

<div2>
          <head>CAPUT XXIV.</head>
<p> <hi>De nocturnis avibus; in primis de lusciniae incubantis
cantu: de noctua, vespertilione et gallo; unde nonnulla
ad nostros mores accommodantur.</hi> 
<pb n="0239C"/>
          </p>
<div3>
            <head>84.</head>
            <p>
 Sed quid hoc est? Dum sermonem producimus,
ecce tibi jam et nocturnae aves circumvolant, et in
eo ipso in quo finiendum sermonem admonent, sui
quoque assumendam commemorationem producunt.
Repetunt diversae aves aviaria sua, quas vesper
nocte cogit decedere, et se in latibulis suis abdunt,
canoro occasum diei carmine prosequentes; ne immunes
abeant gratiarum, quibus creatorem suum
omnis creatura collaudat.</p>
          </div3>
<div3>
            <head>85.</head>
            <p>
 Habet etiam nox carmina sua, quibus vigilias
hominum mulcere consuevit; habet et noctua suos
cantus. Quid autem de luscinia dicam, quae pervigil
<pb n="0239D"/>
custos cum ova quodam sinu corporis et gremio fovet,
insomnem longae noctis laborem cantilenae suavitate
solatur; ut mihi videatur haec summa ejus esse
intentio, quo possit non minus dulcibus modulis,
quam fotu corporis animare ova quae foveat. Hanc
imitata tenuis illa mulier, sed pudica, in usum molae
lapidem brachio trahens, ut possit alimentum panis
suis parvulis non deesse, nocturno cantu moestum
paupertatis mulcet affectum. Et quamvis suavitatem
<pb n="0240A"/>
lusciniae non possit imitari, imitatur tamen
eam sedulitate pietatis.</p>
          </div3>
<div3>
            <head>86.</head>
            <p>
 Noctua ipsa quemadmodum magnis et glaucis
oculorum pupillis nocturnarum tenebrarum caligantem
non sentit horrorem; et quo fuerit nox obscurior,
eo contra usum avium caeterarum inoffensos
exercet volatus. Exorto autem die, et circumfuso
splendore solis, visus ejus hebetatur, quasi quibusdam
erret in tenebris. Quo indicio sui declarat esse
aliquos, qui cum oculos habeant ad videndum, videre
non soleant, et visus sui officio solis fungantur
in tenebris. De cordis oculis loquor, quos habent
sapientes mundi, et non vident, in luce nihil cernunt,
in tenebris ambulant, dum daemoniorum tenebrosa
rimantur, et coeli alta se videre credunt, describentes
<pb n="0240B"/>
radio mundum, mensuram acris ipsius
colligentes. Porro autem a fide devii, perpetuae caecitatis
tenebris implicantur, habentes in proximo diem
Christi et lumen Ecclesiae, et nihil videntes aperiunt
os quasi scientes omnia, acuti ad vana, hebetes ad
aeterna, et longae disputationis anfractu prodentes
inscitiae propriae caecitatem. Itaque dum cupiunt subtilibus
evolare sermonibus, quasi noctuae in lumine
evanuerunt.</p>
          </div3>
<div3>
            <head>87.</head>
            <p>
 Vespertilio animal ignobile a vespere nomen
accepit. Est autem volatilis, eademque quadrupes,
et dentibus utitur, quos in aliis avibus reperire non
soleas. Parit ut quadrupedia, non <emph>112</emph> ova, sed pullos
viventes. Volitat in aere avium more; sed crepusculo
vespertino consuevit offundi. Volitat autem
<pb n="0240C"/>
non aliquo pennarum, sed membranae suae fulta remigio,
quo suspensa velut pennarum volatu circumfertur
atque vegetatur. Habet et illud hoc vile animal,
quod sibi invicem adhaerent, et quasi in speciem
botryonis ex aliquo loco pendent: ac si se ultima
quaeque laxaverit, omnes resolvuntur. Quod fit quodam
munere charitatis, quae difficile in hominibus
hujus mundi reperitur.</p>
          </div3>
<div3>
            <head>88.</head>
            <p>
 Est etiam galli cantus suavis in noctibus; nec
solum suavis, sed etiam utilis, qui quasi bonus cohabitator
et dormientem excitat, et sollicitum admonet,
et viantem solatur, processum noctis canora significatione
protestans. Hoc canente latro suas relinquit
insidias; hoc ipse lucifer excitatus oritur,
coelumque illuminat; hoc canente moestitiam trepidus
<pb n="0240D"/>
nauta deponit, omnisque crebro vespertinis flatibus
excitata tempestas et procella mitescit; hoc
canente devotus affectus exsilit ad precandum, legendi
quoque munus instaurat; hoc postremo canente ipsa
Ecclesiae petra culpam suam diluit, quam priusquam
gallus cantaret, negando contraxerat. Istius cantu
spes omnibus redit, aegris levatur incommodum, minuitur
dolor vulnerum, febrium flagrantia mitigatur,
revertitur fides lapsis, Jesus titubantes respicit, errantes
<pb n="0241A"/>
corrigit. Denique respexit Petrum, et statim
error abscessit: pulsa est negatio, secuta confessio.
Quod non fortuito accidisse, sed ex sententia Domini
lectio docet. Sic enim scriptum est, quia dixit Jesus
ad Simonem: <hi>Non cantabit gallus, priusquam me ter
abneges <note>(Matth. XXVI, 34)</note>
            </hi>. Bene fortis in die Petrus,
nocte turbatur; et ante galli cantum labitur, et labitur
tertio; ut scias non inconsulta effusione sermonis
esse prolapsum, sed mentis quoque mutatione turbatum.
Idem tamen post galli cantum fit fortior, et
jam dignus quem Christus aspiciat: oculi enim Domini
super justos. Agnovit venisse remedium, post
quod jam errare non posset: et in virtutem ab errore
mutatus, amarissime flevit; ut lacrymis suis deleret
errorem.
</p>
          </div3>
        </div2>

<div2>
          <head>CAPUT XXV.</head>
<p> <hi>Pia Auctoris precatio. Lacrymarum commendatio.
Dimissio auditorum ad refectionem. Denique ad mysteria
Dominici corporis invitatio.</hi> 
<pb n="0241B"/>
          </p>
<div3>
            <head>89.</head>
            <p>
 Respice nos quoque, Domine Jesu, ut et nos propria
recognoscamus errata, solvamus piis fletibus culpam,
mereamur indulgentiam peccatorum. Ideo consulto
sermonem protraximus; ut nobis quoque gallus
cantaret, et loquentibus subveniret, quo si quod delictum
obrepsisset in verbo, culpam, Christe, donares.
Da, quaeso, lacrymas Petri, nolo laetitiam peccatoris.
Fleverunt Hebraei, et per mare sunt dehiscentibus
undis liberati. Laetatus est Pharao quod Hebraeos tenebat
<pb n="0241C"/>
inclusos, et mari mersus cum populo suo occidit.
<pb n="0242A"/>
Exsultavit et Judas in mercede proditionis suae,
sed ipsius se <emph>113</emph> mercedis laqueo strangulavit.
Flevit errorem suum Petrus, et meruit ut aliorum
aboleret errores.</p>
          </div3>
<div3>
            <head>90.</head>
            <p>
 Sed jam tempus est quo finire sermonem et
claudere debeamus: tempus est quo melius aut
tacetur, aut fletur: tempus est quo celebratur indulgentia
peccatorum. Nobis quoque gallus iste mysticus
in sacris cantet; quoniam jam Petri gallus in
nostro sermone cantavit. Fleat pro nobis Petrus,
qui pro se bene flevit et in nos pia Christi ora convertat.
Approperet Jesu domini passio, quae quotidie
delicta nostra condonat, et munus remissionis operatur.</p>
          </div3>
<div3>
            <head>91.</head>
            <p>
 Bonus Dominus dimittere jejunos non vult,
<pb n="0242B"/>
ne quis deficiat in via. Si ille dicit, <hi>Misereor</hi> <emph>114</emph> <hi>hujus turbae; quia triduum est quod perseverant mecum,
et non habent escam, et dimittere eos jejunos
nolo, ne deficiant in via 
 <note>(Matth., XV, 32)</note>
            </hi>; cujus intenta
sermoni Maria apparatus recusabat epularum:
quanto magis nos considerare debemus, quia non
multi sunt, qui in verbo Dei vivunt, et ideo refectio
corporis desideratur! Certe illius tridui nostrum
hoc postridie laboriosius est.</p>
          </div3>
<div3>
            <head>92.</head>
            <p>
 Et ideo qui cum avibus lusimus, cum gallo
cantavimus, jam Domini canamus mysteria, et ad
corpus Jesu conveniant aquilae peccatorum ablutione
renovatae; jam enim cetus ille magnus verum nobis
Jonam reddidit: et gratulemur quod factus est nobis
<pb n="0242C"/>
vespere dies quintus; fiat nobis mane dies sextus.
</p>
          </div3>
        </div2>
      </div1>

<div1>
        <head>LIBER SEXTUS. DE OPERE SEXTI DIEI.</head>
<div2>
          <head>CAPUT PRIMUM. <note>(Sermo IX.)</note>
          </head>
<pb n="0241"/>
          <p divs_removed="true"> <hi>Ultimi hujus sermonis difficultas exemplo certantium
in ludis publicis explicatur; atque a rerum, de quibus
agitur, jucunditate utilitateque conciliatur attentio.</hi> 
<pb n="0241C"/>

          </p>
          <div3 moved_from_p="true">
              <head>1.</head>
            <p>
 Sextus iste est dies, quo mundanae creaturae
<pb n="0241D"/>
origo cuncluditur; et ideo etiam sermonis nostri
quem de rerum exordiis assumpsimus, finis paratur.
Qui etsi per quinque jam dies non mediocri labore
nobis processerit; tamen hodierno die, majore
curarum accrescit foenore, quia in hoc et superiorum
dierum periculum est, et totius summa certaminis.
Etenim si in fidibus aut cantibus et athletarum
contentionibus crebris licet et maximis ludicris,
tamen superiores dies sine ullo coronae transiguntur
dispendio, postremus autem dies habet sortem coronae,
in quo et decernendi periculum est, et cedendi
<pb n="0242C"/>
opprobrium, et vincendi praemium: quanto magis
in hoc tanto agone sapientiae, tanto non paucorum
sed universorum judicio, cum hodie nobis velut
quaedam certaminis corona procedat, major sollicitudo
angit; ne et superiorum effundamus laborem
dierum, et praesentis subeamus pudorem. Neque
enim eadem dicendi conditio, quae canendi atque
<pb n="0242D"/>
luctandi; cum in illis ludus offensionis, in isto lapsus
sit mortis. Illic si pecces, spectantium fastidium est:
hic damnum est audientium.</p>
          </div3>
<div3>
            <head>2.</head>
            <p>
 Assistite igitur mihi tamquam coronae judices,
et ingredimini mecum in hoc magnum et admirabile
totius visibilis theatrum creaturae. Etenim si is qui
explorat novorum adventus hospitum, toto eos circumducit
urbis ambitu, praestantiora quaeque opera
demonstrans, non mediocrem locat gratiam: quanto
magis sine fastidio accipere debetis, quod velut quadam
sermonis manu per hanc communem vos circumduco
<pb n="0243A"/> <emph>114</emph> 
 patriam, et singularum rerum species
et genera demonstro, ex omnibus colligere cupiens,
quanto vobis creator universorum gratiam uberiorem,
quam universis donaverit. Vobis igitur haec
corona proponitur, vos hodie cupio vestro judicio
coronare. Non enim nos athletarum modo marcentia
serta deposcimus, sed viride vestrae sanctitatis
examen; quo decernatis per omnes quidem creaturas
providentiam penetrare divinam, sed cum caeteris
vobis commune corporeae fragilitatis esse consortium,
prae caeteris tamen vos animi virtute constare,
quae sola nihil habet commune cum caeteris.
</p>
          </div3>
        </div2>

<div2>
          <head>CAPUT II.</head>
<p> <hi>Ad tractandum de bestiarum natura Ambrosius accedit:
Scripturam simpliciter accipiendam docet:
instituit sui cum paupere conviva comparationem:
curiosas quaestiones fugiendas monet; eamque rem
Moysis exemplo confirmat.</hi> 
<pb n="0243B"/>
          </p>
<div3>
            <head>3.</head>
            <p>
 Nunc age, naturas bestiarum dicamus, et hominis
generationem. Audio enim jamdudum aliquos
insusurrare dicentes: Quamdiu aliena discimus, et
nostra nescimus? Quamdiu de reliquis animantibus
docemur scientiam, et nosmetipsos ignoramus? Illud
dicat quod mihi prosit, unde me ipsum noverim.
Et justa est conquestio: sed ordo servandus est
quem Scriptura contexuit; simul quia non possumus
plenius nos cognoscere, nisi prius quae sit omnium
natura animantium cognoverimus.</p>
          </div3>
<div3>
            <head>4.</head>
            <p>
 <hi>Producat,</hi> inquit, <hi>terra animam viventem secundum
<pb n="0243C"/>
genus, quadrupedes, et serpentes, et bestias
terrae, et pecora secundum genus, et omnia reptilia.
Et fecit Deus bestias terrae, et omnia pecora ad genus,
et omnia repentia terrae ad genus. Et vidit Deus quia
bona, et dixit Deus: Faciamus hominem <note>(Gen., I, 24,
25, 26)</note>
            </hi>. Hoc loco non ignoro quosdam bestiarum
et pecorum et serpentium terrae species alio retulisse; <emph>115</emph> 
 ut haec ad immanitates criminum, stultitiam
peccatorum, nequitiam cogitationum referrent: ego
autem simplices naturas uniuscujusque generis accipio.</p>
          </div3>
<div3>
            <head>5.</head>
            <p>
 Nec vercor ne quis me pauperis convivae praesumptioni
conferendum putet, qui studio humanitatis
complures roget, nec his quidquam nisi viles
et usitatos apponat cibos, et tenui mensae pauperis
<pb n="0243D"/>
apparatu plus reprehensionis incurrat ex fastidio
convivarum, quam gratiae referat ex hospitalitatis
affectu. Nec enim Elisaeum amici quasi malum convivam
agrestia apponentem olera refutarunt <note>(IV Reg.,
I, 39)</note>. Simile vanis relationibus exquisitum illud
et accuratum opipare convivium est, in quo phasiani
aut turturis species apponitur, et intus pullus manducatur,
aut pullus infertur, et ostreis est fartus,
<pb n="0244A"/>
aut spondylis: aut poculum bibitur quod diverso
colore atque odore in alienos mutetur sapores: maritima
terrenis, terrena maritimis farciuntur. Hoc
est reprehendere providentiam Creatoris, qui nobis
ad victum omnia donavit, quod non illa miscuerit:
sed haec dulcia primo videntur, et postea fiunt amara.
Quo enim eopiosior fuerit luxuries, eo perniciosior
intemperantia est. Elisaeus autem amara apposuit,
sed postea facta sunt dulcia. Denique qui ante in illo
cibo mortem putabant, postea in eo suavitatis et
vitae gratiam sunt adepti.</p>
          </div3>
<div3>
            <head>6.</head>
            <p>
 Neque rursus formidini est, ne plures videar
invitasse, quam possum pascere, et vobis panes deficiant
verborum meorum; quia et Elisaeus etsi merito
inimitabilis nobis imitandus fide, non consideravit
<pb n="0244B"/>
quantos panes haberet, sed quos haberet dividere
omnibus voluit, et sufficere omnibus judicavit. <note>(Ibid., 42)</note>.
Itaque decem panes hordeaceos dividere
in plebem jussit ministro. Et dixit minister: <hi>Quid,
dabo hoc in conspectu centum virorum?</hi> Et respondit, <hi>Da et manducent, quoniam haec dicit Daminus: Manducabunt
et relinquent 
 <note>(Ibid., 43)</note>
            </hi>. Fides igitur vestra
faciet abundare pauperis linguae convivium. Nec
vereor, ne jejunia vos edaciores faciant; quominus
repleti, et esurientes ac vacui revertamini, quia
scriptum est: <hi>Confirmat justos Dominus, et in diebus
famis saturabuntur <note>(Ps. XXXVI, 17 et 79)</note>
            </hi>. Multo
pulchrius est hordeaceos panes non erubescere,
et apponere quod habeas, quam negare. Elisaeus
qui sibi nihil reliquit, populis abundavit. Elisaeus
<pb n="0244C"/>
ergo hordeaceos panes non erubuit apponere; nos
erubescimus simplices intelligere creaturas, quae
simplicibus et suis declarantur vocabulis! Coelum
legimus, coelum accipiamus: terram legimus, terram
intelligamus frugiferam.</p>
          </div3>
<div3>
            <head>7.</head>
            <p>
 Quid mihi quaerere quae sit ejus mensura circuitus,
quam geometrae centum octoginta millibus
stadiorum aestimaverunt? Libenter fateor me nescire
quod nescio, imo quod scire nihil proderit. Melius
est genera terrarum scire quam spatia, quae circumfuso
mari, interjectis <emph>116</emph> Barbarorum regionibus,
suffusa atque invia paludibus humo, quemadmodum
possumus comprehendere? quod impossibile esse
hominibus Scriptura demonstrat, dicente Deo: <hi>Quis
mensus est manu aquam, et coelum palmo, et universam
<pb n="0244D"/>
terram clausa manu? Quis statuit montes in libra,
et rupes in statera, et nemora in jugo <note>(Esai., XL, 12)</note>
            </hi>?
et infra: <hi>Qui tenet gyrum terrae, et habitantes in ea
sicut locustas: qui statuit coelum ut cameram <note>(Ibid.,
22)</note>
            </hi>. Quis igitur aequalem sibi cum Deo potestatem
et scientiam audeat vindicare; ut quae Deus majestatis
suae esse proprio signavit oraculo, haec sibi
homo ad cognitionem suppetere posse praesumat?
<pb n="0245A"/>
</p>
          </div3>
<div3>
            <head>8. </head>
            <p>
Certe Moyses eruditus erat in omni sapientia
Aegyptiorum: sed quia spiritum Dei accepit, quasi
minister Dei inanem illam et usurpatoriam Philosophiae
doctrinam veritatis rationi posthabuit: et ea
descripsit mihi quae nostrae spei accommoda judicavit,
quod terram fecerit Deus, quod produxerit terra
juxta Dei omnipotentis imperium, operationemque
domini Jesu virgulta de terris, et omnem animam
viventem secundum genus. At non ille putavit dicendum,
quantum de spatio aeris occupet umbra terrae,
cum sol recedit a nobis, diemque abducit inferiora
axis illuminans; et quemadmodum in regionem
umbrae mundi hujus incidens lunae globus eclipsim
faciat; quoniam, quae nihil ad nos, quasi nihil
profutura praeteriit. Vidit enim in sancto Spiritu non
<pb n="0245B"/>
illas marcescentis jam sapientiae vanitates sequendas,
quae rebus inexplicabilibus mentem nostram occupant,
luduntque operam, sed ea potius describenda,
quae ad virtutis spectarent profectum.
</p>
          </div3>
        </div2>

<div2>
          <head>CAPUT III.</head>
<p> <hi>Animantibus inditam Dei verbo generationis legem in
specierum successionibus perseverare. Minime negandam
naturae eorum quae genita sunt, veritatem:
at homini belluinam imitari vitam, flagitiosum esse.
Demum sequitur vitiorum quorumdam certis animalibus
familiarium atque adeo fugiendorum expositio.</hi> </p>
<div3>
            <head>9.</head>
            <p>
 Inhaereamus igitur propheticis dictis, nec
Spiritus sancti quasi vilia despectui habeamus alloquia.
Producat, inquit, terra animam viventem
<pb n="0245C"/>
pecorum et bestiarum et reptilium. Quid argumentamur
alia, ubi evidenter creaturarum terrestrium
natura formatur? Currit enim in constitutione mundi
per omnem creaturam Dei Verbum; ut subito de
terris omnia quae statuit Deus, animantium genera
producantur, et in futurum lege praescripta, secundum
genus sibi, similitudinemque universa succedant,
ut leo leonem generet, tigris tigridem, bos bovem,
cygnus cygnum, aquila aquilam. Semel praeceptum
in perpetuum inolevit naturae. Et ideo ministerii
sui obsequium praebere terra non <emph>117</emph> 
desinit; ut priscae animantium species reparabili generis
successione in novas reparentur aetates.</p>
          </div3>
<div3>
            <head>10.</head>
            <p>
 Sed vis ad usum hominis derivare quae genita
sunt? Noli veritatem unicuique generi naturae propriae
<pb n="0245D"/>
denegare, et multo magis ea ad gratiam aptabis
humanam. Primum quia omnia genera pecorum,
bestiarum, ac piscium in alvum natura prostravit;
ut alia ventre repant, alia quae pedibus sustinentur,
demersa magis quadrupedi corporis gressu, et velut
<pb n="0246A"/>
affixa terris videas esse, quam libera. Siquidem cum
erigendi se non habeant facultatem, de terra victum
requirunt, et ventris in quem deflectuntur, solas sequuntur
voluptates. Cave, o homo! pecudum more
curvari. Cave ne in alvum te non tam corpore, quam
cupiditate deflectas. Respice corporis tui formam, et
speciem congruentem celsi vigoris assume. Sine
sola animalia prona pascantur. Cur te in edendo sternis
ipse, quem natura non stravit? Cur eo delectaris
in quo naturae injuria est? Cur noctes et dies cibo
intentus, pecorum more terrena depasceris? Cur illecebris
corporalibus deditus, ipsum te inhonoras,
dum ventri atque ejus passionibus deservis? Cur intellectum
tibi adimis, quem tibi Creator attribuit?
Cur te jumentis comparas, a quibus te voluit Deus
<pb n="0246B"/>
segregari dicens: <hi>Nolite fieri sicut equus et mulus, quibus
non est intellectus <note>(Ps. XXXI, 9)</note>
            </hi>? Aut si te edacitas
equi intemperantiaque delectat, et adhinnire ad
feminas voluptati est, delectet in freno maxillas tuas
camoque constringi. Si crudelitas te pascit, ferarum
haec rabies est, quae propter saevitiam trucidantur;
vide ne in te quoque crudelitatis tuae vertatur immanitas.</p>
          </div3>
<div3>
            <head>11.</head>
            <p>
 Piger asinus, et expositus ad praedam, sensuque
tardior quid aliud docet, nisi nos vivaciores esse
debere, nec desidia corporis animique pigrescere,
confugere ad fidem, quae onera gravia allevare consueverit?</p>
          </div3>
<div3>
            <head>12.</head>
            <p>
 Fraudulenta vulpes foveis se latibulisque demergens,
nonne indicio est infructuosum esse animal,
<pb n="0246C"/>
odioque dignum propter rapinam, despectu
propter infirmitatem, et ideo suae incautum salutis
dum insidiatur alienae?</p>
          </div3>
<div3>
            <head>13.</head>
            <p>
 Perdicem astutam quae aliena ova diripiat,
hoc est, perdicis alterius, et corpore foveat suo: sed
fraudis suae fructum habere non posse; quia cum
eduxerit pullos suos, amittit eos; quia ubi vocem
ejus audierint quae ova generavit, relicta ea ad illam
se naturali quodam munere et amore conferunt, quam
veram sibi matrem ovorum generatione cognoverint;
significantes hanc nutricis fungi officio, illam parentis.
Itaque incassum proprios fundit labores, ac fraudis
suae pretio mulctatur. Unde et Hieremias ait: <hi>Clamavit perdix, et congregavit quae non peperit <note>(Hier., XVII, 11)</note>
            </hi>,
id est, ova congregavit, et clamavit
<pb n="0246D"/>
quasi ovans suae fraudis effectu. Sed ludit operam;
quia impenso labore alii educit, quos ipsa diuturnae <emph>118</emph> 
 fotu sedulitatis animaverit. Hujus imitator est
diabolus, qui generationes creatoris aeterni rapere
contendit; et si quos insipientes et sensus proprii
<pb n="0247A"/>
carentes vigore potuerit congregare, fovens eos illecebris
corporalibus, ubi primum vox Christi parvulis
fuerit infusa, discedunt atque ad eam se conferunt
matrem, quae pullos suos sicut avis materno amore
complectitur. Congregavit enim diabolus gentiles,
quos non creaverat: sed ubi in Evangelio suo vocem
Christus emisit, ad eum se potissimum contulerunt,
quos sub umbra alarum suarum ipse suscepit, et matri
dedit Ecclesiae nutriendos.</p>
          </div3>
<div3>
            <head>14.</head>
            <p>
 Leo naturae suae superbus ferocia aliarum ferarum
generibus miscere se nescit: sed quasi rex
quidam plurimorum dedignatur consortium. Qui
etiam cibum fastidit hesternum, et ipsas suae escae
reliquias aversatur. Quae autem se ei sociare fera audeat,
cujus voci tantus naturaliter inest terror; ut
<pb n="0247B"/>
multa animantium quae per celeritatem possent impetum
ejus evadere, rugientis ejus sonitu velut quadam
vi attonita atque icta deficiant?</p>
          </div3>
<div3>
            <head>15.</head>
            <p>
 Nam de pardi specie nec Scriptura siluit quod
varietate coloris motus varios animae suae prodat.
Dicit enim Hieremias: <hi>Si mutabit Aethiops pellem
suam, et pardus varietatem suam <note>(Hier. XIII, 23)</note>
            </hi>. Non
solum enim de figura, sed etiam de mobilitate furoris
istud accipitur; eo quod tenebrosis et inquietis ac
mobilibus infidae mentis atque animi mutationibus
decoloratus populus Jodaeorum boni propositi gratiam
jam tenere non possit, nec ad emendationem
ullam correctionemque remeare, qui semel ferinam
induerit immanitatem.
</p>
          </div3>
        </div2>

<div2>
          <head>CAPUT IV.</head>
<p> <hi>De mira indole nonnullorum animalium in vitandis
sibi noxiis, atque utilibus prosequendis; et de naturalibus
virtutibus quas in illis imitari nos oporteat.</hi> 
<pb n="0247C"/>
          </p>
<p> Est tamen etiam in natura quadrupedum, quod
imitari nos sermo adhortetur propheticus, quo exemplo
caveamus desidiam, et exiguitate vel infirmitate
corporis a virtutis studio non reflectamur, neque
revocemur ab ullius propositi magnitudine. Exigua
est enim formica, quae majora suis audet viribus;
neque servitio ad operandum cogitur, sed spontaneae
proposito prospicientiae futura alimentorum
subsidia sibi praestruit. Cujus ut imiteris industriam
<pb n="0247D"/>
Scriptura commonet te dicens: <hi>Confer te ad formicam,
o piger, et aemulare vias ejus, et esto illa sapientior <note>(Prov., VI, 6)</note>
            </hi>.
Illa enim nullam culturam possidet,
neque eum qui se cogat habens, neque sub domino
agens, quemadmodum praeparat escam, quae de tuis
laboribus sibi messem recondit; et cum tu plerumque
egeas, illa non indiget. Nulla sunt ei clausa
horrea, nullae impenetrabiles custodiae, nulli inviolabiles
acervi. Spectat <emph>119</emph> custos, furtaque prohibere
non audet: aspicit sua damna possessor, nec vindicat.
Nigro convectatur agmine praeda per campos,
<pb n="0248A"/>
fervent semitae comitatu viantium, et quae comprehendi
augusto ore non possunt, humeris grandia frumenta
truduntur. Spectat haec dominus messis, et
erubescit tam parca piae industriae negare compendia.</p>
<div3>
            <head>17.</head>
            <p>
 Quid autem de canibus loquar, quibus insitum
est natura quadam referre gratiam, et sollicitas
excubias pro dominorum salute praetendere? Unde
ad immemores beneficii, et desides atque ignavos
clamat Scriptura: <hi>Canes muti, nescientes latrare <note>(Esai.,
LVI, 10)</note>
            </hi>. Sunt ergo canes qui noverint latrare pro
dominis, noverint sua tecta defendere. Unde et tu
disce vocem tuam exercere pro Christo, quando
ovile Ecclesiae incursant lupi graves. Disce in ore
tuo verbum tenere; ne quasi mutus canis commissam
<pb n="0248B"/>
tibi fidei custodiam quodam praevaricationis silentio
deseruisse videaris. Talis canis viator et comes
angeli est, quem Raphael in libro prophetico non
otiose sibi et Tobiae filio adjungendum putavit,
quando perrexit ut Asmodaeum fugaret, firmaret copulam
congjugalem <note>(Tob. VI, 1, et XI, 9)</note>. Memoris
enim affectus gratia pellitur daemonium, stabilitur
conjugium. Mutae itaque specie bestiae sanctus Raphael
angelus Tobiae juvenis, quem tuendum receperat,
ad relationem gratiae erudiebat affectum. Quis
enim non erubescat gratiam bene de se merentibus
non referre, cum videat etiam bestias refugere crimen
ingrati? Et illae impertitae alimoniae servant memoriam,
tu non servas salutis acceptae?</p>
          </div3>
<div3>
            <head>18.</head>
            <p>
 Ursa insidians licet, ut Scriptura ait <hi>(Thren.,
<pb n="0248C"/>
III, 10)</hi>, est enim plena fraudis fera; tamen fertur
informes utero partus edere, sed natos lingua fingere
atque in speciem sui similitudinemque formare. Non
miraris in fera tam pii oris officia, cujus naturam
pietas exprimit? Ursa igitur partus suos ad sui effingit
similitudinem, tu filios tuos instituere similes
tui non potes?</p>
          </div3>
<div3>
            <head>19.</head>
            <p>
 Quid quod etiam medendi industriam non praetermisit?
Siquidem gravi affecta caede, et consauciata
vulneribus mederi sibi novit herbae cui nomen est
 <foreign xml:lang="greek">φλόμος,</foreign> ut Graeci appellant, ulcera subjiciens sua;
ut solo curentur attactu. Serpens quoque pastu feniculi
caecitatem repellit exceptam. Itaque ubi oculos
obduci sibi senserit, nota remedia petit, nec fraudatur
effectu. Testudo visceribus pasta serpentis, cum
<pb n="0248D"/>
venenum adverterit sibi serpere, origano medicinam
suae salutis exercet: et cum sit volutabris palustribus
mersa; curare se tamen proprio novit antidoto, certoque
auxilio sanitatis potestates herbarum etiam
ipsa scire se comprobat. Videas etiam vulpem lacrymula
pinus medentem sibi, et tali remedio imminentis
mortis spatia proferentem.</p>
          </div3>
<div3>
            <head>20.</head>
            <p>
 Clamat ipse Dominus in Hieremiae libro: <hi>Turtur et hirundo, agri passeres custodierunt 
 tempora
introitus sui: populus autem meus non cognovit judicia
Domini <note>(Hier., XVIII, 7)</note>
            </hi>. Novit hirundo quando veniat,
<pb n="0249A"/> <emph>120</emph> 
 quando etiam revertatur. Novit etiam pia avis
annuntiare adventus sui testimonio veris indicium.
Novit etiam formica explorare serenitatis tempora;
nam cum adverterit madidatos imbre fructus suos
humescere, explorato diligentius aere quando jugem
possit servare temperiem, acervos reserat suos, et
de cavernis foras suis humeris exportat; ut jugi sole
propria frumenta siccentur. Denique haud quaquam
illis diebus omnibus rumpi de nubibus imbres videris,
nisi cum fruges suas horreis propriis formica revocaverit.
Boves impendente pluvia ad praesepia se
tenere noverunt. Iidem ubi naturali sensu mutationem
coeli collegerint, foras spectant, et ultra praesepia
cervices extendunt suas una omnes specie; ut
prodire se velle testentur. Ovis sub adventu hyemis
<pb n="0249B"/>
inexplebilis ad escam insatiabiliter herbam rapit, eo
quod praesentiat asperitate hyemis defuturam; ut se
prius herbae pabulo farciat, quam gelu adurente omnis
herba deficiat. Echinus iste terrenus, quem vulgo
ericium vocant, si quid insidiarum praesenserit,
spinis suis clauditur, atque in sua se arma colligit,
ut quicumque eum contingendum putaverit, vulneretur.
Idemque echinus futuri providens geminas sibi
respirandi vias munit; ut quando Boream flaturum
collegerit, Septentrionalem obstruat; quando Noto
cognoverit detergi aeris nubila, ad Septentrionalem
se conferat, ut flatus declinet obvios, et e regione
nocituros.</p>
          </div3>
<div3>
            <head>21.</head>
            <p>
 Unde dignam Domino laudem Propheta detulit,
dicens: <hi>Quam magnificata sunt opera tua, Domine!
<pb n="0249C"/>
Omnia in sapientia fecisti <note>(Ps. CIII, 24)</note>
            </hi>. Omnia penetrat
divina sapientia, implet omnia: idque locupletius
ex irrationabilium sensibus, quam ex rationabilium
disputatione colligitur. Validius est enim naturae testimonium,
quam doctrinae argumentum. Cui animanti
incognitum est quemadmodum suam tueatur salutem:
si virtus suppetit, resistendo; si velocitas, fugiendo;
si astutia, praecavendo? Quis eas usum medendi herbarumque
docuit habere notitiam? Homines sumus,
et saepe specie herbarum fallimur, et plerumque quas
salubres putamus, noxias reperimus. Quoties inter
dulces epulas cibus lethalis irrepsit, et inter ipsas aulicorum
excubias ministrorum, vitalia regum feralis
esca penetravit? Ferae solo norunt odore noxia et
profutura discernere: nullo praevio, nullo praegustatore
<pb n="0249D"/>
carpitur herba, nec laedit. Melior enim magistra
veritatis natura est. Haec sine ullius magisterio
suavitatem sanitatis nostris infundit sensibus, eadem
doloris acerbitatem docet esse fugiendam. Hinc vita
dulcior, hinc mors amarior. Haec commendat leaenae
catulos suos, et immitem feram materno mollit affectu.
Haec tigridis interpellat ferocitatem, et imminentem
eam praedae reflectit. Namque ubi vacuum
raptae sobolis cubile repererit, illico vestigiis raptoris
insistit. At ille quamvis equo vectus fugaci, videns
tamen velocitate ferae se posse praeverti, nec
<pb n="0250A"/>
evadendi ullum suppetere sibi posse subsidium, technam
hujusmodi fraude molitur. Ubi <emph>121</emph> se contiguum
viderit, sphaeram de vitro projicit: at illa imagine sui
luditur, et sobolem putat, revocat impetum, colligere
fetum desiderans. Rursus inani specie retenta
totis se ad comprehendendum equitem viribus fundit
et iracundiae stimulo velocior fugienti imminet. Ille
iterum sphaerae objectu sequentem retardat; nec tamen
sedulitatem matris memoria fraudis excludit:
cassam versat imaginem, et quasi lactatura fetus
residet. Sic pietatis suae studio decepta, et vindictam
amittit et sobolem.</p>
          </div3>
<div3>
            <head>22.</head>
            <p>
 Quod nobis Scriptura affert, quae dicit: <hi>Filii,
diligite patres vestros: parentes, nolite ad iracundiam
provocare filios vestros <note>(Coloss., III, 20)</note>
            </hi>. Natura hoc
<pb n="0250B"/>
bestiis infundit, ut catulos proprios ament, fetus suos
diligant. Nesciunt illae odia novercalia, nec mutato
concubitu parentes a sobole depravantur, neque noverunt
praeferre filios posterioris copulae, superioris
autem negligere. Norunt pignora sua, nesciunt charitatis
differentiam, odiorum incentiva, offensionum
discrimina. Simplex ferarum natura est, nescit veritatis
calumnias. Sic enim omnia temperavit Deus, ut
quibus minus rationis daret, plus indulgeret affectus.
Quae fera pro catulis suis non ipsa potissimum se offerat
morti? Quae fera fetus suos innumeris licet obsessa
cuneis armatorum, non suis visceribus tegat?
Ingruat licet telorum seges, illa tamen parvulos suos
muro sui corporis septos immunes praestat periculi.
Quid dicit homo qui mandatum negligit, naturam
<pb n="0250C"/>
oblitterat! Filius patrem despicit, pater abdicat filium;
et hoc putant jus esse, ubi damnatur fecunditas:
se potius pater damnat, qui facit irritum esse
quod genuit. Et hoc putatur auctoritatis esse, ubi
sterilitatis natura muletatur.</p>
          </div3>
<div3>
            <head>23.</head>
            <p>
 Exsortem rationis canem esse nemo dubitaverit;
tamen si sensus ejus vigorem consideres, censes
eum sentiendi sagacitate vim sibi rationis adsciscere.
Denique quod pauci in gymnasiis constituti, qui totam
in discendo vitae longaevitatem contriverint, vix
potuerunt cognoscere, ut syllogismorum conjunctiones
contexerent, hoc naturali canis eruditione comprehendere
facile poterit aestimari. Nam ubi vestigium
leporis cervive repererit, atque ad diverticulum semitae
venerit, et quoddam viarum compitum quod
<pb n="0250D"/>
partes in plurimas scinditur; obiens singularum semitarum
exordia, tacitus secum ipse pertractat, velut
syllogisticam vocem sagacitate colligendi odoris
emittens. Aut in hanc partem, inquit, deflexit, aut
in illam; aut certe in hunc se anfractum contulit:
sed nec istam, nec illam ingressus est viam: superest
igitur ut in istam se partem sine dubitatione contulerit.
Quod homines vix prolixa compositae artis
meditatione componunt, hoc canibus ex natura suppetit;
ut ante mendacium deprehendant, et postea
falsitate repudiata inveniant veritatem. Nonne totos
<pb n="0251A"/>
dies conferunt philosophi propositiones sibi in pulvere
dividentes, qui radio sibi describunt singulas, et
ex tribus cum unam earum <emph>122</emph> veram esse necesse
sit, duas primo interficiunt tamquam mendacio congruentes,
et sic in ea quae relicta est, vim veritatis
inhaerere definiunt? Quis tam tenax potest esse beneficii,
et memor gratiae? Quandoquidem pro domino
etiam in latrones insilire noverunt, et extraneorum
accessus prohibere nocturnos, et mori pro
dominis, et commori cum dominis sint parati? Saepe
etiam necis illatae evidentia canes, ad redarguendos
reos indicia prodiderunt; ut muto eorum testimonio
plerumque sit creditum.</p>
          </div3>
<div3>
            <head>24.</head>
            <p>
 Antiochiae ferunt in remotiori parte urbis crepusculo
necatum virum, qui canem sibi ' adjunctum
<pb n="0251B"/>
haberet. Miles quidam praedandi studio minister caedis
exstiterat: tectus idem tenebroso adhuc diei exordio
in alias partes concesserat: jacebat inhumatum
cadaver, frequens spectantium vulgus astabat,
canis questu lacrymabili domini deflebat aerumnam.
Forte is qui necem intulerat, ut se habet versutia
humani ingenii, quo versandi in medio auctoritate
praesumpta fidem adscisceret innocentiae, ad illam
circumspectantis populi accessit coronam, et velut
miserans appropinquavit ad funus. Tum canis sequestrato
paulisper questu doloris, arma ultionis assumpsit
atque apprehensum tenuit et velut epilogo
quodam miserabile carmen immurmurans universos
 convertit in lacrymas, fidem probationi detulit,
quod solum tenuit ex plurimis, nec dimisit. Denique
<pb n="0251C"/>
perturbatus ille, quod tam manifestum rei indicem
neque odii, neque inimicitiarum, neque invidiae, aut
injuriae alicujus poterat objectione evacuare, crimen
diutius nequivit refellere. Itaque quod erat difficilius,
ultionem persecutus est; quia defensionem
praestare non potuit. Quid nos dignum nostro referimus
Creatori, cujus cibo vescimur, et dissimulamus
injurias, et saepe inimicis Dei eas quas a Deo accepimus,
epulas exhibemus?</p>
          </div3>
<div3>
            <head>25.</head>
            <p>
 Quid agniculis simplicius, quos minusculae
parvulorum comparamus innocentiae? Saepe ex his
in magno grege agniculus per ovilia tota vagatus errat
a matre, et cum eam reperire non possit, balatu
frequenti absentem citat, ut responsurae vocem excitet,
quo ad ejus sonum errabunda replicet vestigia:
<pb n="0251D"/>
multis licet versetur in millibus ovium, recognoscit
vocem parentis, festinat ad matrem, lactis quoque
materni notos sibi fontes requirit: quamvis cibi desiderio
teneatur et potus, transcurrit tamen aliena
ubera gravida, licet humore lactis exundent; solam
matrem requirit, solius sibi materni uberis pauperes
succos significat abundare. Illa quoque inter multa
agniculorum millia solum filium novit; unus plurimorum
<pb n="0252A"/>
balatus, eadem species; illa tamen fetum
suum discernit a caeteris, et solum filium tacito pietatis
testimonio recognoscit. Pastor errat in discretione
ovium, agniculus in agnitione matris nescit
errare. Pastor fallitur specie: sed ovis pietate non
fallitur. Unus odor omnibus, sed tamen habet natura
odorem suum domesticum quem soboles chara <emph>123</emph> 
speciali quadam videtur proprietate redolere.</p>
          </div3>
<div3>
            <head>26.</head>
            <p>
 Habet suos usus natura, et sensus domesticos.
Vix infantulo coeperunt dentes prorumpere, et jam
novit sua arma tentare. Nondum catulo dentes, et
tamquam habeat, ore proprio se quaerit ulcisci. Nondum
cervo cornua, et tamen fronte praeludit, atque
ea quae nondum expertus sit, tela minitatur. Lupus
si prior hominem viderit, vocem eripit, et despicit
<pb n="0252B"/>
eum tamquam victor vocis ablatae. Idem si se praevisum
senserit, deponit ferociam, non potest currere.
Leo gallum et maxime album veretur. Caprea vulnerata
 dictamnum petit, et de vulnere excludit sagittas.
Norunt et bestiae remedia sua. Leo aeger simiam
quaerit, ut devoret; quo possit sanari. Leopardus
capreae agrestis sanguinem bibit, et vim languoris evitat.
Omnis fera aegra canis hausto curatur sanguine.
Ursus aeger formicas devorat. Cervus oleae ramusculos
mandit.</p>
          </div3>
<div3>
            <head>27.</head>
            <p>
 Ergo ferae norunt expetere ea quae sibi prosint;
tu ignoras, o homo, remedia tua! Tu nescis
quomodo virtutem eripias adversario, ut te tamquam
praeventus lupus effugere non possit, ut oculo tuae
mentis ejus perfidiam deprehendas, et prior cursum
<pb n="0252C"/>
verborum ejus impedias, impudentiam ejus et acumen
disputationis obtundas. Quod si te ille praevenerit,
vocem tibi aufert: et si obmutueris, solve
amictum tuum, ut sermonem resolvas. Et si in te insurrexerit
lupus, petram cape, et fugit. Petra tua
Christus est. Si ad Christum confugias, fugit lupus,
nec terrere te poterit. Hanc petram quaesivit Petrus,
cum titubaret in fluctibus, et invenit; quia dexteram
amplexus est Christi.</p>
          </div3>
<div3>
            <head>28.</head>
            <p>
 Quid dicam allio homines delectari, et illud ad
escam sumere, quod et leopardus fugit? Denique sicubi
allium aliquis confricandum putaverit, leopardus
inde exsilit, nec resistit. Cujus venenata fera odorem
non potest sustinere, id tu pro cibo sumis, et visceribus
infundis internis? Sed medicatur interdum doloribus.
<pb n="0252D"/>
Sumatur pro medicamento, non pro cibo:
sumatur ab aegrotantibus, non ab epulantibus. Medicamentum
quaeris, et jejunium fugis; quasi majus
aliud remedium reperire possis. Jejuni hominis sputum
si serpens gustaverit, moritur. Vides quanta vis
jejunii sit; ut et sputo suo homo terrenum serpentem
interficiat, et merito spiritalem.</p>
          </div3>
<div3>
            <head>29.</head>
            <p>
 Quantam Dominus etiam minusculis infudit
<pb n="0253A"/>
prudentiam! Turtur nido suo, ne pullos suos incurset
lupus, squillae folia superjacit. Novit enim quod
hujusmodi folia lupi fugere consuerint. Novit vulpecula
quomodo posteritatem foveat suam: et tu
ignoras, tu negligis quomodo adversum lupos nequitiae
spiritalis posteritatem vitae hujus habeas
tutiorem?
<emph>124</emph> </p>
          </div3>
        </div2>

<div2>
          <head>CAPUT V.</head>
<p> <hi>Qua ratione Dominus aliis bestiis colla breviora, aliis
longiora creaverit. Ubi potissimum elephanti membra,
proprietates, atque in re militari usus describuntur.</hi> </p>
<div3>
            <head>30.</head>
            <p>
 Sed revertamur ad seriem creaturae, et consideremus
qua ratione Dominus aliis bestiis angustiora
colla formaverit, ut leonibus atque tigridibus,
ursis quoque; aliis prolixiora, ut elephantis et camelis.
<pb n="0253B"/>
Nonne evidens causa est; quia illis feris quae
carne vescuntur, non erat opus prolixitate cervicis?
Non enim in terras pascendi gratia cervicem atque
ora dejiciunt: sed aut cervum invadunt, aut bovem
ovemque discerpunt. Camelus vero cum sit altior,
quomodo herbis minutissimis pasceretur, nisi longiora
usque ad terram colla ad usum pastionis extenderet?
Itaque camelus pro ratione proceritatis suae
prolixiora colla sortitus est, equus pro ratione, bos
quoque simili modo; hi enim pascuntur herbis.</p>
          </div3>
<div3>
            <head>31.</head>
            <p>
 Elephantus autem etiam prominentem promuscidem
habet; quia cum sit eminentior cunctis, se
inclinare ad pascendum non potest. Itaque ejus ad
colligendum cibum utitur ministerio. Ea immani
bestiae largi potus infundit humorem; ideoque concava
<pb n="0253C"/>
est, quo ad restinguendam tantae belluae sitim
plenos lacus hauriat, aut collecto flumine possit
inundare potantem. Cervix sane minor est quam poscat
tanti corporis moles; ne ea quoque oneri magis
esset quam usui. Ideoque nec genua inflectit, quia
rigidioribus opus fuit cruribus, quo velut columnis
tanta possit membrorum machina sustineri. Calcaneum
leviter incurvat, rigent caetera pedum a summo
usque ad imum. Nec sicut in ancylas nos saepe deponimus,
ita se etiam bestia potest tanta deflectere;
meritoque non volvendi se, neque curvandi usum
cum caeteris animantibus potest habere communem.
Fulcitur hinc inde trabibus maximis; ut in somno
aliquantulum sine periculo reflectatur, quia pes
ejus nulla artuum conjunctione distinguitur. Mansuetis
<pb n="0253D"/>
igitur veluti quaedam fulcra eorum quibus hic
usus est, parantur ingenio: feris autem et agrestibus,
quia nemo hujusmodi quibus sustentari queant fulcra
substernit, hinc venit usus periculi.</p>
          </div3>
<div3>
            <head>32.</head>
            <p>
 Namque arbori innixi aut costas fricant, aut in
somno sese relaxant, quae nonnumquam victa atque
inflexa tanto corpore frangitur: ille vero qui sese in
eamdem refuderat, corruit nec erigere atque elevare
se potest; ibique jacens interit, aut gemitu suo proditus
<pb n="0254A"/>
sternitur, dum ventre caeterisque juxta mollioribus
ad vulnus patet. Nam dorsum ejus caeteraque exteriora
non ulla facile solent tela penetrare. Sunt autem
qui propter ebur has illis insidias parent; ut arbores
eas quibus se applicare consueverint, ex alia parte
qua infrequentior usus ei sit, aliquantulum <emph>125</emph> recidant,
ut reflectente se elephanto, pondus membrorum
ejus sustinere non possit ruinamque ejus arcessat.</p>
          </div3>
<div3>
            <head>33.</head>
            <p>
 Sed si quis ista reprehendit, reprehendat etiam
altitudines aedificiorum; quia citius gravem minantur
ruinam, et difficilius lapsa reparantur. Verum
si illa aut propter pulchritudinem, aut propter speculam
frequenter attollimus; haec quoque in elephantis
probare debemus, quia magnum rebus bellicis
usum ministrant. Inde gens Persarum ferox bellis,
<pb n="0254B"/>
valida sagittis omnique telorum jactu, quia de superioribus
ad inferiora validiore nisu tela torquentur,
acies eorum velut gradientibus turribus septa
procedit. In mediis campis tamquam de muro dimicant;
et velut in arce quadam et specula collocati
spectant magis bella, quam subeunt. Ita alieni a periculo
videntur, tuti molibus bestiarum. Quis enim
eas adire audeat, cum desuper jaculis facile figatur,
inferius elephantorum conteratur incursu? Denique
cedunt illis acies et armatorum cunei, et castra illa
quadrata solvuntur. Intolerabili namque impetu in
hostes ruunt; ut nullo agmine bellatorum, nulla
constipatione militum, nullo clypeorum retardentur
objectu: velut quidam mobiles montes versantur in
praeliis, et ut colles alto eminent vertice, mugitus
<pb n="0254C"/>
fragore omnium perturbant confidentiam. Quid his
faciat pedes, quamvis lacertis validus, et manu
promptus; cum sibi septus armatorum populis gradienti
murus occurrat? Quid faciat eques, cum equus
ejus perterrefactus tantae bestiae immanitate diffugiat?
Quid faciat sagittarius, cum desuper ferrata
virorum corpora jaculi ictum sentire non possint;
bestia quoque nec nuda facile penetrabilis ferro sit,
et munita loricis, obvias sine sui periculo acies secet,
et conterat turmas?</p>
          </div3>
<div3>
            <head>34.</head>
            <p>
 Itaque ut immensa aedificia, ita elephanti fundamentis
validioribus sustinentur; alioquin imparibus
fulti pedibus, intra brevem laberentur aetatem.
Nunc autem et trecentis et amplius feruntur annis
vitam producere; quia omnia sibi ad magnitudinem
<pb n="0254D"/>
membra conveniunt. Ideoque non distincti ut nobis,
sed compacti artus sunt, quo sint robustiores. Quam
cito hominibus si diu steterint, aut velocius cucurrerint,
vel jugiter ambulaverint, genua vexantur et
plantae! Conjuncta enim et articulata facilius quam
concreta atque solidata aut doloris sensum, aut casum
offensionis admittunt.</p>
          </div3>
<div3>
            <head>35.</head>
            <p>
 Et quid miraris, si vestiti armis timentur;
quandoquidem dentibus suis tamquam naturalibus
<pb n="0255A"/>
spiculis semper armati sunt? Promuscide sua quidquid
involverint, frangunt: pede vero quidquid
compresserint, velut quodam lapsu ruinae ingentis
exanimant. Involvunt promuscide nemora ad sui
escam, et quasi quidam altissimi dracones serpentinis
quos coeperint, spiris flagellant. Plerumque eas
in orbem colligunt, maxime cum de terra cibus
legitur, aut potus hauritur. Documento itaque nobis
sunt, quod nihil superfluum sit creatum; et tamen
haec tantae molis bestia subjecta nobis, imperiis servit
humanis.
<emph>126</emph> </p>
          </div3>
        </div2>

<div2>
          <head>CAPUT VI.</head>
<p> <hi>Belluas robustissimas ac ferocissimas homini a Creatore
subditas: eisdem minutissima animalia terrori
atque exitio esse. Tum paucis de serpentum
utilitate disputatis, homo ad sui animaeque propriae
cognitionem excitatur.</hi> 
<pb n="0255B"/>
          </p>
<div3>
            <head>36.</head>
            <p>
 Etenim quoniam de hominis creatura dicturi
sumus, commendationem ejus praestruere et praelibare
debemus. Videbatur nihil elephantis creatura
habere robustius, nihil tam terribile vel procerum,
nihil tam ferum quam leones vel tigrides sunt; et haec
serviunt homini, et naturam suam humana institutione
deponunt. Obliviscuntur quod nata sunt, induunt
quod jubentur. Quid multa? Docentur ut parvuli,
serviunt ut infirmi, verberantur ut timidi, corriguntur
ut subditi, in mores transeunt nostros;
quoniam motus proprios perdiderunt.</p>
          </div3>
<div3>
            <head>37.</head>
            <p>
 Mirabilis igitur natura in maximis; mirabilis
<pb n="0255C"/>
enim in excelsis Dominus, mirabilis etiam in minimis.
Sicut enim non minus plana camporum, quam
montium alta miramur, nec plus altitudinem cedri
stupemus, quam vitis aut oleae brevis fecunditatem:
ita non amplius miror elephantum quia procerus
est, quam murem, quia terribilis elephanto est. Naturae
igitur haec potentia est; ut terribilia aliis, aliis
meticulosa sint. Est enim donata praerogativa quaedam
singulis creaturis; ut quibusdam privilegiis propriis
fulciantur. Formidabilis tauris elephantus murem
timet. Leo quidem rex ferarum exiguo scorpionis
aculeo exagitatur, et veneno serpentis occiditur.
Eximia leonis pulchritudo comantes cervice toros
excutit, vel sublato pectore attollit ora. Sed quis non
miretur tam brevi scorpionis aculeo, ut incorporeum
<pb n="0255D"/>
putes, ingentium corporum exire mortem?</p>
          </div3>
<div3>
            <head>38.</head>
            <p>
 Nec hoc quisquam reprehendat, quod Creator
serpentes creaturis suis, aliaque vel animantium
vel herbarum genera venenata miscuerit. Nata sunt
enim haec ad correptionem nostram, non ad deformationem.
Nam quae ignavis, aut infirmis, aut impiis
plerumque offensioni atque terrori sunt, aliis
usui ita sunt haec, ut paedagogi parvulis. Amari
videntur, acerbi et molesti, formidabiles verbere,
libertatem lasciviendi negant, necessitatem disciplinae
exigunt, pueriles animos, ne luxu defluant, terrore
<pb n="0256A"/>
constringunt; ideoque horum austeritate frugi
evadunt, sobrii, continentes, laudi magis quam ludo
dediti. Vides quid terribilia ista flagella proficiant?
Sic et serpentes flagella sunt eorum quibus infirma
animi aetas, et quaedam puerilis mentis est virtus;
caeterum fortioribus nocere non possunt. Denique
confidenti in Domino dictum est: <hi>Super aspidem et
basiliscum ambulabis, et conculcabis leonem et draconem <note>(Ps. XC, 13)</note>
            </hi>.
Paulum momordit vipera, et putabant
eum quasi peccatorem vix de naufragio servatum,
veneno esse moriturum; sed posteaquam inviolabilis
mansit excussa in ignem vipera, plus apud
intuentes venerationis invenit. Sed et ipse Dominus ad
omnes <emph>127</emph> ait: <hi>Qui crediderit, et baptizatus fuerit,
hic salvus erit; qui vero non crediderit, damnabitur</hi> 
<pb n="0256B"/> <note>(Marc., XVI, 6)</note>.
Signa autem credentium haec dixit
fore, ut serpentes manu mulceant, venena his atque
omne mortiferum, etiamsi biberint, nocere non possint.
Tua igitur tibi magis incredulitas, o homo,
quam venena metuenda serpentium sunt. Time igitur
illa, ut saltem dum formidantur illa, ad fidem
provocare te possint. Quod si Deum non times, vel
ultricia perfidiae venena formides.</p>
          </div3>
<div3>
            <head>39.</head>
            <p>
 Nunc quoniam et elephantos vides tibi subditos,
et leones esse subjectos; nosce te ipsum, o
homo, quod non, ut ferunt, Apollinis Pythii, sed
Salomonis sancti est, qui ait: <hi>Nisi scias te formosa
in mulieribus <note>(Cant. I, 7)</note>
            </hi>, quamquam multo antea
Moyses in Deuteronomio scripserit: <hi>Attende tibi, o
homo. Attende tibi <note>(Deut., IV, 9)</note>
            </hi>, ait lex. Et Propheta
<pb n="0256C"/>
ait: <hi>Nisi scias te.</hi> Cui hoc dicit? <hi>Formosa,</hi> inquit, <hi>in
mulieribus.</hi> Quae est pulchra in mulieribus, nisi anima,
quae in utroque sexu praestantiam possidet pulchritudinis?
Et merito decora est, quae non terrena
sed coelestia, non corruptibilia sed incorrupta desiderat,
in quibus decus perire non soleat. Corporalia
enim omnia processu aetatis, aut aegritudinis inaequalitate
marcescunt. Huic attende, dicit Moyses, in qua
tu totus es, in qua melior tui portio est. Denique
interpretatus est Dominus quis sis tu, dicens. <hi>Attendite
vobis a falsis prophetis <note>(Math., VII, 15)</note>
            </hi>; isti enim
animam debilitant, mentem subruunt. Non igitur
caro tu es. Quid enim est caro sine animae gubernaculo,
mentis vigore? Caro hodie sumitur, cras deponitur.
Caro temporalis, anima diuturna. Caro amictus
<pb n="0256D"/>
est animae, quae se induit quodam corporis
vestimento. Non igitur tu vestimentum es, sed qui
vestimento uteris. Ideo tibi dicitur, ut exspolians
veterem hominem cum actibus ejus, novum induas,
qui non in corporis qualitate, sed in spiritu mentis,
et agnitione renovatur <note>(Coloss., III, 10)</note>. Non, inquam,
caro es tu; neque enim carni dicitur: <hi>Templum
enim Dei sanctum est, quod estis vos <note>(I Cor. III, 17)</note>
            </hi>.
Et alibi, <hi>Templum Dei vos estis, et Spiritus sanctus
habitat in vobis <note>(Ibid., 5)</note>
            </hi>: sed renovatis dicitur et
fidelibus in quibus permanet Spiritus Dei. In carnalibus
<pb n="0257A"/>
autem non permanet, quia scriptum est: <hi>Non permanebit spiritus meus in hominibus istis; quoniam
carnes sunt 
 <note>(Gen., VI, 3)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<p> <hi>Hominis creationem a consideratione creatoris auspicatur.
Filium Patris imaginem esse, nec non inter
eos unitatem distinctionemque inveniri demonstrat.
Denique hominem ut cognoscat unde oriatur, cujusve
imaginem, et in qua parte eam gerat, admonet.</hi> </p>
<div3>
            <head>40.</head>
            <p>
 Sed ipsius creationis nostrae seriem consideremus. <hi>Faciamus,</hi> 
 inquit, <hi>hominem ad nostram imaginem,
et ad similitudinem nostram <note>(Gen., I, 26)</note>
            </hi>. Quis
hoc dicit? Nonne Deus, qui te fecit? Quid est Deus?
Caro, an spiritus? Non caro utique, sed spiritus, cujus
<pb n="0257B"/>
similis caro esse non potest; quia ipse incorporeus
et invisibilis est, <emph>128</emph> caro autem comprehenditur
et videtur. Cui dicit? Non sibi utique, quia non dicit,
faciam, sed <hi>faciamus.</hi> Non Angelis; quia ministri
sunt; servi autem cum domino, et opera cum auctore
non possunt operationis habere consortium: sed
dicit Filio: etiamsi Judaei nolint; etiamsi Ariani
repugnent. Sed et Judaei conticescant, et Ariani
 cum suis parentibus obmutescant, qui dum unum
a consortio divinae operationis excludunt, plures
inserunt; et praerogativam quam Filio negant, servulis
donant.</p>
          </div3>
<div3>
            <head>41.</head>
            <p>
 Sed esto; ut adminiculo servulorum ad operandum
Deus vobis indiguisse videatur. Si operatio
communis est cum angelis Deo, numquid Deo et
<pb n="0257C"/>
angelis imago communis est? Numquid angelis diceret: <hi>Faciamus hominem ad nostram imaginem, et ad
similitudinem nostram?</hi> 
 Sed quid sit imago Dei audi
dicentem: <hi>Qui eripuit nos,</hi> inquit, <hi>de potestate tenebrarum,
et transtulit in regnum Filii claritatis suae,
in quo habemus redemptionem, remissionem peccatorum,
qui est imago Dei invisibilis, et primogenitus universae
creaturae <note>(Coloss. I, 13, et seq.)</note>
            </hi>. Ipse est imago
Dei Patris, qui semper est, et erat in principio. Denique
imago est qui dicit: <hi>Philippe, qui videt me, videt et
Patrem <note>(Joan., XIV, 8 et 9)</note>
            </hi>. Et quomodo tu cum imaginem
vivam Patris viventis videas, dicis: <hi>Ostende
nobis Patrem? Non credis quia ego in Patre, et Pater in
me est?</hi> Imago Dei virtus est, non infirmitas: imago Dei
sapientia est, imago Dei justitia est: sed sapientia divina
<pb n="0257D"/>
est, et sempiterna justitia. Imago Dei est solus
ille, qui dixit: <hi>Ego et Pater unum sumus <note>(Joan. X,
30)</note>
            </hi>; ita habens similitudinem Patris, ut divinitatis, et
plenitudinis habeat unitatem. Ubi dicit, <hi>faciamus,</hi> quomodo
inaequalitas? Cum iterum dicat, <hi>ad similitudinem
nostram,</hi> ubi est dissimilitudo? Sic et in Evangelio
ubi dicit: <hi>Ego et Pater,</hi> utique non una persona est:
ubi autem ait, <hi>unum sumus,</hi> nulla est discrepantia
divinitatis aut operis. Non igitur in utroque una persona,
sed una substantia est. Et bene addidit, <hi>sumus;</hi> 
<pb n="0258A"/>
quia semper esse divinum est, ut coaeternum
credas, quem putabas dissimilem esse. Aeternus est
enim, de quo dicit Moyses: <hi>Qui est misit me <note>(Exod.,
III, 14)</note>
            </hi>. Pulchre etiam illud praemisit: <hi>Ego et Pater.</hi> 
Nam si Patrem praemisisset, tu minorem Filium judicares:
sed praemisit Filium, quem non convenit
credi Patre superiorem. Adjunxit <hi>Patrem,</hi> ut advertas
Deum Patrem et Filium ejus ordinis praejudicio
non teneri.</p>
          </div3>
<div3>
            <head>42.</head>
            <p>
 <hi>Attende,</hi> inquit, <hi>tibi soli <note>(Deut., IV, 9)</note>
            </hi>. Aliud
enim sumus nos, aliud sunt nostra, aliud quae circa
nos sunt. Nos sumus, hoc est, anima et mens: nostra
sunt corporis membra, et sensus ejus: circa nos
autem pecunia est, servi sunt et vitae istius apparatus.
Tibi igitur attende, et te ipsum scito, hoc est,
<pb n="0258B"/>
non quales lacertos habeas, non quantam corporis
fortitudinem, non quantas possessiones, quantam
potentiam, sed qualem animam ac mentem, unde
omnia consilia proficiscuntur, ad quam operum tuorum
fructus refertur. Illa est enim plena sapientiae,
plena pietatis atque justitiae; quoniam omnis virtus a
Deo <emph>129</emph> est. Cui dicit Deus: <hi>Ecce ego, Hierusalem,
pinxi muros tuos <note>(Esa. XLIX, 16)</note>
            </hi>, illa anima <note>(de Poenit.,
dist. 2, cap. Illa anima)</note> a Deo pingitur, quae habet in
se virtutum gratiam renitentem, splendoremque pietatis.
Illa anima bene picta est, in qua elucet divinae
operationis effigies. Illa anima bene picta est, in qua
est splendor gloriae, et paternae imago substantiae.
Secundum hanc imaginem quae refulget, pictura pretiosa
est. Secundum hanc imaginem Adam ante peccatum:
<pb n="0258C"/>
sed ubi lapsus est, deposuit imaginem coelestis,
sumpsit terrestris effigiem. Sed fugiamus
hanc imaginem, quae intrare civitatem Dei non potest,
quia scriptum est: <hi>Domine, in civitate tua imaginem
eorum ad nihilum rediges <note>(Ps. LXXII, 20)</note>
            </hi>. Et
non intrat indigna imago, et quae intraret, excluditur;
quia <hi>non intrabit,</hi> inquit, <hi>in eam omne commune,
et faciens exsecrationem et mendacium <note>(Apoc. XXI, 27)</note>
            </hi>:
sed ille intrabit in eam, cujus in fronte agni nomen
scriptum est.</p>
          </div3>
<div3>
            <head>43.</head>
            <p>
 Anima igitur nostra ad imaginem Dei est. In
hac totus es, homo; quia sine hac nihil es, sed es
terra, et in terram resolveris. Denique ut scias quia
sine anima caro nihil est: <hi>Nolite,</hi> inquit, <hi>timere eos
qui possunt corpus occidere, animam autem non possunt</hi> 
<pb n="0258D"/> <note>(Matth., X, 28)</note>.
Quid igitur in carne praesumis,
qui nihil amittis, si carnem amiseris? Sed illud time,
ne animae tuae defrauderis auxilio. Quam enim dabit
homo commutationem pro anima sua, in qua non
exigua sui portio, sed totius humanae universitatis
substantia est? Haec est per quam caeteris ferarum
aviumque dominaris animantibus: haec est ad imaginem
Dei, corpus autem ad speciem bestiarum. In
hac pium divinae imitationis insigne; in illo cum
feris ac belluis vile consortium.
</p>
          </div3>
        </div2>

<div2>
          <head>CAPUT VIII.</head>
<p> <hi>Ut pressius intelligatur ubi divina similitudo resideat,
corporis et animae dotes examinantur. Ostenditur totum
hominem animae vocabulo designari. Qui Dei
imaginem fuco, crudelitate, perfidia oblitterant, objurgantur.
Sub haec exhortatio ad vigilantiam contra
vitia, et pauperum ac divitum inter se comparatio
caput absolvit.</hi> 
<pb n="0259A"/>
          </p>
<div3>
            <head>44.</head>
            <p>
 Sed tractemus limatius quid sit <hi>ad imaginem
Dei.</hi> Caro numquid ad imaginem Dei est? Ergo in
Deo terra est; quia caro terra est. Ergo corporeus
Deus. Ergo infirmus ut caro, passionibusque subjectus.
Et forte caput tibi videatur ad similitudinem
Dei, quia eminet: aut oculi, quia intuentur: vel aures,
<pb n="0259B"/>
quia audiunt. Si altitudinem spectes, num proceri
videmur, quia paululum vertice eminemus a terris?
Sed ideo non pudet, eo nos similes Dei dici, quia
serpentibus caeterisque reptantibus, aut quia damulis,
atque ovibus, et lupis celsiores sumus? Et quantum
in ea parte cameli nobis atque elephanti proceriores
sunt? Obtutus est quidem praestans, spectare
elementa mundi, cognoscere quae nullus annuntiet,
sed tuus deprehendat aspectus; verum hoc ipsum
quantum est quod videmus; ut eo ad similitudinem
Dei nos esse dicamus, qui omnia videt, spectat omnia, <emph>130</emph> 
 latentes deprehendit affectus, scrutatur cordis
occulta? Non pudet hoc dicere; cum ipse me totum
videre non possim? Quod ante pedes est, video;
quod a tergo est, videre non possum. Cervicem
<pb n="0259C"/>
meam nescio, non novi occipitium, renes meos videre
non possum. Similiter quantum est quod audivimus;
cum id quod paululum distet, videre et audire
non possim? Si interjecti parietes sint, impeditur
aspectus, impeditur auditus. Deinde corpus nostrum
uno in loco haeret, angusto includitur spatio.
Omnes ferae latiores sunt homine, omnes etiam velociores.</p>
          </div3>
<div3>
            <head>45.</head>
            <p>
 Non ergo caro potest esse ad imaginem Dei,
sed anima nostra quae libera est, et diffusis cogitationibus
atque consiliis huc atque illuc vagatur, quae
considerando spectat omnia. Ecce nunc sumus in Italia,
et cogitamus ea quae ad Orientales aut Occidentales
partes spectare videntur, et cum illis versari
videmur qui in Perside sunt constituti, et illos videmus
<pb n="0259D"/>
qui degunt in Africa, si quos cognitos nobis ea
terra susceperit: sequimur proficiscentes, inhaeremus
peregrinantibus, copulamur absentibus, alloquimur
separatos, defunctos quoque ad colloquium resuscitamus,
eosque ut viventes complectimur et tenemus,
et vitae officia his usumque deferimus. Ea igitur est
ad imaginem Dei, quae non corporeo aestimatur, sed
mentis vigore: quae absentes videt, transmarina visu
obit, percurrit aspectu, scrutatur abdita, huc atque
illuc uno momento sensus suos per totius orbis fines
et mundi secreta circumfert: quae Deo jungitur,
Christo adhaeret, descendit in infernum, atque ascendit,
<pb n="0260A"/>
libera versatur in coelo. Denique audi dicentem: <hi>Nostra autem conversatio in coelis est 
 <note>(Phil. III, 20)</note>
            </hi>.
Non est ergo ad imaginem Dei, in qua Deus semper
est? Sed audi quia ad imaginem est Dei. Dicit enim
Apostolus: <hi>Nos itaque omnes revelata facie gloriam
Dei speculantes ad eamdem imaginem reformamur a
gloria in gloriam, sicut a Domini spiritu <note>(II Cor. III,
18)</note>
            </hi>.</p>
          </div3>
<div3>
            <head>46.</head>
            <p>
 Quia igitur cognovimus animam esse ad imaginem
Dei; nunc consideremus utrum de anima potuerit
dici: <hi>Faciamus hominem ad imaginem.</hi> Sed audi
et istud, quia anima nomine hominis nuncupatur.
Scriptum est enim in Genesi: <hi>Filii autem Joseph qui
facti sunt ei in Aegypto, animae novem. Omnes ergo
animae quae intraverunt cum Jacob in Aegyptum septuaginta
<pb n="0260B"/>
quinque <note>(Gen. XLVI, 27)</note>
            </hi>. Et multo aptius anima
vel homo Latine, vel Graece <foreign xml:lang="greek">ἄνθρωπος</foreign> dicitur;
alterum ab humanitate, alterum ab intuendi habens
vivacitate, quae magis animae, quam corpori convenire
non dubium est. Cui rei etiam illud jure concurrit
dictum in Threnis Hieremiae: <hi>Bonus est Dominus
sustinentibus eum, animae quae quaerit eum <note>(Thren.
III, 25)</note>
            </hi>. De hominibus dixit, et animam adjiciendam
putavit. Melius enim quaerit ista si sola sit, abducens
se a corporis coeno, et a cupiditate carnali. Ipsa est
ad imaginem Dei conformis Domini Jesu. Qui autem
conformes Filii Dei, sancti sunt. Sic enim legimus,
dicente Paulo: <hi>Scimus autem quoniam diligentibus
Deum omnia concurrunt in bonum, iis qui secundum
propositum</hi> <emph>131</emph> <hi>vocati sunt sancti: quos praescivit, et
<pb n="0260C"/>
praedestinavit conformes fieri imaginis Filii sui; ut sit primogenitus
in multis fratribus. Quos autem praedestinavit,
hos et vocavit: et quos vocavit, hos et justificavit:
quos autem justificavit, hos et clarificavit <note>(Rom. VIII,
28 et seq.)</note>
            </hi>. Utrum igitur secundum corpus, an secundum
animam justificatio tibi conferri videatur, quaeso
respondeas. Sed dubitare non potes, cum justitia unde
justificatio derivata est, mentis utique non corporis sit.</p>
          </div3>
<div3>
            <head>47.</head>
            <p>
 Pictus es ergo, o homo, et pictus a Domino
Deo tuo. Bonum habes artificem atque pictorem.
Noli bonam delere picturam, non fuco sed veritate
fulgentem, non cera expressam sed gratia. Deles
picturam, mulier, si vultum tuum materiali candore
oblinas, si acquisito rubore perfundas. Illa pictura
vitii, non decoris est: illa pictura fraudis, non simplicitatis
<pb n="0260D"/>
est: illa pictura temporalis est, aut pluvia,
aut sudore tergitur: illa pictura fallit et decipit; ut
neque illi placeas, cui placere desideras, qui intelligit
non tuum, sed alienum esse quod placeas; et tuo
displiceas auctori, qui videt opus suum esse deletum.
Dic mihi, si supra artificem aliquem inducas alterum,
qui opus illius superioris novis operibus obducat,
nonne indignatur ille, qui opus suum adulteratum
esse cognoverit? Nolli tollere picturam Dei, et picturam
meretricis assumere, quia scriptum est: <hi>Tollam
ergo membra Christi, et faciam membra meretricis?
Absit <note>(I Cor. VI, 15)</note>
            </hi>. Quod si quis adulterat
<pb n="0261A"/>
opus Dei grave crimen admittit. Grave est enim crimen;
ut putes quod melius te homo, quam Deus pingat.
Grave est ut dicat de te Deus: Non agnosco colores
meos, non agnosco imaginem meam, non
agnosco vultum, quem ipse formavi, rejicio ego
quod meum non est. Illum quaere qui te pinxit: cum
illo habeto consortium: ab illo sume gratiam, cui
mercedem dedisti. Quid respondebis?</p>
          </div3>
<div3>
            <head>48.</head>
            <p>
 Quod si grave est adulterare opus Dei, quid de
illis dicemus, qui interficiunt opus Dei, qui humanum
sanguinem fundunt, qui vitam quam Deus donavit,
extorquent, qui dicunt: Tollamus Justum, quia inutilis
est nobis? Unde bene lectum est hodie: <hi>Vulpes
foveas habent, et volucres coeli nidos ubi requiescant:
Filius autem hominis non habet ubi caput suum reclinet</hi> 
<pb n="0261B"/> <note>(Matth. VIII, 20)</note>.
Vulpes ergo se abscondit in
fovea, avis se tuetur in nido: homo non absconditur in
fovea, sed decipitur. Fovea vero os hominis est, fovea
alta pectus est hominis, ubi sunt noxia et fraudulenta
consilia, malae cogitationes. Tu ambulas, et
alius tibi foveam parat. In medio laqueorum ambulas,
quos absconderunt tibi in via inimici tui. Omnia
ergo circumspice, ut effugias sicut damula de
retibus, et sicut avis de laqueo. Damula retia aspectus
vivacitate declinat: avis devitat laqueos, si ad
superiora se conferat, et terrena supervolet. In superioribus
enim nemo tendit retia, laqueum nullus
abscondit. Ideo cujus conversatio in supernis est, hujus
non solet in praedam venire captura. Sed quid miraris
si homo <emph>132</emph> decipitur ab homine, quando Filius hominis
<pb n="0261C"/>
ubi requiesceret, non habebat? Et ille quidem
talem hominem fecit, in quo caput suum reclinaret. Sed
posteaquam in pectore nostro non requies proximi
coepit esse, sed fovea; posteaquam alter alteri nectere
coepit insidias, quem juvare deberet, caput suum Christus
avertit a nobis: sed postea tamen maluit illud
morti offerre pro nobis. Noli igitur esse fraudulentus,
crudelis, immitis; ut in te Christus caput reclinet.</p>
          </div3>
<div3>
            <head>49.</head>
            <p>
 Denique cum fecisset piscium belluas, cum fecisset
ferarum genera et bestiarum, non requievit:
requievit autem posteaquam hominem ad imaginem
suam fecit. In quo requiescat audi dicentem: <hi>Supra
quem requiescam nisi super humilem et quietum, et trementem
verba mea <note>(Esai. LXVI, 2)</note>
            </hi>? Esto ergo humilis,
et quietus, ut in tuo Deus requiescat affectu. Qui non
<pb n="0261D"/>
requievit in bestiis, multo magis non requiescet in
pectore bestiali. Sunt enim animi bestiales, sunt ferae
forma hominum indutae, de quibus dicit Dominus: <hi>Attendite vobis a falsis prophetis, qui veniunt ad vos
in vestitu ovium, intus autem sunt lupi rapaces 
 <note>(Matth.
VII, 15)</note>
            </hi>. In his ergo non requievit Deus: sed requievit
in moribus humanis, quos fecit Deus ad imaginem
suam et similitudinem, quando fecit virum qui
non debet velare caput suum; quoniam imago et
gloria est Dei. Hujus viri animae dicit: <hi>Ecce ego, Hierusalem,
<pb n="0262A"/>
pinxi muros tuos <note>(Esa. XLIX, 16)</note>
            </hi>. Non dixit,
pinxi ventrem tuum: non dixit, pinxi inferiora
tua: sed dixit, pinxi muros tuos, valida se asserens
homini murorum dedisse praesidia: ut si pervigil
speculator in portis sit, obsidionis possit periculum
propulsare. Dicit itaque: Non tibi voluptates dedi,
non illecebras cupiditatum, non incentiva luxuriae,
non alieni decoris concupiscentiam, sed dedi tibi
fundamenta muralia, dedi tibi turrium excelsa fastigia,
in quibus constitutus expugnari ab hoste non
metuas, nec ingruentium legionum terribilia licet
tentamenta formides. Denique habes in Esaia, quia
justi anima dicit, vel Ecclesia: <hi>Ego civitas munita,
ego civitas obsessa <note>(Esa. XXVII, 3)</note>
            </hi>: munita per Christum,
obsessa per diabolum. Sed non debet obsidionem
<pb n="0262B"/>
vereri, cui Christus adjutor est. Munitur enim
gratia spiritali et saecularibus periculis obsidetur.
Unde et in Canticis habes dictum: <hi>Ego murus, et
ubera mea turres <note>(Cant. VIII, 10)</note>
            </hi>. Murus est Ecclesia,
turres ejus sunt sacerdotes, quibus abundat et de
naturalibus verbum, et de moralibus disciplina.</p>
          </div3>
<div3>
            <head>50.</head>
            <p>
 Cognosce ergo te, decora anima; quia imago
Dei es. Cognosce te, homo; quia gloria es Dei. Audi
 quomodo gloria. Propheta dicit, <hi>Mirabilis facta
est cognitio tua ex me <note>(Ps. CXXXVIII, 6)</note>
            </hi>, hoc est, in
meo opere tua mirabilior est facta majestas, in consilio
hominis tua sapientia praedicatur. Dum me intueor,
quem tu in ipsis cogitationibus occultis et internis
affectibus deprehendis, scientiae tuae agnosco
mysteria. Cognosce ergo te, o homo, quantus sis, et
<pb n="0262C"/>
attende tibi; ne quando laqueis implicatus diaboli
fias praeda venantis; ne forte in fauces tetri illius leonis
incurras, qui <emph>133</emph> rugit et circuit quaerens quem
devoret. Attende tibi, ut consideres quid in te intret,
quid ex te exeat. Non de cibo dico, qui absorbetur
et egeritur, sed de cogitatione dico, de sermone
assero. Non in te intret alieni thori concupiscentia,
non irrepat in tuam mentem, non rapiat oculus tuus
transeuntis feminae pulchritudinem, animus, non
includat, non sermo tuus tentamentorum machinas
nectat, non in dolo prodat, non maledico proximum
aspergat opprobrio. Venatorem te fecit Deus, non
expugnatorem, qui dixit: <hi>Ecce ego mitto venatores
multos <note>(Hier. XVI, 16)</note>
            </hi>: venatores non criminis, sed
absolutionis; venatores non culpae utique, sed gratiae.
<pb n="0262D"/>
Piscator Christi est, cui dicitur: <hi>Amodo eris
homines vivificans <note>(Luc. V, 10)</note>
            </hi>. Sic mitte retia tua,
sic mitte oculos tuos, sic mitte sermones tuos:
ut nullum opprimas, sed alleves fluctuantes. Attende,
inquit, tibi <note>(Eccli. XXVIII, 30)</note>. Sic sta,
ne cadas: sic curre, ut ad bravium pervenias:
sic certa, ut saepe decernas; quia legitimo debetur
corona certamini. Miles es, hostem diligenter
explora; ne tibi nocturnus irrepat: athleta es, manibus
adversario propior esto, quam vultu; ne oculum
<pb n="0263A"/>
feriat tuum. Liber obtutus sit, argutus incessus;
ut irruentem effundas, cedentem occupes, vulnus
vigilanti aspectu exeas, forti congressu repellas.
quod si fueris vulneratus, attende tibi, curre ad medicum,
quaere remedium poenitentiae. Attende tibi;
quia carnem habes, quae cito labitur: veniat tibi bonus
animarum medicus sermo divinus, aspergat tibi
oracula Domini tamquam medicamenta salubria. Attende
tibi, ne fiat verbum absconditum in corde tuo
iniquum: serpit enim sicut venenum, et lethalia infert
contagia. Attende tibi; ne obliviscaris Deum qui
fecit te, ne nomen ejus in vanum accipias.</p>
          </div3>
<div3>
            <head>51.</head>
            <p>
 Attende tibi, lex dicit ne cum manducaveris,
et satiatus fueris, et domos aedificaveris, et habitare
coeperis, et pecoribus tuis repletus fueris, et auro et
<pb n="0263B"/>
argento abundaveris, et omnibus quaecumque tibi
fuerint, in multitudine exaltes te corde, et obliviscaris
Dominum Deum tuum <note>(Deut. VIII, 12, et seq.)</note>.
Quid enim habes, o homo, quod non accepisti?
Nonne haec omnia sicut umbra praetereunt? Nonne
domus tua haec pulvis est et ruina? Nonne haec omnia
 falsa? Nonne saeculi hujus thesaurus vanitas
est? Nonne tu ipse es cinis? Respice in sepulcra
hominum, et vide quid ex te nisi cinis et ossa remanebunt,
hoc est, ex corpore tuo: respice, inquam, et
dic mihi quis ibi dives, quis pauper sit? Discerne
inopes ac potentes. Nudi omnes nascimur, nudi morimur.
Nulla discretio inter cadavera mortuorum; nisi
forte quod gravius foetent divitum corpora distenta
luxurie. Quem audisti pauperem cruditate defunctum?
<pb n="0263C"/>
Prodest illi inopia sua: exercet corpus, non
opprimit. Nec tamen audivimus justum derelictum,
et semen ejus quaerens panem; quoniam qui bene
operatur in terra sua, abundat alimentis. Attende
ergo tibi, dives; quia et tu carnem portas sicut
pauper. <emph>134</emph>
</p>
          </div3>
<div3>
            <head>52.</head>
            <p>
 Attende tibi, pauper; quia anima tua
pretiosa est: et si caro mortalis, diuturna anima: et
si tibi deest pecunia, non deest gratia: et si non est
domus ampla, non diffusa possessio, coelum patet,
terra libera est. Omnibus in commune elementa
donata sunt, patent aeque divitibus atque pauperibus
ornamenta mundi. Numquid pulchriora pretiosissimarum
domorum aurata laquearia, quam coeli facies
stellis insignita fulgentibus? Numquid latiora divitum
<pb n="0263D"/>
rura, quam spatia terrarum? Unde ad eos qui domum
ad domum, et villam ad villam jungunt, dictum est: <hi>Numquid soli habitabitis super terram 
 <note>(Esai. V, 8)</note>
            </hi>?
Majorem domum tu habes: pauper, in qua clamas et
exaudiris: <hi>O Israel,</hi> inquit propheta, <hi>quam magna
est domus Dei, et ingens locus possessionis ejus!
Magnus et non habet finem, altus et immensus <note>(Baruc.
III, 24 et seq.)</note>
            </hi>. Domus Dei diviti est communis,
et pauperi; difficile est tamen divitem intrare in
<pb n="0264A"/>
regnum coelorum. Sed forte doles, quod nullum tibi
auratorum lychnorum lumen refulgeat: sed multo
illustrior tibi lumine circumfuso luna resplendet. De
hyeme forsitan quereris, quia nulla tibi hypocausta
anhelantibus ignibus vaporentur: sed habes solis
calorem, qui tibi orbem terrarum temperet, et
hyberno te defendat a frigore. An illos beatos putas,
qui servitiorum sequentium stipantur catervis? Sed
qui alienos pedes requirunt, suis uti nesciunt. Denique
a paucis praeceduntur, a plurimis portantur.
Nisi forte illud miraris, quod abundant auro, argento,
pecunia: quantis abundant vides, quantis egeant non
vides. Sed eburneis lectis accumbere pretiosum putas;
et non consideras pretiosiorem esse terram, quae
pauperi thoros graminum sternit, in quibus dulcis
<pb n="0264B"/>
requies, suavis est somnus, quem ille aurea compositus
sponda, tota pervigil nocte quaerit, et non capit.
O quanto te ille beatiorem judicat vigilans quiescentem!
Illud praetereo, quod multo est praestantius:
quoniam justus qui hic eguerit, illic abundabit; et
qui hic laborem toleraverit, illic consolationem
habebit: qui autem hic receperit bona, illic mercedem
eorum sperare non poterit. Paupertas enim
mercedem suam reservat, census absumit.</p>
          </div3>
<div3>
            <head>53.</head>
            <p>
 Attende ergo tibi, pauper, attende, dives;
quia et in paupertate et divitiis tentamenta sunt.
Ideoque Sapiens dicit: <hi>Divitias et paupertatem ne
dederis mihi <note>(Prov. XXX, 8)</note>
            </hi>. Et qua ratione petierit
hoc dicit; satis est enim homini habere quod sibi
sufficit. Quia divitiae ut epulis ventrem, ita animum
<pb n="0264C"/>
curis sollicitudinibusque distendunt. Ideoque petit
constitui sibi quae opus sunt et sufficientia: <hi>Ne
repletus,</hi> inquit, <hi>mendax fiam, et dicam: Quis me
videt? Aut factus pauper furtum faciam, et jurem
nomine Domini <note>(Ibid.)</note>
            </hi>. Fugienda igitur et cavenda
sunt tentamenta mundi; ne pauper desperet, ne
opulens insolescat. Scriptum est enim: Cum expuleris
gentes, et coeperis uti terris eorum, ne dicas:
Virtus mea et manus mea hanc mihi possessionem
paravit <note>(Deut. VIII, 17)</note>. Sic est qui opes suas merito
ascribit suo. Et ideo quasi probatus proprium non
agnoscit errorem: sed longo trahit fune <emph>135</emph> peccatum.
Nam si credat quod accessio pecuniae aut
fortuiti eventus aut turpis astutiae sit, non habet
locum insolentia in quibus aut nulla laus, et inanis
<pb n="0264D"/>
labor, aut cupiditas inverecunda sit modum nesciens
ponere voluptati.
</p>
          </div3>
        </div2>

<div2>
          <head>CAPUT IX.</head>
<p> <hi>De corporis humani praestantia, deque singulorum
ejus membrorum conformatione, dispositione atque
officiis.</hi> </p>
<div3>
            <head>54.</head>
            <p>
 Sed jam etiam de ipso hominis corpore aliqua
dicenda sunt, quod praestantius caeteris decore et
<pb n="0265A"/>
gratia esse quis abnuat? Nam etsi una atque eadem
omnium terrenorum corporum videatur esse substantia,
firmitudo et proceritas quibusdam major in
bestiis: forma tamen humani corporis est venustior,
status erectus et celsus; ut neque enormis proceritas
sit, neque vilis et abjecta pauxillitas: tum ipsa
habitudo corporis suavis et grata; ut neque belluina
vastitas horrori sit, nec gracilitas tenuis infirmitati.</p>
          </div3>
<div3>
            <head>55.</head>
            <p>
 Ac primum omnium cognoscamus humani corporis
fabricam instar esse mundi. Siquidem ut coelum
eminet aeri, terris, mari quae velut quaedam membra
sunt mundi: ita etiam caput supra reliquos
artus nostri corporis cernimus eminere, praestantissimumque
esse omnium, tamquam inter elementa
coelum, tamquam arcem inter reliqua urbis
<pb n="0265B"/>
moenia. In arce hac regalem quamdam habitare
sapientiam secundum propheticum dictum: Quia <hi>oculi sapientis in capite ejus 
 <note>(Eccl., II, 14)</note>
            </hi>: hanc esse
caeteris tutiorem, et ex illa omnibus membris vigorem
providentiamque deferri. Quid enim robur et
validitas lacertorum proficiat, quid velocitas pedum,
nisi capitis velut principis sui imperialis quaedam
adminiculetur potestas? Ex hoc enim aut destituuntur
universa, aut omnia fulciuntur. Quid agat fortitudo,
nisi oculo duce utatur ad praelium? Quid
fuga, si desit obtutus? Carcer est totum corpus
tenebroso inhorrens situ; nisi oculorum illuminetur
aspectu. Quod ergo sol et luna in coelo, hoc sunt
oculi in homine. Sol et luna duo mundi lumina:
oculi autem quaedam in carne sidera fulgent desuper,
<pb n="0265C"/>
et inferiora claro illustrant lumine, nec patiuntur
noctis quibusdam nos tenebris implicari. Speculatores
quidam nostri die ac nocte excubant. Nam ex
sopore membris caeteris citius excitantur, et vigilantes
circumspectant omnia; viciniores enim sunt
cerebro, unde omnis manat usus videndi. Neque vero
praepropere quisquam huc descendisse me credat,
quod relicto vertice oculos praedicem, cum alienum
non sit summam rem in parte laudare. Oculos enim
certum est esse capitis portionem. Caput itaque oculis
explorat omnia, auribus occulta rimatur, cognoscit
abscondita, audit quid aliis agatur in terris.</p>
          </div3>
<div3>
            <head>56.</head>
            <p>
 Ipse autem vertex capitis quam suavis et gratus,
quam speciosa caesaries, quam reverenda <emph>136</emph> 
in senibus, quam veneranda in sacerdotibus, quam
<pb n="0265D"/>
terribilis in bellatoribus, quam decora in adolescentibus;
quam compta in mulieribus, quam dulcis in
pueris? Alium sexum crinita non decet, alium tonsa
non decet. Ex arboribus licet quae humani sit gratia
capitis, aestimare. In capite arboris omnis est fructus,
ibi omnis est pulchritudo, illius coma nos aut a pluviis
tegit, aut defendit a sole. Tolle arbori comam,
tota arbor ingrata est. Quanto igitur major humani
capitis ornatus est, qui cerebrum nostrum, hoc est,
<pb n="0266A"/>
sedem originemque nostrorum sensuum capillis capitis
munit et vestit; ne aut frigore vexetur aut
aestu? Illic enim fons universorum est; et ideo ubi
injuria nocet, ibi gratia praeeminet.</p>
          </div3>
<div3>
            <head>57.</head>
            <p>
 Quid sine capite est homo, cum totus in capite
sit? Cum caput videris, hominem agnoscis: si caput
desit, nulla agnitio esse potest: jacet truncus ignobilis,
sine honore, sine nomine. Sola aere fusa principum
capita, et ducti vultus de aere vel de marmore
 ad hominibus adorantur. Non immerito igitur
huic quasi consultori suo caetera membra famulantur,
et circumferunt illud servili gestamine sicut numen,
atque in sublime locatum vehunt. Unde censoria
potestate quo vult dirigit quorumdam obsequia servulorum,
et praecepta singulis obeunda decernit.
<pb n="0266B"/>
Videas imperatori suo singula gratuito stipendio
militare. Alia portant, alia pascunt, alia defendunt,
vel ministerium suum exhibent: parent ut principi,
ancillantur ut domino. Inde velut quaedam procedit
tessera, quam debeant pedes obire regionem, quae
militiae munia manus consummandis operibus exsequantur,
quam venter abstinendi vel edendi formam
impositae teneat disciplinae.</p>
          </div3>
<div3>
            <head>58.</head>
            <p>
 Huic frons libera, nudis aperta temporibus,
quae mentis habitum specie sui prodat: nunc laeta,
nunc tristior: nunc erecta ad severitatem, nunc ad
lenitatem remissior, quae signis forensibus internam
exprimat voluntatem. Imago quaedam animi loquitur
in vultu, fidei basis in qua quotidie Domini nomen
inscribitur et tenetur. Eam geminae sepes superciliorum
<pb n="0266C"/>
sequuntur, quae oculis munimenta praetendunt,
praetexunt gratiam; ut et venustas decoris
arrideat, et diligentia protectionis assistat. Si quid
enim de capite sordium decidat, aut arenae pulvis,
aut ros nebulae, aut humescentis verticis sudor, excipitur
supercilio, ne teneras offensa acie visiones
mollium perturbet oculorum.</p>
          </div3>
<div3>
            <head>59.</head>
            <p>
 Adhaerent velut quibusdam montium superciliis
oculi; ut et protegente montis cacumine tutiores
sint, et tamquam in summo locati, de quadam scena
superiore universa prospectent. Neque enim oportebat
eos humiles esse sicut aures, vel os, ipsosque
narium interiores sinus. Specula enim semper ex
alto est; ut advenientium catervarum hostilium explorari
possit adventus, ne improviso occupent otiantem
<pb n="0266D"/>
vel urbis populum vel imperatoris exercitum.
Sic latronum quoque caventur incursus, si exploratores <emph>137</emph> 
 in muris aut turribus aut montis excelsi
supercilio sint locati; ut desuper spectent plana
regionum, in quibus insidiae latronum latere non
possint. In mari quoque positus si quis terrae appropinquare
se conjicit, in ipsa mali fastigia, et celsa
antennarum cornua voti explorator ascendit, et adhuc
invisibilem reliquis navigantibus eminus terram salutat.
<pb n="0267A"/>
</p>
          </div3>
<div3>
            <head>60. </head>
            <p>
At forte dicas: Si specula editior necessaria
fuit, cur non supra summum verticem capitis oculi
constituti sunt, sicut cancris vel scarabaeis in summo
sunt, quibus licet nullum caput appareat, colla ac
dorsa tamen caetero corpore celsiora sunt? Sed illis
testa valida, nec tam tenuis membrana sicut nobis,
quae facile possit offendi, ruboque et caeteris interscindi
sentibus. Aliis quoque animantibus hujusmodi
species, ut possint oculos aut ad cervicem conferre,
ut equi, ac boves, ac propemodum omnes ferae, aut
ad alas suas, ut aves quo tuta quiete potiantur.
Nobis autem in summa propemodum corporis parte
constitui oculos oportuit tamquam in arce, et ab
omni vel minima offensione defendi, quae duo sibi
compugnantia videbantur. Nam si in humili essent
propter tutamen, munus impediretur; si in vertice,
<pb n="0267B"/>
paterent ad injuriam. Itaque ne vel usui muneris
aliquid detraheretur, vel aliquid ad propulsandam
injuriam non prospiceretur, eo loci oculos constituit,
cui supercilia desuper non minimum protectionis
impertiant, subter malae aliquantulum elevatae
haud exiguum munitionis adjungant, interiorem partem
sepiant nares, exteriorem quoque frontis malarumque
gibbi extuberent: et licet ossium compage
connexa et aequata confinia circumvallare videantur,
inter haec medii sunt oculorum orbes, et tuti ad
cavendum, et ad intuendum liberi, et decori ad gratiam,
ut pote in crystalli speciem refulgentes. In
quorum medio pupillae sunt, quae videndi munus
operantur. Hae ne qua incidentis injuriae offensione
laedantur, pilis hinc inde consertis velut quodam
<pb n="0267C"/>
vallo per circuitum muniuntur. Unde tutum sibi
auxilium postulans Propheta ait: <hi>Custodi me, Domine,
ut pupillam oculi <note>(Ps. XVI, 8)</note>
            </hi>; ut protectionis divinae
fieret ei tam sollicita et tuta custodia, quam pupillam
oculi tutissimo quodam naturae vallo munire dignatus
est. Simul quia innocentia et integritas levi sorde
aspersa violatur, et gratiae suae munus amittit; et
ideo prospiciendum, ne quis eam pulvis erroris oblimet,
aut ulla vexet festuca peccati; quia scriptum
est: <hi>Ejice primum trabem de oculo tuo, et tunc videbis
ejicere festucam de oculo fratris tui <note>(Matth. VII, 5)</note>
            </hi>.</p>
          </div3>
<div3>
            <head>61.</head>
            <p>
 Itaque propter oculos ferunt medendi periti
cerebrum hominis in capite locatum, alios autem
nostri corporis sensus propter cerebrum finitimo
quodam esse domicilio constitutos. Initium enim
<pb n="0267D"/>
nervorum et omnium sensuum voluntariae commotionis
cerebrum est, atque inde omnis eorum quae
diximus, causa manat. Initium autem arteriarum et
insiti caloris, quo animantur et tepefiunt vitalia, cor esse
plerique arbitrantur. Sensuum autem singulorum velut
organum <emph>138</emph> nervi sunt, qui velut chordae et fides
quaedam de cerebro oriuntur, et per partes corporis
<pb n="0268A"/>
in singula quaeque officia derivantur. Ideoque mollius
est caeteris cerebrum, quia omnes suscipit sensus;
unde omnes nervi, et quo referunt universa, quae vel
oculus viderit, vel auris audierit, vel odor inhalaverit,
vel lingua increpuerit, vel os saporis acceperit.
Quod enim molle, ad compassionem aptius: quod
autem durum ex aliquo rigore nervorum, ad agendum
efficacius.</p>
          </div3>
<div3>
            <head>62.</head>
            <p>
 Praestantissimum quoque audiendi munus est,
et visui supra gratia. Ideo aures exstantiores sunt;
ut et ornatus decorem praeferant, et excipiant omne
illud quidquid de vertice sordium humorisve defluxerit;
simul ut in earum sinibus vox repercussa sine
offensione interiores ingrediatur anfractus. Nam nisi
ita esset, quis non ad omnem fortioris sonum vocis
attonitus redderetur; cum inter ipsa subsidia frequenter
<pb n="0268B"/>
improviso ictus clamore nos obsurdescere
sentiamus? Tum velut quaedam propugnacula videas
praetendere adversus frigoris asperitatem, calorisque
flagrantiam; ut neque frigus penetret ductus patentes,
neque nimius adurat aestus. Sinuatio autem
interiorum aurium modulandi quemdam numerum
praestat et disciplinam. Siquidem per anfractus aurium
 quidam rhythmus efficitur, et modulis quibusdam
ingressae sonus vocis exprimitur. Tenaces praeterea
sermonis accepti ipsos esse anfractus aurium
usus ipse nos docet. Siquidem velut in concavis
montium, vel in recessu rupium, vel in anfractu
fluminum vox auditur dulcior, et responsa suavia
referens echo resultat. Ipsae quoque sordes aurium
non inutiles quae ligant vocem: ut tenacior ejus in
<pb n="0268C"/>
nobis et memoria sit, et gratia.</p>
          </div3>
<div3>
            <head>63.</head>
            <p>
 De naribus autem quid loquar, quae bivio et
procero foramine antrum quoddam recipiendis odoribus
praestant; ut non perfunctorie odor transeat,
sed diutius inhaereat naribus, et earum ductu cerebrum,
sensusque depascat? Ideo diutius odor flagrat
acceptus, quam sermo resonat, aut visus apparet.
Plerumque quod momento brevi fueris odoratus,
toto die tibi spirat in naribus. Per eas quoque purgamenta
capitis defluunt, et sine fraude atque offensione
aliqua corporis derivantur.</p>
          </div3>
<div3>
            <head>64.</head>
            <p>
 Est etiam non mediocris sensus in tactu, atque
in eo voluptas gratissima, sincerumque judicium.
Plerumque enim tactu probamus, quae oculis probare
non possumus.
<pb n="0268D"/>
</p>
          </div3>
<div3>
            <head>65. </head>
            <p>
Postremum quoque officium est oris aut linguae,
quod tamen omnibus vires ministrat. Nam
neque oculi vigorem videndi haberent, nisi virtutem
substantiae corporalis acciperent, quae cibo defertur
et potu, neque aures audiendi, aut nares odorandi,
aut manus tangendi, nisi corpus omne confortetur
alimentis. Deficimus enim viribus, nisi eas cibi competentis
assiduitate reparemus. Denique confecti fame
<pb n="0269A"/>
nullis oblectantur sensuum voluptatibus, sed quasi
exsortes eorum delinimenta non sentiunt. <emph>139</emph>
</p>
          </div3>
<div3>
            <head>66.</head>
            <p>
 Quid ego describam dentium vallum, quo
cibus conficitur, et plenae fit vocis expressio? Quae
sine dentibus alimonia delectaret? Denique aevi maturos
plerumque cernimus hoc ipso citius senescere,
quod a missis dentibus nullam possint cibi virtutem
validioris assumere. Ideo muta infantia, quia non
habet adhuc organum vocis.</p>
          </div3>
<div3>
            <head>67.</head>
            <p>
 Linguae quoque non solum in loquendo, sed
etiam in edendo munus pretiosissimum est. Ea enim
velut plectrum loquentis, et quaedam edentis est
manus, quae defluentem cibum dentibus suggerit et
ministrat. Vox quoque aeris quodam remigio vehitur,
et per inane portatur, eademque vis quae aerem
<pb n="0269B"/>
verberat, nunc commovet, nunc demulcet audientis
affectum, iratum mitigat, fractum erigit, solatur dolentem.
Sit igitur nobis canorum commune cum avibus.
Sed apud quem quo sono vocis utatur, quod est
rationabile, non potest cum omnibus animantibus
irrationabilibus scilicet esse commune. Nam et ipsi
sensus communes nobis sunt cum animantibus caeteris:
sed tamen non eadem his caeterae animantes
industria utuntur. Erigit bucula ad coelum oculos,
sed quid spectet ignorat. Erigunt ferae, erigunt aves,
omnibus est liber aspectus: sed soli inest homini eorum
quae aspicit affectus interpres. Spectat oculis
ortus obitusque signorum, videt ornamentum coeli,
miratur stellarum orbes, fulgores quoque diversos
intelligit singulorum, quando hesperus surgat, quando
<pb n="0269C"/>
lucifer: cur ille vespertinus, hic matutinus irradiet:
quos motus Orion habeat, quos luna defectus:
quemadmodum sol suos norit occasus, circuitus
quoque cursus sui solemnitate custodiat. Audiunt
quoque animantes caeterae, sed quis praeter hominem
audiendo cognoscit? Secreta sapientiae solus
homo ex omnibus generibus quae in terris sunt, auditu
et meditatione et prudentia colligit, qui potest
dicere: Audiam quid loquatur in me Dominus Deus.
Hoc est pretiosissimum, quod homo divinae vocis sit
organum, et corporalibus labiis exprimit coeleste
oraculum, sicut illud est: <hi>Clama. Quid clamabo? Omnis
caro foenum <note>(Esa. XL, 6)</note>
            </hi>. Accepit quod diceret,
et clamavit. Sibi habeant prudentiam suam qui coeli
terrarumque spatia radio describunt. Sibi habeant
<pb n="0269D"/>
intellectum suum, de quo dicit Dominus: <hi>Et intellectum
prudentium reprobabo <note>(I Cor. I, 19)</note>
            </hi>. Neque
numeros orationis ac modos, et modulos musicae sapientiae
constituam in loco: sed eam sapientiam definio,
de qua dicit Propheta: <hi>Incerta et occulta sapientiae
tuae manifestati mihi <note>(Psal. L, 8)</note>
            </hi>.</p>
          </div3>
<div3>
            <head>68.</head>
            <p>
 Quid autem loquar de osculo oris, quod pietatis
et charitatis est pignus? Osculantur se et columbae,
<pb n="0270A"/>
sed quid ad humani osculi venustatem, quo amicitiae
insigne humanitatisque praefulget, in quo plenae
charitatis fidelis exprimitur affectus? Unde et Dominus
velut prodigii genus in proditore condemnans
ait: <hi>Juda, osculo Filium</hi> <emph>140</emph> <hi>hominis tradis <note>(Luc. XXII,
48)</note>
            </hi>? hoc est charitatis insigne convertis ad signum
proditionis et infidelitatis indicium? Pacis hoc pignore
uteris ad officium crudelitatis? Bestiali igitur
oris obsequio inferentem potius necem, quam charitatis
foedera deferentem divinae arguit vocis oraculo.
Illud quoque praecipuum, quod soli homines
ore exprimimus, quae corde sentimus. Itaque cogitationes
tacitae mentis, oris sermone signantur.
Quid est igitur os hominis, nisi quoddam sermonis
aditum, fons disputationis, aula verborum, promptuarium
<pb n="0270B"/>
voluntatis? Absolvimus velut quamdam humani
corporis regiam, in qua sit licet quaedam quantitas
portionis, forma tamen universitatis est.</p>
          </div3>
<div3>
            <head>69.</head>
            <p>
 Sequitur guttur per quod totius corporis vitale
commercium, et spiritus hujus commeatus infunditur.
Succedunt brachia, et validi lacertorum tori,
validae ad operandum manus, et procerioribus digitis
habiles ad tenendum. Hinc aptior usus operandi,
hinc scribendi elegantia, et ille calamus scribae velociter
scribentis, quo divinae vocis exprimuntur oracula.
Manus est quae cibum ori ministrat: manus
est quae praeclaris enitet factis, quae conciliatrix divinae
gratiae sacris infertur altaribus, per quam offerimus
et sumimus sacramenta coelestia: manus est
quae operatur pariter atque dispensat divina mysteria,
<pb n="0270C"/>
cujus vocabulo non dedignatus est se Dei filius
declarari, dicente David: <hi>Dextera Domini fecit virtutem,
dextera Domini exaltavit me <note>(Ps. CXVII, 16)</note>
            </hi>.
Manus est quae fecit omnia, sicut dixit Deus omnipotens:
 Nonne manus mea fecit haec omnia <note>(Esa.,
LXVI, 2)</note>? Manus est totius corporis propugnaculum,
capitis defensatrix. Quae cum sit loco inferior,
totum verticem comit, et honesto venustat ornatu.</p>
          </div3>
<div3>
            <head>70.</head>
            <p>
 Quis digne explicet pectoris cratem, ventrisque
mollitiem? Aliter enim viscera molliora non
possent foveri, et intestinorum sinus duris haud
dubie ossibus laederentur. Quid tam salutare, quam
ut pulmo cordi finitimo limite jungeretur; ut cum
exarserit cor ira et indignatione, pulmonis sanguine
atque humore citius temperetur? Ideoque mollior
<pb n="0270D"/>
pulmo est, quia madet semper, simul ut rigorem indignationis
emolliat. Haec ideo strictim percurrimus,
ut tamquam indocti obvia perstringere, non tamquam
medici plenius scrutari videamur et persequi
quae naturae latibulis abscondita sunt.</p>
          </div3>
<div3>
            <head>71.</head>
            <p>
 Lien quoque cum jecore habet viciniam fructuosam,
qui dum assumit quo ipse pascatur, abstergit
quidquid sordium deprehenderit; ut per
<pb n="0271A"/>
fibras jecoris minutiores ciborum possint tenues
atque subtiles reliquiae transire, quae vertantur in
sanguinem, viribusque proficiant, et non cum fimo
et sordibus egerantur. Intestinorum vero circumplexi
orbes, et sine aliquo licet nodo sibi tamen invicem
nexi, quid aliud nisi divinam prospicientiam
Creatoris ostendunt; ut non cito esca pertranseat, et
statim a stomacho <emph>141</emph> decurrat? Quod si fieret, jugis
fames et continua vorandi libido hominibus gigneretur.
Exinanitis enim visceribus et exhaustis, dum
momentaria effusione vacuarentur, necesse esset
inexplebilem atque insatiabilem cibi et potus generari
cupiditatem, quam sine dubio matura mors
sequeretur. Ideoque provide conficitur primum esca
in utero superiore, deinde in jecore coquitur, ejusque
<pb n="0271B"/>
vapore digestus transfunditur succus ejus in reliquas
corporis partes; eaque substantia artus aluntur
humani, quam juvenes accipiunt ad incrementum,
senes ad perseverantiam: reliquum autem velut
superfluum per intestina deducitur, et per illud
ex transverso ostium derivatur.</p>
          </div3>
<div3>
            <head>72.</head>
            <p>
 Denique etiam in Genesi arca Noe ad fabricam
humani corporis accipitur, de qua dixit Deus: <hi>Fac
tibi arcam ex lignis quadratis, nidos facies in ea, et
bituminabis eam intus et foris bitumine, et sic facies
arcam <note>(Gen. VI, 14)</note>
            </hi>. Et infra: <hi>Ostium vero facies
ex transverso: inferiora autem arcae bicamerata et tricamerata
facies <note>(Ibid. 16)</note>
            </hi>. Hoc ergo significat Dominus,
quod ostium ex posteriori sit parte, per
quod egerantur ciborum superflua. Decore enim
<pb n="0271C"/>
Creator noster ductus reliquiarum a vultu hominis
avertit, ne dum alvum purgamus, inquineremus
aspectum. Simul illud considera, quod ea quae pudoris
plena sunt, eo loco constituta sunt, ubi operta
vestibus dedecere non possint.</p>
          </div3>
<div3>
            <head>73.</head>
            <p>
 Venarum pulsus vel infirmitatis internuntius,
vel salutis est. Eaedem tamen cum toto diffusae sint
corpore, neque nudae atque intectae sunt, et ita levibus
operiuntur visceribus; ut explorandi copia
sit, et celeritas sentiendi, quando nulla est viscerum
crassitudo, quae pulsum possit obducere.
Ossa quoque omnia tenui operta sunt viscere, et
revincta nervis; praecipue tamen capitis levi tecta
sunt corio. Unde quo possint aliquod adversum imbres
et frigora habere munimen, capillis densioribus
vestiuntur. Quid de genitalibus loquar, quae venis
<pb n="0271D"/>
e regione cervicis per renes lumbosque deductis suscipiunt
genitale semen ad munus et ad gratiam
procreandi?</p>
          </div3>
<div3>
            <head>74.</head>
            <p>
 Quid de officio pedum, qui totum corpus sine
<pb n="0272A"/>
ulla sustinent oneris injuria? Flexibile genu, quo
prae caeteris Domini mitigatur offensa, ira mulcetur,
gratia provocatur. Hoc enim Patris summi
erga Filium donum est: <hi>Ut in nomine Jesu omne
genu curvetur, coelestium, terrestrium</hi> <emph>142</emph> <hi>et infernorum;
et omnium lingua confiteatur quoniam Dominus
Jesus in gloria est Dei Patris <note>(Phil. II, 10 et 11)</note>
            </hi>. Duo
enim sunt quae prae caeteris Deum mulcent, humilitas,
et fides. Pes itaque exprimit humilitatis affectum,
et sedulae servitutis obsequium: fides aequat
Filium Patri, atque utriusque eamdem gloriam
confitetur. Recte autem non plures, sed duo sunt
homini pedes; quaterni enim pedes feris ac belluis
sunt, bini avibus. Et ideo unus quasi de volatilibus
est homo, qui alta visu petat, et quodam
<pb n="0272B"/>
remigio volitet sublimium sagacitate sensuum. Et
ideo de eo dictum est: <hi>Renovabitur sicut aquilae
juventus tua <note>(Ps. CII, 5)</note>
            </hi>; eo quod propior sit coelestibus,
et sublimior aquilis, qui possit dicere:
Nostra autem conversatio in coelis est.
</p>
          </div3>
        </div2>

<div2>
          <head>CAPUT X.</head>
<p> <hi>Diei sexto, totique adeo operi finem positurus quomodo
Deus requievisse dicatur, aperit, et Creatoris
laudibus sermonem coronat.</hi> </p>
<div3>
            <head>75.</head>
            <p>
 Sed jam finis sermoni nostro sit, quoniam
completus est dies sextus, et mundani operis summa
conclusio est; perfecto videlicet homine in quo
principatus est animantium universorum, et summa
<pb n="0272C"/>
quaedam universitatis, et omnis mundanae gratia
creaturae. Certe deferamus silentium; quoniam requievit
Deus ab omnibus mundi operibus: requievit
autem in recessu hominis, requievit in ejus mente
atque proposito. Fecerat enim hominem rationis
capacem, imitatorem sui, virtutum aemulatorem,
cupidum coelestium gratiarum. In his requiescit
Deus qui ait: <hi>Super quem requiescam, nisi supra
humilem, et quietum, et trementem verba mea <note>(Esa.
LXVI, 2)</note>
            </hi>?</p>
          </div3>
<div3>
            <head>76.</head>
            <p>
 Gratias ergo Domino Deo nostro qui hujusmodi
opus fecit in quo requiesceret. Fecit coelum,
non lego quod requieverit; fecit terram, non lego
quod requieverit; fecit solem, lunam et stellas,
nec ibi lego quod requieverit: sed lego quod fecerit
hominem, et tunc requievit, habens cui peccata
<pb n="0272D"/>
dimitteret. Aut forte tunc jam futurae Dominicae
passionis praecessit mysterium, quo revelatum est
quia requiesceret Christus in homine, qui requiem
sibi praedestinabat in corpore pro hominis redemtione
<pb n="0273A"/>
secundum quod ipse dixit: <hi>Ego dormivi et requievi,
et exsurrexi; quoniam Dominus suscepit me <note>(Ps. III, 6)</note>
            </hi>.
Ipse enim requievit, qui fecit: cui est
<pb n="0274A"/>
honor, gloria, perpetuitas a saeculis, et nunc, et
semper, et in omnia saecula saeculorum. Amen.

</p>
          </div3>
        </div2>
      </div1>
</body>
  </text>
</TEI>