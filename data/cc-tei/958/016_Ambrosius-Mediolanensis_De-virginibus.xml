<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De virginibus</title>
              <author ref="http://viaf.org/viaf/100227669">Ambrosius Mediolanensis<date>340-397</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1845</date>
              </publicationStmt>
          <seriesStmt>
           <title>Patrologia Latina, vol. 16</title>
           <idno>AmbMed.DeVir</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS.</head>

<emph>145</emph> 

<div2>
          <head>CAPUT PRIMUM.</head>

<pb n="0187A"/>
<p divs_removed="true"> <hi>Ambrosius ab unoquoque verborum talentorumque
suorum reddendam Deo rationem intelligens, ad
scribendum mentem appellit; tum recensitis aliquot
divinae misericordiae exemplis, provocat sese ad bene
sperandum: sed mox illi officio imparem se esse confessus,
ut secum tamquam cum evangelica ficu agatur,
optat; quo tamen os censoribus opprimat suis, sperare
se testatur verba sibi non defutura, qui loquatur
Christum.</hi> 

          </p>
          <div3 moved_from_p="true">
              <head>1.</head>
            <p>
 Si, juxta coelestis sententiam veritatis <note>(Matth. XII, 36)</note>,
verbi totius, quodcumque otiosum
fuerimus locuti, habemus praestare rationem: vel
si unusquisque servus credita sibi talenta gratiae
spiritalis, quae nummulariis dividenda forent, ut
<pb n="0187B"/>
crescentibus multiplicarentur usuris, intra terram
suam vel quasi timidus fenerator, vel quasi avarus
possessor absconderit <note>(Matth. XXV, 14 et seq.)</note>, non
mediocrem, domino revertente, offensam incidet;
jure nobis verendum est, quibus licet ingenium
tenue, necessitas tamen maxima eloquia Dei credita
populi fenerare mentibus, ne vocis quoque nostrae
poscatur usura: praesertim cum studium a nobis
<pb n="0188A"/>
Dominus, non profectum requirat. Unde scribendi
aliquid sententia fuit. Majore siquidem pudoris periculo
auditur vox nostra quam legitur; liber enim
non erubescit.</p>
          </div3>
<div3>
            <head>2.</head>
            <p>
 Et quidem ingenio diffisus, sed divinae misericordiae <emph>146</emph> 
 provocatus exemplis, sermonem meditari
audeo; nam, volente Deo, etiam asina locuta
est <note>(Num. XXII, 28)</note>. Quod si mihi sub istius saeculi
oneribus constituto assistat angelus, ego quoque
muta diu ora laxabo; potest enim solvere impedimenta
imperitiae, qui in illa asina solvit naturae. In
arca veteris Testamenti virga floruit sacerdotis <note>(Num. XVII, 8)</note>:
facile Deo ut in sancta Ecclesia
 de nostris quoque nodis flos germinet. Cur autem
desperandum quod Dominus loquatur in hominibus,
<pb n="0188B"/>
qui est locutus in sentibus <note>(Exod. III, 4 et seq.)</note>?
Deus nec rubum est dedignatus. Atque utinam meas
quoque illuminet spinas! Erunt fortassis qui etiam
in nostris sentibus aliquem mirentur lucere fulgorem,
erunt quos spina nostra non urat; erunt quibus
de rubo audita vox nostra solvat de pedibus calceamentum,
ut impedimentis corporalibus exuatur
mentis incessus.
<pb n="0189A"/>
</p>
          </div3>
<div3>
            <head>3. </head>
            <p>
Sed haec sanctorum merita virorum. Utinam
me sub illa infructuosa <note>(Joan. I, 48)</note> adhuc ficu jacentem
ex aliqua Jesus parte respiceret! ferret quoque
post triennium fructus et nostra ficus <note>(Luc. XIII, 6
et seq.)</note>. Sed unde tantum peccatoribus spei? Utinam
saltem ille Evangelicus Dominicae cultor vineae ficum
nostram fortasse jam jussus excidere, remittat
illam et hoc anno, usque dum fodiat, et mittat cophinum
stercoris; ne forte de terra suscitet inopem,
et de stercore erigat pauperem! Beati qui sub vite
et olea equos suos alligant <note>(Gen. XLIX, 11)</note>, laborum
cursus suorum luci et laetitiae consecrantes: me ficus
adhuc, id est, illecebrosa deliciarum obumbrat prurigo
mundi, humilis ad altitudinem, fragilis <emph>147</emph> ad
laborem, mollis ad usum, sterilis ad fructum.
</p>
          </div3>
<div3>
            <head>4. </head>
<p>
              <pb n="0189B"/>Ac fortasse miretur aliquis cur scribere audeo,
qui loqui nequeo. Et tamen si repetamus quae legimus
in Evangelicis Scripturis <note>(Luc. I, 63, 64)</note> et
sacerdotalibus factis, ac nobis sanctus Zacharias
propheta documento sit, inveniet esse quod vox non
explicet, et stylus signet. Quod si nomen Joannis
reddidit patri vocem, ego quoque desperare non
debeo quod vocem licet mutus accipiam, si loquar
Christum: cujus quidem generationem juxta propheticum
dictum quis enarrabit <note>(Esai. LIII, 8)</note>? Et
ideo quasi servus, Domini familiam praedicabo;
immaculatus enim Dominus immaculatam sibi familiam
etiam in hoc pleno colluvionum fragilitatis humanae
corpore consecravit.
</p>
          </div3>
        </div2>

<div2>
          <head>CAPUT II.</head>
<p>
            <pb n="0189C"/> <hi>Docet libri sui auspicato proferri exordium, cum natalis
dies esset virginis, beatae Agnetis videlicet:
quam a nomine, a pudore, a martyrio elegantissime
commendat: sed potissimum ab aetate; quippe quae
annos duodecim nata, terrores, promissa, cruciatus,
mortem denique ipsam virili prorsus constantia
devicerit.</hi> </p>
<div3>
            <head>5.</head>
            <p>
 Et bene procedit, ut quoniam hodie natalis
est virginis, de virginibus sit loquendum, et a praedicatione
liber sumat exordium. Natalis est virginis,
integritatem sequamur. Natalis est martyris, hostias
immolemus. Natalis est sanctae Agnes, mirentur
<pb n="0190A"/>
viri, non desperent parvuli; stupeant nuptae, imitentur
innuptae. Sed quid dignum de ea loqui possumus,
cujus ne nomen quidem vacuum luce
laudis fuit? Devotio supra aetatem, virtus supra naturam;
ut mihi videatur non hominis habuisse
nomen, sed oraculum martyris, quo indicavit quid
esset futura.</p>
          </div3>
<div3>
            <head>6.</head>
            <p>
 Habeo tamen unde mihi subsidium comparetur.
Nomen virginis titulus est pudoris. Appellabo
martyrem, praedicabo virginem. Satis prolixa laudatio
est, quae non quaeritur, sed tenetur. Facessant
igitur ingenia, eloquentia conticescat, vox una
praeconium est. Hanc senes, hanc juvenes, hanc
pueri canant. Nemo est laudabilior, quam qui ab
hominibus laudari potest. Quot homines, tot praecones,
<pb n="0190B"/>
qui martyrem praedicant, dum loquuntur.</p>
          </div3>
<div3>
            <head>7.</head>
            <p>
 Haec duodecim annorum martyrium fecisse <emph>148</emph> 
 traditur. Quo detestabilior crudelitas, quae
nec minusculae pepercit aetati: immo magna vis
fidei, quae etiam ab illa testimonium invenit aetate.
Fuitne in illo corpusculo vulneri locus? Et quae non
habuit quo ferrum reciperet, habuit quo ferrum
vinceret. At istius aetatis puellae torvos etiam vultus
parentum ferre non possunt, et acu districta solent
puncta flere, quasi vulnera. Haec inter cruentas carnificum
impavida manus, haec stridentium gravibus
immobilis tractibus catenarum, nunc furentis mucroni
militis totum offerre corpus, mori adhuc nescia,
sed parata: vel si ad aras invita raperetur,
tendere Christo inter ignes manus, atque in ipsis
<pb n="0190C"/>
sacrilegis focis tropaeum Domini signare victoris:
nunc ferratis colla manusque ambas inserere nexibus:
sed nullus tam tenuia membra poterat nexus
includere.</p>
          </div3>
<div3>
            <head>8.</head>
            <p>
 Novum martyrii genus? Nondum idonea poenae,
et jam matura victoriae: certare difficilis, facilis
coronari: magisterium virtutis implevit, quae praejudicium
vehebat aetatis. Non sic ad thalamum nupta
properaret, ut ad supplicii locum laeta successu,
gradu festina virgo processit, non intorto crine caput
compta, sed Christo: non flosculis redimita, sed
moribus. Flere omnes, ipsa sine fletu. Mirari plerique
<pb n="0191A"/>
quod tam facile vitae suae prodiga, quam nondum
hauserat, jam quasi perfuncta donaret. Stupere
universi, quod jam divinitatis testis existeret, quae
adhuc, arbitra sui per aetatem esse non posset.
Effecit denique ut ei de Deo crederetur, cui de homine
adhuc non crederetur. Quia quod ultra naturam
est, de auctore naturae est.</p>
          </div3>
<div3>
            <head>9.</head>
            <p>
 Quanto terrore egit carnifex ut timeretur,
quantis blanditiis ut suaderet! quantorum vota ut
sibi ad nuptias perveniret! At illa: Et haec Sponsi
injuria est exspectare placiturum. Qui me sibi prior
elegit, accipiet. Quid, percussor, moraris? Pereat
corpus quod amari potest oculis quibus nolo. Stetit,
oravit, cervicem inflexit. Cerneres trepidare carnificem,
quasi ipse addictus fuisset: tremere percussoris
<pb n="0191B"/>
dextram, pallere ora alieno timentis periculo,
cum puella non timeret suo. Habetis igitur in una
hostia duplex martyrium, pudoris et religionis. Et
virgo permansit, et martyrium obtinuit.
<emph>149</emph> </p>
          </div3>
        </div2>

<div2>
          <head>CAPUT III.</head>
<p> <hi>Variis e capitibus virginitatis laudes petuntur, sed
hinc imprimis quod e coelo Verbum elicere in terram
ipsa meruerit; unde postea ejus studium quod sub
antiquo foedere in paucis floruerat, propagatum est
in innumeris.</hi> </p>
<div3>
            <head>10.</head>
            <p>
 Invitat nunc integritatis amor, et tu, soror
sancta, vel mutis tacita moribus, ut aliquid de
virginitate dicamus; ne veluti transitu quodam perstricta
videatur, quae principalis est virtus. Non
enim ideo laudabilis virginitas, quia et in martyribus
<pb n="0191C"/>
reperitur, sed quia ipsa martyres faciat.</p>
          </div3>
<div3>
            <head>11.</head>
            <p>
 Quis autem humano eam possit ingenio comprehendere,
quam nec natura suis inclusit legibus?
Aut quis naturali voce complecti, quod supra usum
naturae sit? E coelo accersivit quod imitaretur in
terris. Nec immerito vivendi sibi usum quaesivit e
coelo, quae sponsum sibi invenit in coelo. Haec nubes,
aera, angelos, sideraque transgrediens, Verbum
Dei in ipso sinu Patris invenit, et toto hausit pectore.
Nam quis tantum cum invenerit, relinquat
boni? <hi>Unguentum</hi> enim <hi>exinanitum est nomen tuum:
propterea adolescentulae dilexerunt te, et attraxerunt
te <note>(Cant. I, 1)</note>
            </hi>. Postremo non meum est illud, quoniam
quae non nubent, neque nubentur, erunt sicut
angeli in coelo <note>(Matth. XXII, 30)</note>. Nemo ergo miretur
si angelis comparentur, quae angelorum Domino
<pb n="0192A"/>
copulantur. Quis igitur neget hanc vitam fluxisse de
coelo, quam non facile invenimus in terris, nisi
postquam Deus in haec terreni corporis membra
descendit <note>(IV Reg. II, 11)</note>? Tunc in utero virgo
concepit, et Verbum caro factum est, ut caro fieret
Deus <note>(Matth. XVII, 3)</note>.</p>
          </div3>
<div3>
            <head>12.</head>
            <p>
 Dicet aliquis: Sed etiam Elias nullis corporei
coitus fuisse permixtus cupiditatibus invenitur.
Ideo ergo curru raptus ad coelum, ideo cum Domino
apparet in gloria, ideo Dominici venturus est praecursor
adventus <note>(Malac. IV, 3)</note>. Et Maria tympanum
sumens pudore virgineo choros duxit <note>(Exod. XV,
20)</note>. Sed considerate cujus illa speciem tunc gerebat.
Nonne Ecclesiae, quae religiosos populi coetus
qui carmina divina concinerent, immaculato virgo
<pb n="0192B"/>
spiritu copulavit? Nam etiam templo Hierosolymis
fuisse legimus virgines deputatas. Sed quid Apostolus
dicit? <hi>Haec autem in figura contingebant illis, ut
essent indicia futurorum <note>(I Cor. X, 11)</note>
            </hi>; figura enim in
paucis est, vita in pluribus.</p>
          </div3>
<div3>
            <head>13.</head>
            <p>
 At vero posteaquam Dominus in corpus hoc
veniens, contubernium divinitatis et corporis sine
ulla concretae confusionis labe sociavit, tunc toto
orbe diffusus corporibus humanis vitae coelestis usus
inolevit. Hoc illud est quod ministrantes in terris
angeli <note>(Matth. IV, 11)</note> declararunt futurum <emph>150</emph> 
genus, quod ministerium Domino immaculati corporis
obsequiis exhiberet. Haec est coelestis illa militia,
quam laudantium exercitus angelorum promittebat
in terris. Habemus ergo auctoritatem vetustatis
<pb n="0192C"/>
a saeculo, plenitudinem professionis a Christo.
</p>
          </div3>
        </div2>

<div2>
          <head>CAPUT IV.</head>
<p> <hi>Negatur virginitatis decus in ethnicis ullis umquam
exstitisse, puta in Vestalibus sacris deae Phrygiae
ac Liberi patris, atque etiam in philosophis: ubi et
de Pythagorea virgine, in qua tametsi laudatur
animi magnitudo, continentia tamen desideratur;
cum utraque in nostris virginibus emineat.</hi> </p>
<div3>
            <head>14.</head>
            <p>
 Certe non est hoc mihi commune cum gentibus,
non populare cum barbaris, non cum caeteris
animantibus usitatum: cum quibus etsi unum eumdemque
vitalem aeris hujus carpimus spiritum, vulgarem
terreni corporis participamus statum, generandi
quoque non discrepamus usu; hoc solo
tamen naturae parilis convicia declinamus, quod
virginitas affectatur a gentibus, sed consecrata
<pb n="0193A"/>
violatur: incursatur a barbaris, nescitur a reliquis.</p>
          </div3>
<div3>
            <head>15.</head>
            <p>
 Quis mihi praetendit Vestae virgines et Palladis
sacerdotes? Qualis ista est non morum pudicitia,
sed annorum: quae non perpetuitate, sed
aetate praescribitur! Petulantior est talis integritas,
cujus corruptela seniori servatur aetati. Ipsi docent
virgines suas non debere perseverare, nec posse,
qui virginitati finem dederunt. Qualis autem est illa
religio, ubi pudicae adolescentes jubentur esse, impudicae
anus? Sed nec illa pudica est, quae lege
retinetur: et illa impudica, quae lege dimittitur. O
mysteria! o mores! ubi necessitas imponitur castitati,
auctoritas libidini datur. Itaque nec casta est,
quae metu cogitur: nec honesta, quae mercede conducitur:
nec pudor ille, qui intemperantium oculorum
<pb n="0193B"/>
quotidiano expositus convicio, flagitiosis aspectibus
verberatur. Conferuntur immunitates, offeruntur
pretia; quasi non hoc maximum petulantiae sit indicium,
castitatem vendere. Quod pretio promittitur,
pretio solvitur: pretio addicitur, pretio annumeratur.
Nescit redimere castitatem, quae vendere solet.</p>
          </div3>
<div3>
            <head>16.</head>
            <p>
 Quid de sacris Phrygiis loquar, in quibus
impudicitia disciplina est, atque utinam sexus fragilioris!
Quid de orgiis Liberi, ubi religionis mysterium
est incentivum libidinis? Qualis igitur potest
ibi vita esse sacerdotum, ubi colitur stuprum deorum?
Non habent igitur sacram virginem.</p>
          </div3>
<div3>
            <head>17.</head>
            <p>
 Videamus ne forte aliquam vel philosophiae <emph>151</emph> 
 praecepta formaverint, quae magisterium sibi
omnium solet vindicare virtutum. Pythagorea quaedam
<pb n="0193C"/>
una ex virginibus celebratur fabula, cum a
tyranno cogeretur secretum prodere, ne quid in se
ad extorquendam confessionem vel tormentis liceret,
morsu linguam abscidisse, atque in tyranni
faciem despuisse; ut qui interrogandi finem non faciebat,
non haberet quam interrogaret.</p>
          </div3>
<div3>
            <head>18.</head>
            <p>
 Eadem tamen forti animo, sed tumenti utero,
exemplum taciturnitatis et proluvium castitatis, victa
est cupiditatibus, quae tormentis vinci nequivit.
<pb n="0194A"/>
Igitur quae mentis potuit tegere secretum, corporis
non texit opprobrium. Vicit naturam, sed non tenuit
disciplinam. Quam vellet in voce munimentum sui
pudoris existere! Eoque fortasse erudierat illam
patientia, ut culpam negaret. Non igitur invicta undique;
nam et tyrannus, licet non potuerit invenire quod
interrogabat, tamen quod non interrogabat, invenit.</p>
          </div3>
<div3>
            <head>19.</head>
            <p>
 Quanto nostrae virgines fortiores, quae vincunt
etiam quas non vident potestates: quibus non tantum
de carne et sanguine, sed etiam de ipso mundi principe
saeculique rectore victoria est! Aetate utique Agnes
minor, sed virtute major, triumpho numerosior, constantia
confidentior, non sibi linguam propter metum
abstulit, sed propter tropaeum reservavit. Nihil enim
habuit quod prodi timeret, cujus non erat criminosa
<pb n="0194B"/>
sed religiosa confessio. Itaque illa secretum tantummodo
celavit; haec probavit Dominum, quem quia
aetas nondum poterat confiteri, natura confessa est.
</p>
          </div3>
        </div2>

<div2>
          <head>CAPUT V.</head>
<p> <hi>Virginitatis patriam coelum esse, auctorem vero Dei
Filium: qui cum virgo esset ante virginem, ex virgine
tamen editus virginem Ecclesiam duxit uxorem. Ab
ipsa susceptos nos omnes esse, cujus dotes nonnullae
commemorantur. Ejusdem filias hinc praecellere quod
virginitas non subjiciatur praecepto, quodque ad pietatis
cultum facultatem suppeditet quam expeditissimam.</hi> </p>
<div3>
            <head>20.</head>
            <p>
 In laudationibus solet patria praedicari et
parentes; ut commemoratione auctoris dignitas successionis
exaggeretur: ego licet laudationem non
susceperim virginitatis, sed expressionem; ad rem
<pb n="0194C"/>
tamen pertinere arbitror, ut quae sit ei patria, quis
auctor, appareat. Ac prius ubi sit patria definiamus.
Si enim ibi est patria, ubi genitale domicilium: in
coelo profecto est patria castitatis. Itaque hic advena,
ibi incola est.</p>
          </div3>
<div3>
            <head>21.</head>
            <p>
 Quid autem est castitas virginalis, nisi expers
contagionis integritas? Atque ejus auctorem quem
possumus aestimare, nisi immaculatum <emph>152</emph> Dei
Filium, cujus caro non vidit corruptionem, divinitas
<pb n="0195A"/>
non est experta contagionem? Videte igitur quanta
virginitatis merita sint. Christus ante virginem,
Christus ex virgine; a Patre quidem natus ante saecula,
sed ex virgine natus ob saecula. Illud naturae
suae, hoc nostrae utilitatis est. Illud erat semper,
 hoc voluit.</p>
          </div3>
<div3>
            <head>22.</head>
            <p>
 Spectate et aliud virginitatis meritum: Christus
virginis sponsus, et si dici potest, Christus virgineae
castitatis; virginitas enim Christi, non virginitatis
est Christus. Virgo est ergo quae nupsit, virgo
quae nos suo utero portavit, virgo quae genuit, virgo
quae proprio lacte nutrivit, de qua legimus: <hi>Quanta
fecit virgo Hierusalem! Non deficient de petra ubera,
neque nix a Libano, aut declinabit aqua valido vento
quae portatur <note>(Jerem. XVIII, 13 et seq.)</note>
            </hi>. Qualis est
<pb n="0195B"/>
haec virgo quae Trinitatis fontibus irrigatur: cui de
petra fluunt aquae, non deficiunt ubera, mella funduntur?
Petra autem est juxta Apostolum Christus.
Ergo a Christo non deficiunt ubera, claritas a Deo,
flumen ab Spiritu. Haec est Trinitas quae Ecclesiam
suam irrigat, Pater, Christus, et Spiritus.</p>
          </div3>
<div3>
            <head>23.</head>
            <p>
 Sed et jam a matre descendamus ad filias. <hi>De virginibus,</hi> 
 inquit sanctus Apostolus, <hi>praeceptum
Domini non habeo <note>(I Cor. X, 4)</note>
            </hi>. Si Doctor gentium
non habuit, habere quis potuit? Et praeceptum quidem
non habuit, sed habuit exemplum. Non enim
imperari potest virginitas, sed optari; nam quae supra
nos sunt, in voto magis quam in magisterio
sunt. <hi>Sed volo vos,</hi> inquit, <hi>sine sollicitudine esse. Nam
qui sine uxore est, sollicitus est quae Domini sunt,
<pb n="0195C"/>
quomodo placeat Deo . . . et virgo cogitat quae Domini
sunt, ut sit sancta corpore et spiritu. Nam quae nupta
est, cogitat quae mundi sunt, quomodo placeat viro suo <note>(I Cor. VII, 32-34)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<p> <hi>Sanctus vir a se minime damnari matrimonium contestatus,
tamen ut bona mulierum ac virginum inter
se componat, primo quae mala fecunditatem comitentur,
puta dolores pariendi, molestias educandi,
addictam viro servitutem, nimiam formae atque ornamentorum
curam, proponit: tum illis opponit majorem
virginum formae gratiam felicioremque fecunditatem;
quibus eas Ecclesiae perquam similes fieri
asseverat.</hi> </p>
<div3>
            <head>24.</head>
            <p>
 Non ego quidem dissuadeo matrimonium, sed
<pb n="0195D"/>
virginitatis attexo beneficium. <hi>Qui infirmus est,</hi> inquit, <hi>olera manducet 
 <note>(Rom. XIV, 2)</note>
            </hi>. Aliud exigo,
aliud admiror. <hi>Alligatus es uxori? Noli quaerere solutionem.
<pb n="0196A"/>
Solutus es ab uxore? Ne quaesieris uxorem <note>(I Cor. VII, 27)</note>
            </hi>.
Hoc praeceptum est copulatis. De
virginibus autem quid ait? <hi>Et qui matrimonio jungit
virginem suam, bene facit: et qui non jungit, melius
facit <note>(Ibid., 38)</note>
            </hi>. Illa non peccat, si nubat: haec
si non nubat, aeterna est. Ibi remedium infirmitatis, <emph>153</emph> 
 hic gloria castitatis. Illa non reprehenditur,
ista laudatur.</p>
          </div3>
<div3>
            <head>25.</head>
            <p>
 Conferamus, si placet, bona mulierum cum
ultimis virginum. Jactet licet fecundo se mulier
nobilis partu: quo plures generaverit, plus laborat.
Numeret solatia filiorum, sed numeret pariter et
molestias. Nabit et plorat. Qualia sunt vota, quae
flentur! Concipit et gravescit. Prius utique impedimentum
fecunditas incipit afferre, quam fructum.
<pb n="0196B"/>
Parturit, et aegrotat. Quam dulce pignus quod a periculo
incipit, et in periculis desinit, prius dolori
futurum, quam voluptati! Periculis emitur, nec
pro arbitrio possidetur.</p>
          </div3>
<div3>
            <head>26.</head>
            <p>
 Quid recenseam nutriendi molestias, instituendi
 et copulandi? Felicium sunt istae miseriae.
Habet mater haeredes, sed auget dolores. Nam de
adversis non oportet dicere, ne sanctissimorum parentum
animi contremiscant. Vide, mi soror, quam
grave sit pati, quod non oportet audiri. Et haec in
praesenti saeculo. Venient autem dies, quando dicant: <hi>Beatae steriles, et ventres qui non genuerunt <note>(Luc. XXIII, 29)</note>
            </hi>.
Filiae enim hujus saeculi generantur,
et generant: filia autem regni abstinet a voluptate
viri, et a voluptate carnis; ut sit sancta corpore et
<pb n="0196C"/>
spiritu.</p>
          </div3>
<div3>
            <head>27.</head>
            <p>
 Quid ergo famulatus graves et addicta viris
servitia replicem feminarum, quas ante jussit Deus
servire quam servos <note>(Gen. III, 16)</note>? Quae eo prosequor,
ut indulgentius obsequantur; quibus hoc si
probae, merces est charitatis: si improbae, poena delicti.</p>
          </div3>
<div3>
            <head>28.</head>
            <p>
 Hinc <note>(Cf. S. Aug. lib. IV, de Doctr. Christ.
cap. 21)</note> illa nascuntur incentiva vitiorum, ut quaesitis
coloribus ora depingant, dum viris displicere
formidant, et de adulterio vultus meditantur adulterium
castitatis. Quanta hic amentia, effigiem mutare
naturae, picturam quaerere; et dum verentur maritale
judicium, prodere suum! Prior enim de se
pronuntiat, quae cupit mutare quod nata est. Ita dum
aliis studet placere, prius sibi ipsa displicet. Quem
<pb n="0196D"/>
judicem, mulier, veriorem requirimus deformitatis
tuae, quam te ipsam, quae videri times! Si pulchra
es, quid absconderis? Si deformis, cur te formosam
<pb n="0197A"/>
esse mentiris, nec tuae conscientiae, nec alieni gratiam
erroris habitura? Ille enim alteram diligit, tu
alteri vis placere. Et irasceris si amet aliam, qui
adulterare in te docetur? Mala magistra es injuriae
tuae. Lenocinari enim refugit, etiam quae passa lenonem
est; ac licet vilis mulier, non alteri tamen,
sed sibi peccat: tolerabilioraque propemodum in
 altero crimina sunt; ibi enim pudicitia, hic natura
adulteratur.</p>
          </div3>
<div3>
            <head>29.</head>
            <p>
 Jam quanto pretio opus est, ne etiam pulchra
displiceat! Hinc pretiosa collo dependent monilia,
inde per humum vestis trahitur aurata. Emitur igitur
haec species, an habetur? Quid, quod etiam ad
odorem variae adhibentur illecebrae! <emph>154</emph> Gemmis
onerantur aures, oculis color alter infunditur. Quid
<pb n="0197B"/>
ibi remanet suum, ubi tam multa mutantur? Sensus
suos amittit mulier, et vivere posse se credit?</p>
          </div3>
<div3>
            <head>30.</head>
            <p>
 Vos vero, beatae virgines, quae talia tormenta
potius quam ornamenta nescitis: quibus pudor sanctus
verecunda suffusus ora, et bona castitas est decori:
non humanis addictae oculis, alieno errore merita
vestra pensatis. Habetis sane et vos vestrae militiam
pulchritudinis, cui virtutis militat forma, non
corporis: quam nulla exstinguit aetas, nulla eripere
mors potest, nulla aegritudo corrumpere. Solus
formae arbiter petatur Deus, qui etiam in corpore
minus pulchro diligat animas pulchriores. Non uteri
onus notum, non dolor partus; et tamen numerosior
soboles piae mentis, quae omnes pro liberis habet:
fecunda successoribus, sterilis orbitatibus,
<pb n="0197C"/>
 nescit funera, novit haeredes.</p>
          </div3>
<div3>
            <head>31.</head>
            <p>
 Sic sancta Ecclesia immaculata coitu, fecunda
partu, virgo est castitate, mater est prole. Parturit
itaque nos virgo non viro plena, sed spiritu. Parit
nos virgo non cum dolore membrorum, sed cum
gaudiis angelorum. Nutrit nos virgo non corporis
lacte, sed Apostoli <note>(I Cor. III, 2)</note>, quo infirmam
adhuc crescentis populi lactavit aetatem. Quae igitur
nupta plures liberos habet quam sancta Ecclesia, quae
virgo est sacramentis, mater est populis, cujus fecunditatem
etiam Scriptura testatur dicens: <hi>Quoniam
plures filii desertae magis quam ejus quae habet
virum <note>(Esai. LIV, 1)</note>
            </hi>? Nostra virum non habet, sed
habet sponsum; eo quod sive Ecclesia in populis,
sive anima in singulis, Dei verbo, sine ullo flexu
<pb n="0197D"/>
pudoris, quasi sponso innubit aeterno, effeta injuriae,
feta rationis.
</p>
          </div3>
        </div2>

<div2>
          <head>CAPUT VII.</head>

<pb n="0198A"/>
<p> <hi>Parentes ut ad virginitatem filias instituant, hortatur,
eisque quot molestiae nascantur ex voluptate quam
illi quaerunt in nepotibus, ponit ob oculos. Negat
tamen a se prohiberi nuptias; quin immo illas contra
haereticos earumdem adversarios tuetur: caeterum
ipsis virginitatem anteponens, quanta sit virginum
sponsi pulchritudo, quibusve ab eo muneribus
illae donentur, explicat: tum expositis in eam rem
Canticorum locis aliquot, inde morum ac virtutum
praecepta exprimit virginum conditioni accommodata.</hi> </p>
<div3>
            <head>32.</head>
            <p>
 Audistis, parentes, quibus erudire virtutibus,
quibus instituere disciplinis filias debeatis; ut habere
possitis quarum meritis vestra delicta redimantur.
Virgo Dei donum est, munus parentis, sacerdotium
<pb n="0198B"/>
castitatis. Virgo matris hostia est, cujus
quotidiano sacrificio vis divina placatur. Virgo individuum
pignus parentum, quae non dote sollicitet,
 non emigratione destituat, non offendat injuriis. <emph>155</emph>
</p>
          </div3>
<div3>
            <head>33.</head>
            <p>
 Sed nepotes aliquis habere desiderat,
et avi nomen acquirere. Primum suos tradit, dum
quaerit alienos: deinde certis defraudari incipit,
dum sperat incertos: confert opes proprias, et
adhuc poscitur; nisi dotem solvat, exigitur: si diu
vivat, onerosus est. Emere istud est generum,
non acquirere, qui parentibus filiae vendat aspectus.
Ideone tot mensibus gestatur utero, ut in alienum
transeat potestatem? Ideo commendandae virginis
cura suscipitur, ut citius parentibus auferatur?</p>
          </div3>
<div3>
            <head>34.</head>
            <p>
 Dicet aliquis: Ergo dissuades nuptias? Ego
<pb n="0198C"/>
vero suadeo, et eos damno qui dissuadere consuerunt;
ut pote qui Sarae ac Rebeccae et Rachel, caeterarumque
veterum conjugia feminarum pro documentis
singularium virtutum recensere soleam. Qui
enim copulam damnat, damnat et filios: et ductam
 per successionum seriem generis societatem damnat
humani. Nam quemadmodum duratura in saeculum
aetas succedere posset aetati, nisi gratia nuptiarum
procreandae studium sobolis incitaret? Aut quomodo
praedicari potest quod immaculatus Isaac ad
altaria Dei victima paternae pietatis accessit <note>(Gen.
XXI, 2)</note>, quod Israel humano situs in corpore Deum
vidit <note>(Gen. XXXII, 27)</note>, et religiosum populo dedit
nomen, quorum originem damnat? Unum sane habent
 homines licet sacrilegi, quod in his etiam a
<pb n="0198D"/>
sapientissimis probetur; quia conjugia damnando,
profitentur se non debuisse nasci.
<pb n="0199A"/>
</p>
          </div3>
<div3>
            <head>35. </head>
            <p>
Non itaque dissuadeo nuptias, sed fructus sacratae
virginitatis enumero. Paucarum quippe hoc
munus est, illud omnium. Nec potest esse virginitas,
nisi habeat unde nascatur. Bona cum bonis comparo,
quo facilius quid praestet, eluceat. Neque meam ullam
sententiam affero, sed eam repeto, quam edidit
Spiritus sanctus per prophetam: <hi>Melior est,</hi> inquit, <hi>sterilitas cum virtute 
 <note>(Sap. IV, I)</note>
            </hi>.</p>
          </div3>
<div3>
            <head>36.</head>
            <p>
 Primum enim quod nupturae prae caeteris concupiscunt,
ut sponsi decore se jactent, eo necesse est
impares sacris se fateantur esse virginibus, quibus
solis contingit dicere: <hi>Speciosus forma prae filiis
hominum, diffusa est gratia in labiis tuis <note>(Psal. XLIV,
3)</note>
            </hi>. Quis est iste sponsus? Non vilibus addictus obsequiis,
non caducis superbus divitiis: sed cujus
<pb n="0199B"/>
sedes in saeculum saeculi. Filiae regum in honore
ejus. <hi>Astitit regina a dextris tuis in vestitu deaurato,
varietate circumamicta</hi> virtutum. <hi>Audi</hi> igitur, <hi>filia, et
vide, et inclina aurem tuam, et obliviscere populum
tuum et domum patris tui; quoniam concupivit Rex
speciem tuam, quia ipse est Deus tuus <note>(Ibid., 30 et seq.)</note>
            </hi>.</p>
          </div3>
<div3>
            <head>37.</head>
            <p>
 Et adverte quantum tibi Spiritus sanctus Scripturae
divinae testificatione detulerit, regnum, aurum,
pulchritudinem: regnum, vel quia sponsa es regis
aeterni, vel quia invictum animum gerens, ab illecebris
voluptatum non captiva haberis, sed quasi
regina dominaris: aurum, quia sicut illa materies
examinata igne pretiosior est, <emph>156</emph> ita corporis
species virginalis Spiritui consecrata divino, formae
suae acquirit augmentum: pulchritudinem vero quis
<pb n="0199C"/>
potest majorem existimare decore ejus, quae amatur
a Rege, probatur a Judice, dicatur Domino, consecratur
Deo: semper sponsa, semper innupta; ut nec
amor finem habeat, nec damnum pudor.</p>
          </div3>
<div3>
            <head>38.</head>
            <p>
 Haec profecto vera pulchritudo est, cui nihil
deest, quae sola meretur audire a Domino: <hi>Tota es
formosa, proxima mea, et reprehensio non est in te.
Sponsa, veni huc a Libano, veni huc a Libano, transibis
et pertransibis a principio fidei, a capite Sanir et
Hermon, a latibulis leonum, a montibus pardorum <note>(Cant. IV, 7, 8)</note>
            </hi>.
Quibus indiciis ostenditur perfecta,
et irreprehensibilis virginalis animae pulchritudo,
altaribus consecrata divinis, inter occursus et latibula
spiritalium bestiarum non inflexa mortalibus,
sed intenta mysteriis Dei meruisse dilectum, cujus
<pb n="0199D"/>
ubera plena laetitiae: <hi>Vinum</hi> enim <hi>laetificat cor hominis <note>(Psal. CIII, 15)</note>
            </hi>.</p>
          </div3>
<div3>
            <head>39.</head>
            <p>
 <hi>Odor,</hi> inquit, <hi>vestimentorum tuorum super omnia
aromata <note>(Cant. IV, 10)</note>
            </hi>. Et infra: <hi>Et odor vestimentorum
tuorum sicut odor Libani <note>(Ibid., 11)</note>
            </hi>. Vide
quem nobis tribuas, virgo, processum. Primus enim
odor tuus super omnia aromata, quae in Salvatoris
missa sunt sepulturam <note>(Joan. XIX, 39)</note>; et emortuos
<pb n="0200A"/>
corporis motus, membrorumque redolet obiisse delicias.
Secundus odor tuus sicut odor Libani, Dominici
corporis integritatem, virgineae florem castitatis
exhalat.
</p>
          </div3>
        </div2>

<div2>
          <head>CAPUT VIII.</head>
<p> <hi>Locum sequentem Canticorum,</hi> Favus distillans, etc., <hi>sic edisserit, ut inde ansam arripiat cum apibus sacras
virgines comparandi.</hi> </p>
<div3>
            <head>40.</head>
            <p>
 Favum itaque mellis tua opera componant <note>(Cant. IV, 11)</note>;
digna enim virginitas quae apibus
comparetur: sic laboriosa, sic pudica, sic continens.
Rore pascitur apis, nescit concubitus, mella componit.
Ros quoque virginis est sermo divinus; quia
sicut ros, Dei verba descendunt. Pudor virginis est
intemerata natura. Partus virginis fetus est labiorum,
<pb n="0200B"/>
expers amaritudinis, fertilis suavitatis. In commune
labor, communis est fructus.</p>
          </div3>
<div3>
            <head>41.</head>
            <p>
 Quam te velim, filia, imitratricem esse hujus
apiculae cui cibus flos est, ore soboles legitur, ore
componitur! Hanc imitare tu, filia. Verba tua nullum
doli velamen obtendant, nullum habeant fraudis involucrum;
ut et puritatem habeant, et gravitatis
plena sint.</p>
          </div3>
<div3>
            <head>42.</head>
            <p>
 Meritorum quoque tuorum tibi aeterna posteritas
 tuo ore pariatur. Nec soli tibi, sed etiam pluribus
congreges, (qui scis enim quando a te anima
tua reposcatur?) ne receptacula horreorum frumentis
coacervata dimittens, nec vitae tuae usui profutura,
nec meritis, rapiaris eo quo thesaurum tuum ferre
non possis. Dives igitur esto, sed pauperibus; ut
<pb n="0200C"/>
naturae participes tuae, participes sint etiam facultatum. <emph>157</emph>
</p>
          </div3>
<div3>
            <head>43.</head>
            <p>
 Florem quoque tibi demonstro carpendum,
illum utique qui dixit: <hi>Ego flos campi, et lilium
convallium. Tamquam lilium in medio spinarum <note>(Cant. II, 1, 2)</note>
            </hi>;
quod est evidentis indicii, spiritalium
nequitiarium sentibus virtutes obsideri; unde nemo
fructum referat, nisi qui cautus accedat.
</p>
          </div3>
        </div2>

<div2>
          <head>CAPUT VIII*.</head>
<p> <hi>Pergit alios e Canticis canticorum locos aptare subjecto
argumento, et primum virginem ad Christum inquirendum
exhortatus, ubinam ille inveniatur, exponit:
tum descripta ejusdem secundum utramque naturam
praestantia, quibus ab eo perfectionibus Sponsa exornetur,
quibusve muniatur praesidiis, aperit: postremo
<pb n="0200D"/>
eamdem cum angelis ob castitatem confert, nec non
illi eorum parti quos e coelo intemperantia deturbavit,
praefert.</hi> </p>
<div3>
            <head>44.</head>
            <p>
 Sume igitur alas, virgo, sed spiritus; ut supervoles
vitia, si contingere cupis Christum: <hi>In altis
habitat, et humilia respicit <note>(Psal. CXII, 5)</note>
            </hi>; et species
ejus sicut cedrus Libani, qui comam nubibus, radicem
terris inserit. Principium enim ejus e coelo,
<pb n="0201A"/>
posteriora ejus in terris, fructus coelo proximos edit.
Scrutare diligentius tam bonum florem, necubi eum
in pectoris tui convalle reperias; humilibus enim
frequenter inhalatur.</p>
          </div3>
<div3>
            <head>45.</head>
            <p>
 Amat generari in hortis, in quibus eum Susanna
dum deambularet, invenit: mori prius, quam
violari parata <note>(Dan. XIII, 7)</note>. Qui sint autem horti,
ipse demonstrat dicens: <hi>Hortus conclusus, soror mea
Sponsa, hortus conclusus, fons signatus <note>(Cant. IV, 12)</note>
            </hi>;
eo quod in hortis hujusmodi impressa signaculis imagine
Dei, sinceri fontis unda resplendeat; ne volutabris
spiritalium bestiarum sparsa coeno fluenta turbentur.
Hinc ille murali septus spiritu pudor clauditur,
ne pateat ad rapinam. Itaque sicut hortus furibus
inaccessus vitem redolet, flagrat oleam, rosam
<pb n="0201B"/>
renidet; ut in vite religio, in olea pax, in rosa pudor
sacratae virginitatis inolescat. Hic est odor quem
Jacob patriarcha flagravit, quando meruit audire: <hi>Ecce odor filii mei sicut odor agri pleni 
 <note>(Gen. XXVII,
27)</note>
            </hi>. Nam licet plenus omnibus fere fructibus patriarchae
sancti fuerit ager; ille tamen fruges majore virtutis
labore generavit, hic flores.</p>
          </div3>
<div3>
            <head>46.</head>
            <p>
 Accingere itaque, virgo, et si vis hujuscemodi
tibi ut hortus aspiret, propheticis eum claude praeceptis.
Pone custodiam ori tuo, et ostium circumstantiae
labiis tuis <note>(Psal. CXL, 3)</note>; ut etiam tu possis
dicere: <hi>Tamquam malus in lignis nemoris, ita fraternus
meus in medio filiorum. In umbra ejus concupivi
et sedi, et fructus ejus dulcis in faucibus meis <note>(Cant.
II, 3)</note>
            </hi>. <hi>Inveni quem dilexit anima mea, tenui eum, et
<pb n="0201C"/>
non relinquam <note>(Cant. III, 4)</note>
            </hi>. <hi>Descendit fraternus meus
in hortum suum, ut manducet fructum pomorum suorum <note>(Cant. V, 1)</note>
            </hi>.
 <hi>Veni, fraterne mi, exeamus in agrum <note>(Cant. VII, 11)</note>
            </hi>.
 <hi>Pone me ut sigillum in cor tuum, et
velut signaculum super brachium tuum <note>(Cant. VIII, 6)</note>
            </hi>. <hi>Fraternus meus candidus et rubeus 
 <note>(Cant. V, 10)</note>
            </hi>. Decet
enim ut plene noveris, virgo, quem diligis, atque
omne in eo et ingenitae divinitatis et assumptae mysterium
incorporationis agnoscas. Candidus merito,
quia patris splendor: <emph>158</emph> rubeus, quia partus est
virginis. Color in eo fulget et rutilat utriusque naturae.
Memento tamen antiquiora in eo divinitatis
insignia, quam corporis sacramenta; quia non coepit
a virgine, sed qui erat, venit in virginem.</p>
          </div3>
<div3>
            <head>47.</head>
            <p>
 Ille discretus a militibus, ille lancea vulneratus
<pb n="0201D"/> <note>(Matth. XXVII, 29 et seq.)</note>,
ut nos sacri vulneris
cruore sanaret, respondebit tibi profecto (est enim
mitis et humilis corde <note>(Joan. XIX, 34)</note>, blandus aspectu): <hi>Exsurge, Aquilo, et veni, Auster, aspira hortum
meum, et fluant aromata mea 
 <note>(Cant. IV, 16)</note>
            </hi>. Ex
omnibus enim partibus mundi odor sacratae religionis
 inolevit, dilectaeque virginis membra flagrarunt.
<pb n="0202A"/> <hi>Formosa es, proxima mea, ut bona opinio: pulchra,
ut Hierusalem 
 <note>(Cant. VI, 3)</note>
            </hi>. Non caduci itaque
corporis pulchritudo vel morbo peritura, vel senio;
sed nullis obnoxia casibus opinio bonorum numquam
moritura meritorum, virginibus est decori.</p>
          </div3>
<div3>
            <head>48.</head>
            <p>
 Et quoniam non humanis jam, sed coelestibus,
quorum vitam vivis in terris, digna es comparari:
accipe a Domino praecepta quae serves. <hi>Pone me ut
sigillum,</hi> inquit, <hi>in cor tuum, et velut signaculum super
brachium tuum <note>(Cant. VIII, 6)</note>
            </hi>: quo signatiora
prudentiae tuae factorumque documenta promantur,
in quibus figura Dei Christus eluceat, qui paternae
ambitum exaequans naturae, totum quidquid a Patre
divinitatis assumpsit, expressit. Unde etiam apostolus
Paulus in Spiritu nos dicit esse signatos <hi>(Ephes.
<pb n="0202B"/>
I, 13)</hi>; quoniam Patris imaginem habemus in Filio,
sigillum Filii habemus in Spiritu. Hac Trinitate signati
caveamus diligentius, ne quod accepimus pignus
in cordibus nostris, aut morum levitas, aut ullius
adulterii fraus resignet.</p>
          </div3>
<div3>
            <head>49.</head>
            <p>
 Sed facessat hic sacris virginibus metus, quibus
tanta praesidia tribuit primum Ecclesia, quae tenerae
prolis sollicita successu, ipsa quasi murus
abundantibus in modum turrium increscit uberibus,
donec soluto obsidionis hostilis incursu, pacem validae
juventuti, maternae praesidio virtutis, acquirat <note>(Cant. VIII, 10)</note>.
Unde et Propheta ait: <hi>Fiat pax in
virtute tua, et abundantia in turribus tuis <note>(Psal.
CXXI, 7)</note>
            </hi>.</p>
          </div3>
<div3>
            <head>50.</head>
            <p>
 Tum ipse pacis Dominus postquam validioribus
<pb n="0202C"/>
brachiis commissa sibi vineta complexus, palmites
suos gemmare conspexerit, vultu praesule,
nascentibus fructibus auras temperat, sicut ipse testatur
dicens: <hi>Vinea mea est in conspectu meo, mille
Salomoni, et ducenti qui servant fructum ejus <note>(Cant.
VIII, 12)</note>
            </hi>.</p>
          </div3>
<div3>
            <head>51.</head>
            <p>
 Supra ait: <hi>Sexaginta potentes in circumitu propaginis
ejus, strictis armatos ensibus, et eruditos
praeliaribus disciplinis <note>(Cant. III, 7, 8)</note>
            </hi>; hic mille et
ducentos. Crevit numerus, ubi crevit et fructus; quia
quo sanctior quisque, eo communitior. Sic Elisaeus
propheta exercitus angelorum praesidia sibi adesse
monstravit <note>(IV Reg. VI, 17)</note>: sic Jesus Nave ducem
militiae coelestis agnovit <note>(Josue V, 14)</note>. Possunt igitur
fructum in nobis custodire, qui possunt etiam
<pb n="0202D"/>
militare pro nobis. Vobis autem, virgines sanctae,
speciale praesidium est, quae intemerato pudore sacrum
Domini servatis cubile. Neque mirum si pro
vobis angeli militant, quae angelorum moribus militatis. <emph>159</emph> 
 Meretur eorum praesidium castitas virginalis,
quorum vitam meretur.</p>
          </div3>
<div3>
            <head>52.</head>
            <p>
 Et quid pluribus exsequar laudem castitatis?
<pb n="0203A"/>
Castitas etiam angelos fecit. Qui eam servavit, angelus
est: qui perdidit, diabolus. Hinc religio
etiam nomen accepit. Virgo est, quae Deo nubit: meretrix,
quae deos fecit. Nam de resurrectione quid
dicam, cujus praemia jam tenetis? <hi>In resurrectione
autem neque nubent, neque ducent uxores: sed erunt
sicut angeli,</hi> inquit, <hi>in coelo <note>(Matth. XXII, 30)</note>
            </hi>. Quod
nobis promittitur, vobis praesto est, votorumque nostrorum
usus apud vos. De hoc mundo estis, et non
estis in hoc mundo. Saeculum vos habere meruit,
tenere non potuit.</p>
          </div3>
<div3>
            <head>53.</head>
            <p>
 Quam praeclarum autem angelos propter intemperantiam
suam in saeculum cecidisse de coelo,
virgines propter castimoniam in coelum transisse de
saeculo? Beatae virgines, quas non illecebra sollicitat
<pb n="0203B"/>
corporum, non colluvio praecipitat voluptatum! Cibus
parcimoniae, potus abstinentiae docet vitia nescire,
qui docet causas nescire vitiorum. Causa peccandi
etiam justos saepe decepit. Hinc populus Dei
postquam sedit manducare et bibere, Deum negavit <note>(Exod. XXXII, 6)</note>.
Hinc Loth concubitus filiarum ignoravit,
et pertulit <note>(Gen. XIX, 33)</note>. Hinc inversis vestigiis
filii Noe patris quondam pudenda texerunt <note>(Gen.
IX, 22)</note>: quae procax vidit, modestus erubuit, pius
texit, offensurus si et ipse vidisset. Quanta vini est
vis, ut quem diluvia non nudaverunt, vina nudarent!
</p>
          </div3>
        </div2>

<div2>
          <head>CAPUT IX.</head>
<p> <hi>Ultima virginitatis laus proponitur, avaritiae nimirum
immunitas. Hujus occasione sanctus Praesul sorori
in mentem revocat, quanta sit illius felicitas quae non
<pb n="0203C"/>
cogatur luxui atque vanitati, quibus nupturae mancipantur,
morem gerere.</hi> </p>
<div3>
            <head>54.</head>
            <p>
 Quid illud? Quantae felicitatis est, quod nulla
vos habendi cupiditas inflammat? Pauper quod habes
poscit, quod non habes non requirit. Fructus
laboris tui thesaurus est inopi, et duo aera si sola
sint, census est largientis.
</p>
            <p>54 *. Audi ergo, soror, quantis careas. Nam cavere
quid debeas, nec meum est docere, nec tuum discere;
<pb n="0204A"/>
perfectae enim virtutis usus magisterium non
desiderat, sed informat. Cernis ut pomparum ferculis
similis incedat, quae se componit ut placeat, omnium
in se vultus et ora convertens, eo ipso quo studet
placere, deformior; <emph>160</emph> prius enim populo displicet,
quam placeat viro. At in vobis rejecta decoris
cura plus decet: et hoc ipsum quod vos non
ornatis, ornatus est.</p>
          </div3>
<div3>
            <head>55.</head>
            <p>
 Cerne laceras vulneribus aures, et depressae
onera miserare cervicis. Non sunt allevamenta poenarum
discrimina metallorum. Hinc collum catena
constringit, inde pedem compes includit. Nihil refert
auro corpus oneretur an ferro. Sic cervix premitur,
sic gravatur incessus. Nil pretium juvat; nisi
quod vos mulieres, ne pereat vobis poena, trepidatis.
<pb n="0204B"/>
Quid interest, utrum aliena sententia, an vestra vos
damnet? Hinc vos etiam miserabiliores quam qui publico
jure damnantur, quod illi optant exui, vos ligari.</p>
          </div3>
<div3>
            <head>56.</head>
            <p>
 Quam vero miserabilis illa conditio, quod
tamquam mancipii forma venalis, nuptura licitatur;
ut qui pretio vicerit, emat. Tolerabilius tamen mancipia
veneunt, quae saepe sibi dominos eligunt: virgo
si eligat, crimen est; si non eligat, contumelia. Quae
quamvis pulchra sit et decora, et timet et cupit videri:
cupit, ut se charius vendat: timet, ne hoc ipsum
dedeceat quod videtur. Quanta autem votorum
ludibria, et ad procorum eventus suspecti metus, ne
pauper illudat, ne dives fastidiat, ne pulcher irrideat,
ne nobilis spernat!
</p>
          </div3>
        </div2>

<div2>
          <head>CAPUT X.</head>
<p>
            <pb n="0204C"/> <hi>Objicientibus frequentium Ambrosii ad virginitatem
exhortationum nullum fructum esse ut satisfaciat,
adducit exempla cum aliarum virginum, tum Mauritanensium
ac Bononiensium: sed harum imprimis
virtutes ac propagandae virginitatis ardorem laudat.</hi> </p>
<div3>
            <head>57.</head>
            <p>
 Dicet aliquis: Tu nobis quotidie virginum canis
laudes. Quid faciam qui eadem quotidie cantito,
et proficio nihil? Sed non mea culpa. Denique de
Placentino sacrandae virgines veniunt, de Bononiensi
<pb n="0205A"/>
veniunt, de Mauritania veniunt, ut hic velentur.
Magnam rem videtis. Hic tracto, et alibi persuadeo.
Si ita est, alibi tractemus, ut vobis persuadeamus.</p>
          </div3>
<div3>
            <head>58.</head>
            <p>
 Quid, quod etiam qui me non audiunt, sequuntur:
qui audiunt, non sequuntur? Nam plerasque
virgines cognovi velle, et prohiberi etiam prodire
a matribus, et quod est gravius, viduis, cum
quibus hic mihi sermo est. Nempe si hominem vellent
amare filiae vestrae, per leges <emph>161</emph> possent eligere
quem vellent. Quibus igitur hominem eligere
licet, Deum non licet?</p>
          </div3>
<div3>
            <head>59.</head>
            <p>
 Contuemini quam dulcis pudicitiae fructus sit,
qui barbaricis quoque inolevit affectibus. Ex ultimis
infra ultraque Mauritaniae partibus deductae virgines
<pb n="0205B"/>
hic sacrari gestiunt; et cum sint omnes familiae
 in vinculis, pudicitia tamen nescit esse captiva. Profitetur
regnum aeternitatis, quae moeret injuriam servitutis.</p>
          </div3>
<div3>
            <head>60.</head>
            <p>
 Nam quid de Bononiensibus virginibus loquar,
fecundo pudoris agmine, quae mundanis se deliciis
abdicantes, sacrarium virginitatis incolunt? Sine
contubernali sexu, contubernali pudore provectae
ad vicenarium numerum, et centenarium fructum,
relictoque parentum hospitio, tendunt in tabernaculis
Christi, indefessae milites castitatis: nunc canticis
spiritalibus personant, nunc victum operibus
exercent, liberalitati quoque subsidium manu quaerunt.</p>
          </div3>
<div3>
            <head>61.</head>
            <p>
 Quod si investigandi virgines inoleverit odor
<pb n="0205C"/>
(namque prae caeteris speculandi venatum pudoris
explorant), totis curarum vestigiis praedam latentem
usque ad ipsa cubilia persequuntur: aut si liberior
alicujus volatus affulserit, totis omnes videas assurgere
alis, concrepare pennis, emicare plausu; ut
casto pudicitiae choro cingant volantem, donec albenti
delectata comitatu, in plagas pudoris et indaginem
castitatis domus patriae oblita, succedat.
</p>
          </div3>
        </div2>

<div2>
          <head>CAPUT XI.</head>
<p> <hi>Ut optabile sit virgini favere parentes suos, eam tamen
laude majori dignam esse, quam iis reluctantibus divinus
amor ad hoc propositum instigaverit. Non
timendam igitur nec vim parentum nec patrimonii
jacturam; quod memorabili nobilis ac piae virginis
facto confirmatur.</hi> </p>
<div3>
            <head>62. </head>
<p>
              <pb n="0205D"/>Bonum itaque si virgini studia parentum quasi
<pb n="0206A"/>
flabra pudoris aspirent: sed illud gloriosius, si tenerae
ignis aetatis etiam sine veteribus nutrimentis
sponte se rapiat in fomitem castitatis. Dotem negabunt
parentes: sed habes divitem sponsum cujus
contenta thesauro, patriae successionis emolumenta
non quaeras. Quanto dotalibus praestat compendiis
casta paupertas!</p>
          </div3>
<div3>
            <head>63.</head>
            <p>
 Et tamen quam audistis aliquando propter
studium integritatis, legitimae factam successionis
extorrem? Contradicunt parentes: sed volunt vinci.
Resistunt primo, quia credere timent: indignantur
frequenter, ut discas vincere: abdicationem minantur,
ut tentent si potes damnum saeculi non timere:
quaesitis blandiuntur illecebris, ut videant si variarum
mollire <emph>162</emph> te non queat blanditia voluptatum.
<pb n="0206B"/>
Exerceris, virgo, dum cogeris. Et haec tibi
prima certamina, anxia parentum vota proponunt.
Vince prius, puella, pietatem. Si vincis domum,
vincis saeculum.</p>
          </div3>
<div3>
            <head>64.</head>
            <p>
 Sed esto maneant vos damna patrimonii:
nonne caducarum et fragilium dispendia facultatum
futura coeli regna compensant? Quamquam si verbis
coelestibus credimus, nemo est qui reliquerit domum,
aut parentes, aut fratres, aut uxorem, aut
filios, propter regnum Dei, et non recipiat septies
tantum in hoc tempore: in saeculo autem venturo
vitam aeternam possidebit <note>(Matth. XIX, 29)</note>. Crede
fidem tuam Deo: quae homini pecuniam credis, fenerare
Christo. Bonus depositae spei custos multiplicatis
fidei tuae talentum solvit usuris. Non fallit
<pb n="0206C"/>
veritas, non circumscribit justitia, non decipit virtus.
Quod si non creditis oraculo, vel exemplis credite.</p>
          </div3>
<div3>
            <head>65.</head>
            <p>
 Memoriae nostrae puella dudum nobilis in saeculo,
nunc nobilior Deo, cum urgeretur ad nuptias
a parentibus et propinquis, ad sacrosanctum altare
confugit. Quo enim melius virgo, quam ubi sacrificium
virginitatis offertur? Ne is quidem finis audaciae.
Stabat ad aram Dei pudoris hostia, victima castitatis:
nunc capiti dexteram sacerdotis imponens,
precem poscens, nunc justae impatiens morae, ac
summum altari subjecta verticem. Num melius,
inquit, maforte me quam altare velabit, quod sanctificat
ipsa velamina? Plus talis decet flammeus, in
quo caput omnium Christus quotidie consecratur.
<pb n="0206D"/>
Quid agitis vos, propinqui? quid exquirendis adhuc
<pb n="0207A"/>
nuptiis sollicitatis animum? Jamdudum provisas habeo.
Sponsum offertis? Meliorem reperi. Quaslibet
exaggerate divitias, jactate nobilitatem, praedicate
potentiam: habeo eum cui nemo se comparet,
divitem mundo, potentem imperio, nobilem coelo.
Si talem habetis, non refuto optionem: si non reperitis,
non providetis mihi, parentes, sed invidetis.</p>
          </div3>
<div3>
            <head>66.</head>
            <p>
 Silentibus caeteris, unus abruptius: Quid si,
inquit, pater tuus viveret, innuptam te manere pateretur?
Tum illa majori religione, moderatiore
<pb n="0208A"/>
pietate: Et ideo fortasse deficit, ne quis impedimentum
possit afferre. Quod ille responsum de patre,
de se oraculum, maturo sui probavit exitio. Ita
caeteri eadem sibi quisque metuentes, favere coeperunt,
qui impedire quaerebant: nec dispendium
debitarum attulit virginitas facultatum, sed etiam
emolumentum integritatis accepit. Habetis, puellae,
devotionis praemium: parentes, cavete offensionis
exemplum.
</p>
          </div3>
        </div2>
      </div1>

<div1>
        <head>LIBER SECUNDUS.</head>

<pb n="0207"/>
<emph>163</emph> 

<div2>
          <head>CAPUT I.</head>

<pb n="0207B"/>
<p divs_removed="true"> <hi>Ambrosius hoc libro virginum mores instituendos esse
cum agnosceret, cur exemplorum viam sibi proposuerit,
docet: inde praesumptionis invidia abs se
quam modestissime derivata, cur scripto potius quam
voce id aggressus sit, monet.</hi> 

          </p>
          <div3 moved_from_p="true">
              <head>1.</head>
            <p>
 Superiore libro quantum virginitatis munus
sit, voluimus (non enim potuimus) explicare; ut
per se coelestis gratia muneris invitet legentem. Secundo
libro virginem institui decet, et tamquam
competentium praeceptorum magisteriis erudiri.</p>
          </div3>
<div3>
            <head>2.</head>
            <p>
 Sed quoniam nos infirmi ad monendum sumus,
et impares ad docendum (debet enim is qui
docet supra eum qui docetur excellere), ne vel susceptum
deseruisse munus, vel nobis arrogasse amplius
<pb n="0207C"/>
videremur, exemplis potius quam praeceptis
putavimus imbuendam: licet amplius proficiatur
exemplo; quoniam nec difficile quod jam factum est
aestimatur, et utile quod probatum, et religiosum
quod haereditario quodam paternae virtutis usu in
nos est successione transfusum.</p>
          </div3>
<div3>
            <head>3.</head>
            <p>
 Quod si quis nos praesumptionis arguit, arguat
potius sedulitatis; quia rogantibus virginibus ne hoc
quidem putavi negandum. Malui enim me in periculum
deduci pudoris, quam non obsequi voluntati
earum, quarum studiis etiam Deus noster placido
se indulget assensu.</p>
          </div3>
<div3>
            <head>4.</head>
            <p>
 Sed neque praesumptio notari potest, quoniam
cum haberent unde discerent, affectum potius quam
<pb n="0208B"/>
magisterium quaesiverunt meum: et excusari sedulitas;
quoniam cum haberent auctoritatem martyris
ad observantiam disciplinae, non superfluum
judicavi, si nostri sermonis blanditiam derivarem
ad professionis illecebram. Ille docere facilis, qui
severo vitia coercet affectu: nos qui docere non
possumus, blandiamur.</p>
          </div3>
<div3>
            <head>5.</head>
            <p>
 Et quoniam pleraeque absentes nostri desiderabant
sermonis usum, volumen hoc condidi: quo
profectae ad se vocis meae munus tenentes, deesse
non crederent, quem tenerent. Sed proposita persequamur.
<emph>164</emph> </p>
          </div3>
        </div2>

<div2>
          <head>CAPUT II.</head>
<p> <hi>Virginibus exemplum Mariae proponitur, cujus variae
virtutes enumerantur, castitas, humilitas, vitae asperitas,
<pb n="0208C"/>
secessus amor; quae quidem virtus ubi testimonio
Evangelico probata est, inde etiam ejus pietas
erga propinquas, discendi sedulitas, atque adeundi
templi studium commendatur. Narratur denique
quemadmodum illa tot muneribus exornata, innumeris
virginibus obviam ventura sit, nec sine magnifico
triumpho ad thalamum Sponsi, et coelestia altaria
quibus ob castitatem similes fuere, deductura.</hi> </p>
<div3>
            <head>6.</head>
            <p>
 Sit igitur vobis tamquam in imagine descripta
 virginitas vita Mariae, de qua velut speculo refulgeat
species castitatis et forma virtutis. Hinc sumatis
licet exempla vivendi, ubi tamquam in exemplari
magisteria expressa probitatis, quid corrigere,
 quid effingere, quid tenere debeatis, ostendunt.
<pb n="0209A"/>
</p>
          </div3>
<div3>
            <head>7. </head>
            <p>
Primus discendi ardor nobilitas est magistri.
Quid nobilius Dei matre? quid splendidius ea, quam
Splendor elegit? quid castius ea quae corpus sine
corporis contagione generavit? Nam de caeteris ejus
virtutibus quid loquar? Virgo erat <note>(Cf. S. Aug. lib.
IV de Doct. Christ. c. 21)</note> non solum corpore, sed
etiam mente, quae nullo doli ambitu sincerum adulteraret
affectum: corde humilis, verbis gravis,
animi prudens, loquendi parcior, legendi studiosior:
non in incerto divitiarum, sed in prece pauperum
spem reponens: intenta operi, verecunda sermone,
arbitrum mentis solita non hominem, sed Deum
quaerere: nullum laedere, bene velle omnibus, assurgere
majoribus natu, aequalibus non invidere,
fugere jactantiam, rationem sequi, amare virtutem.
<pb n="0209B"/>
Quando ista vel vultu laesit parentes? quando dissensit
a propinquis? quando fastidivit humilem? quando
derisit debilem? quando vitavit inopem; eos solos
solita coetus virorum invisere, quos misericordia
non erubesceret, neque praeteriret verecundia? Nihil
torvum in oculis, nihil in verbis procax, nihil in actu
inverecundum: non gestus fractior, non incessus
solutior, non vox petulantior; ut ipsa corporis species
simulacrum fuerit mentis, figura probitatis.
Bona quippe domus in ipso vestibulo debet agnosci,
ac primo praetendat ingressu nihil intus latere tenebrarum;
ut mens nostra nullis repagulis corporalibus
impedita, tamquam lucernae lux intus posita foris
luceat.</p>
          </div3>
<div3>
            <head>8.</head>
            <p>
 Quid ego exsequar ciborum parcimoniam, officiorum
<pb n="0209C"/>
redundantiam: alterum ultra naturam superfuisse,
alterum pene ipsi naturae defuisse: <emph>165</emph> 
illic nulla intermissa tempora, hic congeminatos jejunio
dies? Et siquando reficiendi successisset voluntas,
cibus plerumque obvius, qui mortem arceret, non
delicias ministraret. Dormire non prius cupiditas
quam necessitas fuit; et tamen cum quiesceret corpus,
vigilaret animus: qui frequenter in somnis
 aut lecta repetit, aut somno interrupta continuat,
aut disposita gerit, aut gerenda praenuntiat.</p>
          </div3>
<div3>
            <head>9.</head>
            <p>
 Prodire domo nescia, nisi cum ad Ecclesiam
conveniret, et hoc ipsum cum parentibus, aut propinquis.
Domestico operosa secreto, forensi stipata
comitatu; nullo meliore tamen sui custode quam se
ipsa: quae incessu affatuque venerabilis, non tam
<pb n="0209D"/>
vestigium pedis tolleret, quam gradum virtutis attolleret.
Ut tamen alios habeat virgo membrorum
custodes suorum, morum autem suorum se habeat
ipsa custodem: plures erunt de quibus discat, si
ipsa se doceat quae virtutes magistras habet:
quia quidquid egerit, disciplina est. Sic Maria intendebat
omnibus, quasi a pluribus moneretur:
sic omnia implebat virtutis officia, ut non tam disceret,
quam doceret.
<pb n="0210A"/>
</p>
          </div3>
<div3>
            <head>10. </head>
            <p>
Talem hanc evangelista monstravit <note>(Luc I,
27)</note>, talem angelus reperit, talem Spiritus sanctus
elegit. Quid enim in singulis morer, ut eam parentes
dilexerint, extranei praedicaverint, quae digna
fuit ex qua Dei Filius nasceretur? Haec ad ipsos ingressus
angeli inventa domi in penetralibus, sine
comite, ne quis intentionem abrumperet, ne quis
obstreperet; neque enim comites feminas desiderabat,
quae bonas cogitationes comites habebat. Quin
etiam tum sibi minus sola videbatur, cum sola esset.
Nam quemadmodum sola, cui tot libri adessent;
tot archangeli, tot prophetae?</p>
          </div3>
<div3>
            <head>11.</head>
            <p>
 Denique et Gabriel eam ubi revisere solebat,
invenit: et angelum Maria quasi virum specie
mota trepidavit, quasi non incognitum audito nomine
<pb n="0210B"/>
recognovit <note>(Ibid., 28 et seq.)</note>. Ita peregrinata
est in viro, quae non est peregrinata in Angelo;
ut agnoscas aures religiosas, oculos verecundos. Denique
salutata obmutuit, et appellata respondit:
sed quae primo turbaverat affectum, postea promisit
obsequium.</p>
          </div3>
<div3>
            <head>12.</head>
            <p>
 Quam vero religiosa in propinquas fuerit,
Scriptura divina significat <note>(Ibid., 45)</note>. Nam et humilior
facta est, ubi se a Deo cognovit electam, et
statim ad cognatam suam in montana processit: non
utique ut exemplo crederet, quae jam crediderat
oraculo: <hi>Beata</hi> enim, inquit, <hi>quae credidisti <note>(Ibid.,
56)</note>
            </hi>. Et tribus cum ea mensibus mansit. Tanti autem
intervallo temporis non fides quaeritur, sed
pietas exhibetur. Et hoc posteaquam in utero parentis
<pb n="0210C"/>
exsiliens puer matrem Domini salutavit, prius
compos devotionis, quam naturae.</p>
          </div3>
<div3>
            <head>13.</head>
            <p>
 Inde tot sequentibus signis, cum sterilis pareret,
virgo conciperet, loqueretur mutus, adoraret
magus, exspectaret Simeon, sidera nuntiarent,
Maria mobilis ad introitum, immobilis ad miraculum: <hi>Conservabat,</hi> 
 inquit, <hi>haec omnia in corde suo <note>(Luc. II, 19)</note>
            </hi>.
Quamvis mater Domini, <emph>166</emph> discere
tamen praecepta Domini desiderabat: et quae Deum
genuerat, Deum tamen scire cupiebat.</p>
          </div3>
<div3>
            <head>14.</head>
            <p>
 Quid, quod annis quoque omnibus ibat in
Hierusalem solemni die paschae, et ibat cum Joseph? <note>(Ibid., 41.)</note> 
 Ubique in virgine comes singularum
virtutum est pudor. Hic individuus debet esse virginitati,
sine quo non potest esse virginitas. Nec ad templum
<pb n="0210D"/>
igitur Maria sine pudoris sui custode processit.</p>
          </div3>
<div3>
            <head>15.</head>
            <p>
 Haec est imago virginitatis. Talis enim fuit
Maria, ut ejus unius vita omnium sit disciplina. Si
igitur auctor non displicet, opus probemus; ut quaecumque
sibi ejus exoptat praemium, imitetur exemplum.
Quantae in una virgine species virtutum
emicant? Secretum verecundiae, vexillum fidei, devotionis
obsequium: virgo intra domum, comes ad
ministerium, mater ad templum.
<pb n="0211A"/>
</p>
          </div3>
<div3>
            <head>16. </head>
            <p>
O quantis illa virginibus occurret, quantas
complexa ad Dominum trahet, dicens: Haec thorum
filii mei, haec thalamos nuptiales immaculato servavit
pudore! Quemadmodum eas ipse Dominus commendabit
Patri; nimirum illud repetens suum: Pater
sancte, istae sunt quas custodivi tibi, in quibus Filius
hominis caput reclinans quievit; peto ut ubi
ego sum, et ipsae sint mecum <note>(Joan XVII, 24)</note>. Sed
si non solis sibi debent prodesse, quae non solis vixerunt
sibi: haec parentes, haec redimat fratres. Pater
juste, mundus me non cognovit, istae autem me cognoverunt,
et mundum cognoscere noluerunt <note>(Ibid., 25)</note>.</p>
          </div3>
<div3>
            <head>17.</head>
            <p>
 Quae pompa illa, quanta angelorum laetitia
plaudentium, quod habitare mereatur in coelo, quae
coelesti vita vixit in saeculo! Tunc etiam Maria
<pb n="0211B"/>
tympanum sumens, choros virginales excitabit cantantes
Domino quod per mare saeculi sine saecularibus
fluctibus transierunt <note>(Exod. XV, 20)</note>. Tunc
unaquaeque exsultabit dicens: <hi>Et introibo ad altare
Dei mei, et ad Deum qui laetificat juventutem meam <note>(Psal. XLII, 4)</note>
            </hi>.
Immolo Deo sacrificium laudis, et
reddo Altissimo vota mea <note>(Psal. XLIX, 14)</note>.</p>
          </div3>
<div3>
            <head>18.</head>
            <p>
 Neque enim dubitaverim vobis patere altaria
Dei, quarum mentes altaria confidenter dixerim,
in quibus quotidie pro redemptione corporis Christus
immolatur. Nam si corpus virginis Dei templum
est, animus quid est, qui tamquam membrorum
 cineribus exagitatis, sacerdotis aeterni redopertus
manu, vaporem divini ignis exhalat? Beatae virgines,
quae tam immortali spiratis gratia, ut horti floribus,
<pb n="0211C"/>
ut templa religione, ut altaria sacerdote!
</p>
          </div3>
        </div2>

<div2>
          <head>CAPUT III.</head>
<p> <hi>Ut Maria vitae informandae, sic Thecla mortis obeundae
exemplar dicitur. Hanc a bestiis ad quas damnata fuerat,
non solum nihil passam, sed e contrario cultam
et adoratam esse. At ne quas superiora exempla deterreant,
recentius quoddam narrandum proponitur.</hi> </p>
<div3>
            <head>19.</head>
            <p>
 Ergo sancta Maria disciplinam vitae informet,
Thecla doceat immolari: quae <emph>167</emph> copulam fugiens
nuptialem, et sponsi furore damnata, naturam
etiam bestiarum virginitatis veneratione mutavit.
<pb n="0212A"/>
Namque parata ad feras, cum aspectus quoque
declinaret virorum, ac vitalia ipsa saevo offerret
leoni, fecit ut qui impudicos detulerant oculos,
pudicos referrent.</p>
          </div3>
<div3>
            <head>20.</head>
            <p>
 Cernere erat lingentem pedes bestiam cubitare
humi, muto testificantem sono quod sacrum
virginis corpus violare non posset. Ergo adorabat
praedam suam bestia: et propriae oblita naturae,
naturam induerat quam homines amiserant. Videres
quadam naturae transfusione homines feritatem indutos,
saevitiam imperare bestiae: bestiam exosculantem
pedes virginis, docere quid homines deberent.
Tantum habet virginitas admirationis, ut eam etiam
leones mirentur. Non impastos cibus flexit, non
citatos impetus rapuit, non stimulatos ira exasperavit,
<pb n="0212B"/>
 non usus decepit assuetos, non feros natura
possedit. Docuerunt religionem dum adorant martyrem:
docuerunt etiam castitatem, dum virgini nihil
aliud nisi plantas exosculantur, demersis in terram
oculis, tamquam verecundantibus, ne mas aliquis
vel bestia virginem nudam videret.</p>
          </div3>
<div3>
            <head>21.</head>
            <p>
 Dicet aliquis: Cur exemplum attulisti Mariae,
quasi reperiri queat matrem Domini quae possit imitari?
Cur etiam Theclae, quam gentium Doctor instituit?
Da hujuscemodi doctorem, si discipulam
requiris. Hujuscemodi recens vobis exemplum profero,
ut intelligatis Apostolum non unius esse doctorem,
sed omnium.
</p>
          </div3>
        </div2>

<div2>
          <head>CAPUT IV.</head>
<p> <hi>Antiochena virgo, cum sacrificare idolis recusaret,
<pb n="0212C"/>
ad lupanar damnata, inde militis christiani opera,
mutatis inter se vestibus, sine ullo pudoris damno
evadit; at cum ille propterea duceretur ad supplicium,
haec e vestigio rediens, constanter de palma cum
eodem contendit, qua tandem uterque donati sunt.</hi> </p>
<div3>
            <head>22.</head>
            <p>
 Antiochiae nuper virgo quaedam fuit fugitans
publici visus: sed quo magis virorum evitabat
oculos, eo amplius incendebat. Pulchritudo
enim audita nec visa plus desideratur, duobus
stimulis cupiditatum, amoris et cognitionis: dum et
nihil occurrit quod minus placeat, et plus putatur
esse quod placeat, quod non judex oculus
<pb n="0213A"/>
explorat, sed animus amator exoptat. Itaque sancta
virgo, ne diutius alerentur potiendi spe cupiditates,
integritatem <emph>168</emph> pudoris professa, sic restinxit
improborum faces, ut non jam amaretur,
sed proderetur.</p>
          </div3>
<div3>
            <head>23.</head>
            <p>
 Ecce persecutio. Puella fugere nescia, certe
pavida, ne incideret insidiatores pudoris, animum
ad virtutem paravit: tam religiosa, ut mortem non
timeret: tam pudica, ut exspectaret. Venit coronae
dies. Maxima omnium exspectatio. Producitur
puella, duplex professa certamen, et castitatis, et
religionis. Sed ubi viderunt constantiam professionis,
metum pudoris, paratam ad cruciatus, erubescentem
ad aspectus, excogitare coeperunt quemadmodum
 specie castitatis religionem tollerent;
<pb n="0213B"/>
ut cum id abstulissent quod erat amplius, etiam
id eriperent quod reliquerant. Aut sacrificare virginem,
aut lupanari prostitui jubent. Quomodo
deos suos colunt, qui sic vindicant: aut quemadmodum
ipsi vivunt, qui ita judicant?</p>
          </div3>
<div3>
            <head>24.</head>
            <p>
 Hic puella non quod de religione ambigeret;
sed de pudore trepidaret, ipsa secum: Quid agimus?
Hodie aut martyr, aut virgo: altera in nobis
invidetur corona. Sed nec virginis nomen
agnoscitur, ubi virginitatis auctor negatur. Nam
quemadmodum virgo, si meretricem colas: quemadmodum
virgo, si adulteros diligas, quemadmodum
virgo, si amorem petas? Tolerabilius est <note>(22, q. 5, cap. Tolerabilius)</note> 
 mentem virginem quam
carnem habere. Utrumque bonum, si liceat: si
<pb n="0213C"/>
non liceat, saltem non homini castae, sed Deo simus.
Et Rahab meretrix fuit, sed postquam Deo
credidit, salutem invenit. <note>(Josue II, 9 et seq.)</note>. Et
Judith se, ut adultero placeret, ornavit <note>(Judith. IX,
1 et seq.)</note>; quae tamen quia hoc religione, non
amore faciebat, nemo eam adulteram judicavit.
Bene successit exemplum. Nam si illa quae se commisit
religioni, et pudorem servavit et patriam;
fortassis et nos servando religionem, servabimus
etiam castitatem. Quod si Judith pudicitiam religioni
praeferre voluisset, perdita patria, etiam pudicitiam
perdidisset.</p>
          </div3>
<div3>
            <head>25.</head>
            <p>
 Itaque talibus informata exemplis, simul
animo tenens verba Domini, quibus ait: <hi>Quicumque
perdiderit animam suam propter me, inveniet eam</hi> 
<pb n="0213D"/> <note>(Marc. X, 39)</note>;
flevit, tacuit, ne eam vel loquentem
adulter audiret: nec pudoris elegit injuriam, sed
Christi recusavit. Aestimate utrum adulterare potuerit
corpus, quae nec vocem adulteravit.</p>
          </div3>
<div3>
            <head>26.</head>
            <p>
 Jamdudum verecundatur oratio mea, et quasi
adire gestorum seriem criminosam atque explanare
<pb n="0214A"/>
formidat. Claudite aurem, virgines. Ducitur
puella Dei ad lupanar. Sed aperite aurem, virgines.
Christi virgo prostitui potest, adulterari non
potest. Ubicumque virgo Dei est, <emph>169</emph> templum
Dei est: nec lupanaria infamant castitatem, sed
castitas etiam loci abolet infamiam.</p>
          </div3>
<div3>
            <head>27.</head>
            <p>
 Fit ingens petulantium concursus ad fornicem.
Discite martyrum miracula, sanctae virgines,
dediscite locorum vocabula. Clauditur intus columba,
strepunt accipitres foris: certant singuli,
quis praedam primus invadat. At illa manibus ad
coelum levatis, quasi ad domum venisset orationis,
non ad libidinis diversorium: Christe, inquit, qui
domuisti Danieli virgini feros leones <note>(Dan. XIV, 39)</note>,
potes etiam domare hominum feras mentes. Chaldaeis
<pb n="0214B"/>
roravit ignis <note>(Dan. III, 50)</note>, Judaeis se unda
suspendit <note>(Exod. XIV, 21)</note>, misericordia tua, non natura
sua. Susanna ad supplicium genu fixit, et de
adulteris triumphavit <note>(Dan. XIII, 42)</note>: aruit dextera
quae templi tui dona violavit <note>(III Reg. XIII, 4)</note>: nunc
templum ipsum attrectatur tuum; ne patiaris incestum
sacrilegii, qui non passus es furtum. Benedicatur
et nunc nomen tuum; ut quae ad adulterium
veni, virgo discedam.</p>
          </div3>
<div3>
            <head>28.</head>
            <p>
 Vix compleverat precem, et ecce vir militis
specie terribilis irrupit. Quemadmodum eum virgo
tremuit, cui populus tremens cessit? Sed non illa
immemor lectionis: Et Daniel, inquit, supplicium
Susannae spectaturus advenerat: et quam populus
damnavit, unus absolvit <note>(Dan. XIII, 45 et seq.)</note>. Potest
<pb n="0214C"/>
et in hoc lupi habitu ovis latere. Habet et Christus
milites suos, qui etiam legiones habet <note>(Matth.
XXVI, 53)</note>. Aut fortasse percussor intravit. Ne vereare,
anima, talis solet martyres facere. O virgo,
fides tua te salvam fecit!</p>
          </div3>
<div3>
            <head>29.</head>
            <p>
 Cui miles: Ne, quaeso, paveas, soror. Frater
huc veni salvare animam, non perdere. Serva me,
ut ipsa serveris. Quasi adulter ingressus, si vis,
martyr egrediar. Vestimenta mutemus; conveniunt
mihi tua, et mea tibi: sed utraque Christo. Tua vestis
me verum militem faciet, mea te virginem. Bene
tu vestieris, ego melius exuar, ut me persecutor
agnoscat. Sume habitum, qui abscondat feminam:
trade, qui consecret martyrem. Induere chlamidem
quae occultet membra virginis, servetque pudorem.
<pb n="0214D"/>
Sume pileum quod tegat crines, abscondat ora. Solent
erubescere qui lupanar intraverint. Sane cum
egressa fueris, ne respicias retro, memor uxoris Loth
quae naturam suam, quia impudicos licet castis oculis
respexit, amisit <note>(Gen. XIX, 26)</note>. Nec vereare ne
quid pereat sacrificio. Ego pro te hostiam Deo reddo,
<pb n="0215A"/>
tu pro me militem Christo. Habes bonam militiam
castitatis, quae stipendiis militat sempiternis:
Ioricam justitiae, quae spiritali munimine corpus includat:
scutum fidei, quo vulnus repellas: galeam
salutis; ibi enim est praesidium nostrae salutis, ubi
Christus: quoniam mulieris caput vir, virginis
Christus.</p>
          </div3>
<div3>
            <head>30.</head>
            <p>
 Et inter haec verba chlamydem exuit. Suspectus
tamen adhuc habitus et persecutoris et adulteri.
Virgo cervicem, chlamydem miles offerre. Quae pompa
illa, quae gratia, cum in lupanari de martyrio
certarent! Addantur personae, miles et virgo, hoc
est, dissimiles inter se <emph>170</emph> natura, sed Dei miseratione
consimiles; ut compleatur oraculum: <hi>Tunc lupi et agni simul pascentur 
 <note>(Esai. LXV, 25)</note>
            </hi>.
<pb n="0215B"/>
Ecce agna et lupus non solum pascuntur simul, sed
etiam immolantur. Quid plura? Mutato habitu, evolat
puella de laqueo, jam non suis alis, ut pote quae
spiritalibus ferebatur: et (quod nulla umquam viderunt
saecula) egreditur de lupanari virgo, sed Christi.</p>
          </div3>
<div3>
            <head>31.</head>
            <p>
 At illi qui videbant oculis, et non videbant,
ceu raptores ad agnam, ceu lupi fremere ad praedam.
Unus qui erat immodestior, introivit. Sed ubi
hausit oculis rei textum: Quid hoc, inquit, est?
Puella ingressa est, vir videtur. Ecce non fabulosum
illud cerva pro virgine, sed quod verum est, miles
ex virgine. At etiam audieram et non credideram,
quod aquam Christus in vinum convertit <note>(Joan. II, 9)</note>:
jam mutare coepit et sexus. Recedamus hinc, dum
adhuc qui fuimus, sumus. Numquid et ipse mutatus
<pb n="0215C"/>
sum, qui aliud cerno, quam credo? Ad lupanar veni,
cerno vadimonium: et tamen mutatus egrediar,
pudicus exibo, qui adulter intravi.</p>
          </div3>
<div3>
            <head>32.</head>
            <p>
 Indicio rei, quia debebatur tanto corona victori,
damnatus est pro virgine, qui pro virgine
comprehensus est. Ita de lupanari non solum virgo,
sed etiam martyres exierunt. Fertur puella ad locum
supplicii cucurrisse, certasse ambos de nece,
cum ille diceret: Ego sum jussus occidi, te absolvit
sententia, quando me tenuit. At illa clamare coepit:
Non ego te mortis vadem elegi, sed praedem pudoris
optavi. Si pudor quaeritur, manet sexus: si sanguis
exposcitur, fidejussorem non desidero, habeo
unde dissolvam. In me lata ista sententia, quae pro
me lata est. Certe si pecuniae te fidejussorem dedissem;
<pb n="0215D"/>
et absente me, judex tuum censum feneratori
adjudicasset; eadem me sententia convenires, meo
patrimonio solverem tuos nexus. Si recusarem, quis
me indignam indigna morte censeret? Quanto major
est capitis hujus usura! Moriar innocens, ne moriar
<pb n="0216A"/>
nocens. Nihil hic medium est: hodie aut rea ero
tui sanguinis, aut martyr mei. Si cito redii, quis me
audet excludere? Si moram feci, quis audet absolvere?
Plus legibus debeo, rea non solum fugae meae,
sed etiam caedis alienae. Sufficiunt membra morti,
quae non sufficiebant injuriae. Est in virgine vulneri
locus, qui non erat contumeliae. Ego opprobrium
declinavi, non martyrium. Tibi cessi vestem, non
professionem mutavi. Quod si mihi praeripis mortem,
non redemisti me, sed circumvenisti. Cave, quaeso,
ne contendas, cave ne contradicere audeas. Noli
eripere beneficium, quod dedisti. Dum mihi hanc
sententiam negas, illam restituis superiorem. Sententia
enim sententia superiore mutatur. Si posterior
me non tenet, tenet superior. Possumus uterque
<pb n="0216B"/>
satisfacere sententiae, si me prius patiaris occidi. In
te non habent aliam quam exerceant, poenam: in
virgine obnoxius <emph>171</emph> pudor est. Itaque gloriosior
eris, si videaris de adultera martyrem fecisse, quam
de martyre adulteram reddidisse.</p>
          </div3>
<div3>
            <head>33.</head>
            <p>
 Quid exspectatis? Duo contenderunt, et ambo
vicerunt: nec divisa est corona, sed addita. Ita sancti
martyres invicem sibi beneficia conferentes, altera
principium martyrio dedit, alter effectum.
</p>
          </div3>
        </div2>

<div2>
          <head>CAPUT V.</head>
<p> <hi>Amicorum duorum e secta Pythagorea memorabile factum
cum laude recensetur; superiori tamen ostenditur
esse postponendum: ubi etiam de Dionysii in
spoliandis idolis irrisione, nec non de deorum in
tolerandis illius sacrilegiis infirmitate disseritur, posita
<pb n="0216C"/>
ex adverso quam Deus olim coepit de Jeroboam,
severa ultione.</hi> </p>
<div3>
            <head>34.</head>
            <p>
 At etiam philosophorum gymnasia Damonem
et Pythiam Pythagoreos in coelum ferunt, quorum
unus cum esset morti adjudicatus, commendandorum
suorum tempus poposcit: tyrannus autem astutissimus,
quod reperiri non posse existimaret, petivit
ut sponsorem daret, qui pro se feriretur, si ipse
faceret moram. Quid de duobus praeclarius, nescio.
Utrumque praeclarum. Alter mortis vadem invenit,
alter se obtulit. Itaque dum reus moram supplicio
faceret, fidejussor vultu sereno mortem non recusavit.
Cum duceretur, amicus revertitur, cervicem
substituit, colla subjecit. Tunc admiratus tyrannus
chariorem philosophis amicitiam quam vitam fuisse;
<pb n="0216D"/>
petivit ut ipse ab his quos damnaverat, in amicitiam
reciperetur. Tantam virtutis esse gratiam, ut
et tyrannum inclinaret.</p>
          </div3>
<div3>
            <head>35.</head>
            <p>
 Digna laude, sed minora nostris. Nam illic
ambo viri; hic una virgo, quae primo etiam sexum
<pb n="0217A"/>
vinceret: illi amici, isti incogniti: illi tyranno uni se
obtulerunt, isti tyrannis pluribus, hoc etiam crudelioribus,
quod ille pepercit, isti occiderunt: inter
illos in uno obnoxia necessitas, in his amborum voluntas
libera. Hoc quoque isti prudentiores, quod
illis studii sui finis amicitiae gratia, istis corona
martyrii; illi enim certaverunt hominibus, isti Deo.</p>
          </div3>
<div3>
            <head>36.</head>
            <p>
 Et quoniam rei istius fecimus mentionem, par
est contexere quid de diis suis senserit, quo magis
infirmos judicetis, quos irrident sui. Namque is cum
venisset in templum Jovis, amictum aureum quo
operiebatur simulacrum ejus, detrahi jussit, imponi
laneum, dicens aurum hyeme frigidum, aestate onerosum
esse. Sic deum irrisit suum, ut nec onus ferre
posse, nec frigus putaret. Idem cum Aesculapii barbam
<pb n="0217B"/>
vidisset auream, tolli imperavit, incongruum
esse appellans ut filius barbam haberet, patre non
habente. Idem simulacris tenentibus aureas pateras
ademit, allegans accipere se debere, quod dii darent:
Quoniam haec sunt vota, inquit, hominum, <emph>172</emph> ut
a diis quae bona sunt, adipiscantur: nihil autem auro
melius: quod tamen si malum est, habere deos non
debere: si bonum est, habere magis homines debere,
qui uti scirent.</p>
          </div3>
<div3>
            <head>37.</head>
            <p>
 Ita ludibrio habiti sunt, ut neque Jupiter vestem
suam defendere potuerit, nec barbam Aesculapius,
nec Apollo pubescere adhuc coeperit, neque
omnes qui dicuntur dii, retrahere potuerint pateras
quas tenebant: non tam furti reatum timentes,
quam sensum non habentes. Quis igitur eos colat,
<pb n="0217C"/>
qui nec defendere se quasi dii, nec abscondere quasi
homines possunt?</p>
          </div3>
<div3>
            <head>38.</head>
            <p>
 At in templo Dei nostri cum Jeroboam, rex
sceleratissimus, dona quae pater ejus posuerat, auferret,
ac super sanctum altare libaret idolis; nonne
dextera ejus quam tetendit, aruit, nec sua ei quae
invocabat, idola profuerunt? Deinde conversus ad
Dominum, rogavit veniam, statimque manus ejus
quae aruerat sacrilegio, sanata est religione <note>(III Reg.
XIII, 2 et seq.)</note>. Tam maturum in uno et misericordiae
divinae et indignationis exemplum exstitit, ut
sacrificanti subito dextera adimeretur, poenitenti
venia daretur.
</p>
          </div3>
        </div2>

<div2>
          <head>CAPUT VI.</head>
<p>
            <pb n="0217D"/> <hi>Libri secundi conclusio, qua testatur Auctor modestissimus,
si quid hactenus boni scripserit, id totum in
<pb n="0218A"/>
virginum merita referendum: sui autem officii fuisse
asseverat, antequam severiora traderet praecepta,
earam animos orationis atque exemplorum suavitate
mulcere; quod et humano usu, et divinorum codicum
auctoritate demonstrat.</hi> </p>
<div3>
            <head>39.</head>
            <p>
 Haec ego vobis, sanctae virgines, nondum
triennalis sacerdos munuscula paravi, licet usu indoctus,
sed vestris edoctus moribus. Quantus etenim
adolescere usus potuit tam parva initiatae religionis
aetate? Si quos hic flores cernitis, de vestrae vitae
collectos legite sinu. Non sunt haec praecepta virginibus,
sed de virginibus exempla. Vestrae virtutis
effigiem nostra depinxit oratio, vestrae gravitatis
imaginem quasi in speculo quodam sermonis istius
<pb n="0218B"/>
cernitis refulgere. Vos si quam nostro gratiam inhalastis
ingenio, vestrum est quidquid iste redolet
liber. Et quoniam quot homines, tot sententiae: si
quid defaecatum est in sermone nostro, omnes legant:
si quid decoctum, maturiores probent: si
quid modestum, pectoribus inhaereat, genas pingat:
si quid florulentum, aetas florulenta non improbet.</p>
          </div3>
<div3>
            <head>40.</head>
            <p>
 Debuimus sponsae excitare amorem; scriptum
est enim: <hi>Diliges Dominum Deum tuum <note>(Deut. VI,
5)</note>
            </hi>. Debuimus in nuptiis calamistris quibusdam
crines saltem orationis ornare; scriptum est enim: <hi>Plaude manu, et percute pede 
 <note>(Ezech. XXI, 14)</note>
            </hi>. Debuimus
perpetuos spargere thalamos rosis. Etiam in
his conjugiis temporalibus nubenti prius plauditur,
quam imperatur; ne ante dura offendant imperia,
<pb n="0218C"/> <emph>173</emph> 
 quam blanditiis amor fotus inolescat.</p>
          </div3>
<div3>
            <head>41.</head>
            <p>
 Equorum vis plausae sonitum discit amare
cervicis, ne recuset jugum. Denique prius assuescitur
verbo lasciviae, quam verbere disciplinae. Ast ubi
colla subdiderit jugo; et habena constringit, et stimulus
urget, et compares trahunt, et jugalis invitat.
Sic etiam virgo nostra debuit prius amore pio
ludere, aurea thori coelestis fulcra mirari in ipso
vestibulo nuptiarum, et postes frondium sertis
cernere coronatos, et chori strepentis interius haurire
delicias; ne se prius Dominico jugo timefacta
subduceret, quam vocata inclinaret.</p>
          </div3>
<div3>
            <head>42.</head>
            <p>
 <hi>Veni</hi> igitur <hi>huc a Libano, Sponsa, veni huc a
Libano, transibis et pertransibis <note>(Cant. IV, 8)</note>
            </hi>. Saepius
euim nobis iste versiculus recantandus est; ut vel
<pb n="0218D"/>
Dominicis vocata verbis, sequatur, si qua non credit
humanis. Hoc nos magisterium non invenimus, sed
<pb n="0219A"/>
accepimus; sic instituit mystici carminis doctrina
coelestis: <hi>Osculetur me ab osculis oris sui,</hi> <emph>174</emph> <hi>quia
ubera tua super vinum, et odor unguentorum tuorum
super omnia aromata. Unguentum exinanitum est nomen
tuum <note>(Cant. I, 1, 2)</note>
            </hi>. Totus iste deliciarum locus
ludum sonat, plausum excitat, amorem provocat. <hi>Ideo,</hi> 
 inquit, <hi>adolescentulae dilexerunt, et attraxerunt
te: retro odorem unguentorum tuorum curramus:
Induxit me Rex in tabernaculum suum <note>(Ibid., 3)</note>
            </hi>. Ab
osculis coepit, ut ad tabernaculum perveniret.</p>
          </div3>
<div3>
            <head>43.</head>
            <p>
 At illa tam patiens duri laboris, exercitataeque
<pb n="0220A"/>
virtutis, ut aperiat manu claustra, in agrum
exeat, in castellis maneat; in principio tamen retro
odorem currit unguenti: mox cum in tabernaculum
venerit unguentum mutatur a castellis. Denique
quo vadit, vide: <hi>Si murus,</hi> inquit, <hi>est, aedificemus
super eum turres argenteas <note>(Cant. VIII, 9)</note>
            </hi>. Quae ludebat
osculis, jam turres erigit; ut pretiosis sanctorum
turrita fastigiis, non solum hostiles frustretur
incursus, verum etiam bonorum propugnacula struat
tuta meritorum.
</p>
          </div3>
        </div2>
      </div1>

<div1>
        <head>LIBER TERTIUS.</head>

<pb n="0219"/>
<emph>173</emph> 

<div2>
          <head>CAPUT 1.</head>

<pb n="0219B"/>
<p> <hi>Liberii Marcellinam dato virginitatis velamine consecrantis
refertur oratio: cujus exordium tum a frequentia
confluentium ad illius Sponsi nuptias, a quo
ipsos pascendos narrat, deducit: tum a convenientia
diei quo ex virgine natus est Christus, ad cujus
amorem eleganti perfectionum ejus descriptione illam
inflammat.</hi> </p>
<div3>
            <head>1. </head>
<p>
              <pb n="0219C"/>Quoniam quae habuimus superioribus duobus
libris digessimus, tempus est, soror sancta, ea quae
mecum conferre soles, beatae memoriae Liberii
praecepta revolvere; ut quo vir sanctior, eo sermo
accedat gratior. Namque is, cum Salvatoris natali
ad apostolum Petrum virginitatis professionem
vestis quoque mutatione signares, (quo enim melius
die, quam quo virgo posteritatem acquisivit?)
astantibus etiam puellis Dei compluribus quae certarent
invicem de tua societate: Bonas, inquit, filia,
nuptias desiderasti. Vides quantus ad natalem Sponsi
tui populus convenerit, ut nemo impastus recedit?
Hic est qui rogatus ad nuptias aquam in vina convertit <note>(Joan. II, 9)</note>.
In te quoque sincerum sacramentum
<pb n="0220B"/>
conferet virginitatis, quae prius eras obnoxia
vilibus naturae materialis elementis. <emph>174</emph> Hic est
qui quinque panibus et duobus piscibus quatuor
millia populi in deserto pavit <note>(Luc. IX, 13 et seq.)</note>.
Plures potuit, si plures jam tunc qui pascerentur,
fuissent. Denique ad tuas nuptias plures vocavit:
sed jam non panis ex hordeo, sed corpus ministratur
e coelo.</p>
          </div3>
<div3>
            <head>2.</head>
            <p>
 Hodie quidem secundum hominem homo natus
<pb n="0220C"/>
ex virgine, sed ante omnia generatus ex Patre: qui
matrem corpore, virtute referat patrem. Unigenitus
in terris, unigenitus in coelo: Deus ex Deo, partus
ex virgine: justitia de Patre, virtus de potente, lumen
ex lumine: non impar generantis, non potestate
discretus: non Verbi extensione, aut prolatione
confusus, ut cum Patre mixtus, sed ut a Patre generationis
jure distinctus sit: ipse est fraternus
tuus, sine quo nec coelestia, nec marina, nec terrestria,
consistunt <note>(Cant. V, 1)</note>. Verbum Patris bonum,
quod erat, inquit, <hi>in principio:</hi> habes ejus aeternitatem. <hi>Et erat,</hi> 
 inquit, <hi>apud Patrem <note>(Joan. I, 1 et seq.)</note>
            </hi>:
habes indiscretam a Patre, inseparabilemque virtutem. <hi>Et Deus erat Verbum:</hi> 
 habes ingenitam ejus
<pb n="0221A"/>
divinitatem; de compendio enim tibi fides est haurienda.</p>
          </div3>
<div3>
            <head>3.</head>
            <p>
 Hunc, filia, dilige, quia bonus est: <hi>Nemo</hi> enim <hi>bonus nisi unus Deus 
 <note>(Luc. XVIII, 19)</note>
            </hi>. Si enim non
dubitatur quia Deus Filius, Deus autem bonus est:
utique <emph>175</emph> non dubitatur, quia Deus bonus Filius.
Hunc, inquam, dilige. Ipse est quem Pater genuit
ante Luciferum, ut aeternum: ex utero generavit <note>(Psal. CIX, 3)</note>,
ut Filium: ex corde eructavit <note>(Psal.
XLIV, 2)</note>, ut Verbum. Ipse est in quo complacuit
Pater <note>(Matth. XVII, 5)</note>: ipse est Patris brachium,
quia creator est omnium: Patris sapientia <note>(Coloss. II,
3)</note>, quia ex Dei ore processit: Patris virtus <note>(Cor. I,
30)</note>, quia divinitatis in eo corporaliter habitat plenitudo.
Quem Pater ita diligit, ut in sinu portet,
<pb n="0221B"/>
ad dexteram locet, ut sapientiam discas, virtutem
noveris.</p>
          </div3>
<div3>
            <head>4.</head>
            <p>
 Si igitur virtus Dei Christus, numquid aliquando
sine virtute Deus? Numquid aliquando sine Filio
Pater? Si semper ntique Pater, utique semper et Filius.
Perfecti ergo patris perfectus est Filius. Nam
qui virtuti derogat, ei derogat, cujus est virtus.
Inaequalitatem non recipit perfecta divinitas. Dilige
igitur, quem Pater diligit: honorifica, quem honorificat
Pater: <hi>Qui</hi> enim <hi>non honorificat Filium, non
honorificat Patrem. Et qui negat Filium, nec Patrem
habet <note>(Joan. V, 23)</note>
            </hi>. Haec quantum ad fidem.
</p>
          </div3>
        </div2>

<div2>
          <head>CAPUT II.</head>
<p> <hi>Virginis institutionem aggreditur, quae in potu et cibo
<pb n="0221C"/>
ratio servanda, et quo pacto motus animae cohibendi
sint, praecipiens: qua occasione ubi fabulosam Hippolyti
necem ac suscitationem retulit suggillavitque,
postremo calidiores escas et convivia vitanda monet.</hi> </p>
<div3>
            <head>5.</head>
            <p>
 Sed interdum etiam cum fides tuta sit, juventus
suspecta est. Modico itaque vino utere, ne infirmitatem
corporis augeas, non ut voluptatem excites; incendunt
enim pariter duo, vinum et adolescentia.
Infrenent etiam teneram aetatem jejunia, et parcimonia
cibi retinaculis quibusdam indomitas cohibeat
cupiditates. Ratio revocet, mitiget spes, restringat
metus. Nam qui moderari nescit cupiditatibus, is
sicut equis raptatus indomitis, volvitur, obteritur,
laniatur, affligitur.</p>
          </div3>
<div3>
            <head>6.</head>
            <p>
 Quod aliquando juveni ob amorem Dianae
<pb n="0221D"/>
contigisse proditur. Sed poeticis mendaciis coloratur
fabula, ut Neptunus praelati rivalis dolore incitatus,
equis dicatur furorem immisisse, quo ejus magna
potentia praedicetur, quod juvenem non virtute vicit,
sed fraude decepit. Unde etiam sacrificium quotannis
instaurant Dianae, ut equus ad ejus immoletur aras.
Quam virginem dicunt, quae (id quod etiam meretrices
<pb n="0222A"/>
erubescere solent) amare potuit non amantem.
Sed habeant per me licet fabulae suae auctoritatem;
quia licet scelestum utrumque, minus tamen sit juvenem
amore adulterae sic flagrasse ut periret, quam
duos, ut ipsi dicunt, deos de adulterio certasse:
Jovem autem dolorem scortantis filiae in medicum
vindicasse adulteri, quod ejus curarit vulnera, qui
Dianam in silvis adulteraverit, venatricem sane optimam
non ferarum, sed libidinum, sed ferarum etiam,
ut nuda venaretur. <emph>176</emph>
</p>
          </div3>
<div3>
            <head>7.</head>
            <p>
 Dent igitur Neptuno dominatum furoris,
ut astruant crimen incesti amoris. Dent Dianae regnum
in silvis quas incolebat, ut confirment adulterium
quod gerebat. Dent Aesculapio quod mortuum
reformaverit, dummodo profiteantur quod fulminatus
<pb n="0222B"/>
ipse non evaserit. Dent etiam Jovi fulmina quae non
habuit, ut testificentur quae habuit opprobria. Sed a
fabulis ad propositum revertamur.</p>
          </div3>
<div3>
            <head>8.</head>
            <p>
 Escis quoque omnibus quae gignant membris
calorem, parce utendum puto; carnes enim etiam
aquilas volantes deponunt. In vobis quoque ales
interior illa, de qua legimus: <hi>Renovabitur sicut
aquila juventus tua <note>(Psal. CII, 5)</note>
            </hi>, sublime tenens,
virgineo praepes volatu, superfluae carnis nesciat appetentiam.
Conviviorum devitandae celebritates,
fugiendae salutationes.
</p>
          </div3>
        </div2>

<div2>
          <head>CAPUT III.</head>
<p> <hi>Hortatur ad fugiendas visitationes, ad servandum pudorem,
nec non ad silentium exemplo Mariae per
<pb n="0222C"/>
mysteriorum celebrationem praebendum: ea gratia
ethnici adolescentis facto, et profani poetae dicto
memoratis, sancti cujusdam sacerdotis miraculum
adjungit.</hi> </p>
<div3>
            <head>9.</head>
            <p>
 Ipsas visitationes in junioribus esse parciores
volo, si forte deferendum sit parentibus aut aequalibus.
Teritur enim officiis pudor, audacia emicat,
risus subrepit, modestia solvitur, dum affectatur
urbanitas: interroganti non respondere, infantia:
respondere, fabula est. Deesse igitur sermonem virgini,
quam superesse malim. Nam si mulieres etiam
de rebus divinis in Ecclesia jubentur tacere, domi
viros suos interrogare <note>(I Cor. XIV, 34)</note>: de virginibus
quid cautum putamus, in quibus pudor ornat aetatem,
taciturnitas commendat pudorem?
<pb n="0222D"/>
</p>
          </div3>
<div3>
            <head>10. </head>
            <p>
An vero mediocre pudoris exemplum est,
quod Rebecca cum veniret ad nuptias, et sponsum
vidisset, velamen accepit <note>(Gen. XXIV, 65)</note>; ne prius
videretur, quam jungeretur? Et utique pulchra virgo
non decori timuit, sed pudori. Quid Rachel; quemadmodum
 extorto osculo, flevit et gemuit: nec
flere desisset, nisi proximum cognovisset <hi>(Gen. XXIX,
<pb n="0223A"/>
11, 12)</hi>? Ita et pudoris servavit officium, et pietatis
non omisit affectum. Quod si viro dicitur: <hi>Virginem
ne consideres, ne quando scandalizet te <note>(Eccli. IX, 5)</note>
            </hi>;
quid dicendum est sacratae virgini, quae si amet,
animo peccat, si amatur, et facto?</p>
          </div3>
<div3>
            <head>11.</head>
            <p>
 Maxima est virtus tacendi, praesertim in Ecclesia.
Nulla te divinarum sententia fugiet lectionum,
si aurem admoveas, vocem premas. Nullum ex ore
verbum quod revocare velis, proferas: sed parcior
loquendi fiducia sit. Copiosum quippe in multiloquio
peccatum. Homicidae dictum est: <hi>Peccasti, quiesce <note>(Prov. X, 19)</note>
            </hi>,
ne peccaret amplius: sed virgini dicendum
est: Quiesce, ne pecces. Conservabat enim
Maria, ut legimus, omnia in corde suo quae de Filio
dicebantur <note>(Luc. II, 19)</note>: et tu cum legitur aliquid
<pb n="0223B"/>
quo Christus aut venturus <emph>177</emph> annuntiatur, aut
venisse ostenditur; noli fabulando obstrepere, sed
mentem admove. An quidquam est indignius, quam
oracula divina circumstrepi, ne audiantur, ne credantur,
ne revelentur: circumsonare sacramenta
confusis vocibus, ut impediatur oratio pro salute
 deprompta omnium?</p>
          </div3>
<div3>
            <head>12.</head>
            <p>
 Gentiles idolis suis reverentiam tacendo deferunt.
Unde illud exemplum proditur: Alexandro
sacrificante Macedonum rege, puerulum barbarum
qui ei lumen accenderet, excepisse ignem brachio,
atque adusto corpore, mansisse immobilem, nec dolorem
prodidisse gemitu, nec tacito poenam indicasse
fletu. Tanta in puero barbaro fuit disciplina reverentiae,
ut natura vinceretur. Atque ille non deos,
<pb n="0223C"/>
qui nulli erant, sed regem timebat. Quid enim timeret
eos, quos si idem ignis contigisset, arsissent?</p>
          </div3>
<div3>
            <head>13.</head>
            <p>
 Quanto melius quod quidam in convivio patris
adolescens jubetur ne meretricios amores indiciis
insolentibus prodat? Et tu in mysterio, Dei virgo,
gemitus, screatus, tussis, risus abstine. Quod ille in
convivio potest, tu in mysterio non potes? Voce virginitas
prima signetur, claudat ora pudor, debilitatem
excludat religio, instituat consuetudo naturam.
Virginem mihi prius gravitas sua nuntiet, pudore
obvio, gradu sobrio, vultu modesto; et praenuntia integritatis
anteeant signa virtutis. Non satis probabilis
virgo est quae requiritur, cum videtur.</p>
          </div3>
<div3>
            <head>14.</head>
            <p>
 Frequens sermo est, cum plurima ranarum
murmura religiosae auribus plebis obstreperent, sacerdotem
<pb n="0223D"/>
Dei praecepisse ut conticescerent, ac reverentiam
sacrae deferrent orationi; tunc subito circumfusos
<pb n="0224A"/>
strepitus quievisse. Silent igitur paludes,
homines non silebunt? Et irrationabile animal per
reverentiam recognoscit, quod per naturam ignorat:
hominum tanta est immodestia, ut plerique deferre
nesciant mentium religioni, quod deferunt aurium
voluptati?
</p>
          </div3>
        </div2>

<div2>
          <head>CAPUT IV.</head>
<p> <hi>Recitata Liberii exhortatione, sororis virtutes laudat
Ambrosius, maxime vero jejunium illius, quod tamen
ut tantisper remittat, alternisque exercitiis mentem
colat, hortatur, adductis in eam rem exemplis elegantissimis.
Praeterea ipsam ad preces frequentandas,
orationem Dominicam et psalmos noctu etiam
repetendos, recitandumque antelucanis horis symbolum
urget.</hi> </p>
<div3>
            <head>15. </head>
<p>
              <pb n="0224B"/>Haec tecum sanctae memoriae Liberius: quae
apud alios majora veris, apud te <emph>178</emph> minora
exemplis; ita omnem disciplinam non solum virtute
adaequasti, sed etiam aemulatione vicisti. Namque
jejunium in praeceptis habemus, sed singulorum dierum:
tu autem multiplicatis noctibus ac diebus, innumera
tempora sine cibo transigis; et siquando rogaris
ut cibum sumas, paulisper deponas codicem,
respondes illico: <hi>Non in pane solo vivit homo, sed
in omni verbo Dei <note>(Matth. IV, 4)</note>
              </hi>. Ipse epularum
usus cibis obviis; ut edendi fastidio jejunium desideretur:
potus e fonte, fletus in prece, somnus in
codice.</p>
          </div3>
<div3>
            <head>16.</head>
            <p>
 Haec junioribus convenere annis, donec mens
<pb n="0224C"/>
aevi matura canesceret: ast ubi domiti trophaeum
corporis virgo sustulerit, moderandum labori, ut
magistra suppari servetur aetati. Cito fecundis
onerata palmitibus emeritae aetatis vitis crepat, nisi
aliquando reprimatur. Eadem tamen donec adolescit,
exuberet, et inveterata putetur; ne silvescat
sarmentis, aut fetu nimio exanimata moriatur. Bonus
agricola optimam vitem et fotu terrae cohibet,
et defendit a frigore, et ne meridiano sole uratur,
explorat. Agrum quoque vicibus exercet: vel si
non patitur otiosum, diversa alternat semina, mutatis
ut fetibus arva requiescant. Tu quoque, virgo
veterana, pectoris tui colles diversis saltem seminibus
sere, nunc alimoniis mediocribus, nunc jejuniis
parcioribus, lectione, opere, prece; ut mutatio laboris
<pb n="0224D"/>
induciae sint quietis.</p>
          </div3>
<div3>
            <head>17.</head>
            <p>
 Non totus messem generat ager. Hinc de
<pb n="0225A"/>
collibus vineta consurgunt, illic purpurascentes cernas
olivas, hic olentes rosas. Saepe etiam relictis
aratris, ipse validus agricola digito solum scalpit,
 ut florum deponat radices: et asperis manibus
quibus luctantes inter vineta flectit juvencos, molliter
ovium pressat ubera. Eo quippe melior ager est,
quo numerosior fructus. Ergo et tu boni agricolae
exemplum secuta, non perennibus jejuniis tamquam
depressis vomeribus humum tuam findas. Floreat in
hortis tuis rosa pudoris, lilium mentis, et irriguum
sacri sanguinis violaria bibant fontem. Vulgo hoc
ferunt: Quod velis prolixe facere, aliquando ne feceris.
Debet esse aliquid, quod Quadragesimae diebus
 addatur: sed ita, ut nihil ostentationis causa
fiat, sed religionis.
<pb n="0225B"/>
</p>
          </div3>
<div3>
            <head>18. </head>
            <p>
Oratio quoque nos Deo crebra commendet.
Si enim propheta dicit: <hi>Septies in die laudem dixi
tibi <note>(Psal. CXVIII, 164)</note>
            </hi>, qui regni erat necessitatibus
occupatus; quid nos facere oportet, qui legimus: <hi>Vigilate et orate, ne intretis in tentationem 
 <note>(Matth.
XXVI, 41)</note>
            </hi>? Certe solemnes orationes cum gratiarum
actione sunt deferendae, cum e somno surgimus,
cum prodimus, cum cibum paramus sumere, cum
sumpserimus, <emph>179</emph> et hora incensi, cum denique
cubitum pergimus.</p>
          </div3>
<div3>
            <head>19.</head>
            <p>
 Sed etiam in ipso cubili volo psalmos cum
oratione Dominica frequenti contexas vice, vel cum
evigilaveris, vel antequam corpus sopor irriget; ut
te in ipso quietis exordio rerum saecularium cura liberam,
divina meditantem somnus inveniat. Denique
<pb n="0225C"/>
etiam qui primus philosophiae ipsius nomen
invenit, quotidie priusquam cubitum iret, tibicinem
jubebat molliora canere, ut anxia curis saecularibus
corda mulceret. Sed ille, sicut is qui laterem lavat,
saecularia saecularibus frustra cupiebat abolere; magis
enim se oblinibat luto, qui remedium a voluptate
quaerebat: nos autem terrenorum vitiorum colluvione
detersa, ab omni inquinamento carnis mentium
interna mundemus.</p>
          </div3>
<div3>
            <head>20.</head>
            <p>
 Symbolum quoque specialiter debemus tamquam
nostri signaculum cordis antelucanis horis
quotidie recensere: quo etiam cum horremus aliquid,
animo recurrendum est. Quando enim sine
militiae sacramento, miles in tentorio, bellator in
praelio?
</p>
          </div3>
        </div2>

<div2>
          <head>CAPUT V.</head>

<pb n="0225D"/>
<p> <hi>Ad lacrymas fundendas hortatus Davidis versiculo,
<pb n="0226A"/>
vocem</hi> lectum <hi>docet hic simpliciter accipi posse, vel
figurate, ut corpus nostrum significet: quam acceptionem
probat et confirmat. Quomodo Christus corpus
doloris susceperit, stratumque versaverit in infirmitate?
Omnia in honorem Christi referenda, et
spiritali laetitia exsultandum, non autem illa, quae in
conviviis insaniens Joanni Baptistae mortem intulit.</hi> </p>
<div3>
            <head>21.</head>
            <p>
 Jam illud quis non ad nostram institutionem
dictum intelligat, quod ait sanctus Propheta: <hi>Lavabo
per singulas noctes lectum meum, lacrymis meis stratum
meum rigabo <note>(Psal. VI, 7)</note>
            </hi>? Nam sive lectum
juxta litteram intelligas, tantam ubertatem ostendit
profundi oportere lacrymarum; ut lavetur lectus,
 stratum rigetur fletibus obsecrantis: fletus enim
<pb n="0226B"/>
praesentium, merces est futurorum; quoniam beati
qui fletis, ipsi enim ridebitis <note>(Luc. VI, 21)</note>: sive pro
corpore accipiamus propheticum dictum, delicta corporis
poenitentiae lacrymis abluamus. Fecit enim sibi
lectum Salomon ex lignis Libani, columnae ejus
erant argenteae, acclinatorium ejus aureum, dorsum
ejus gemmatum stratum <note>(Cant. III, 9, 10)</note>. Quis est
iste lectus, nisi nostri corporis species? Namque in
gemmis aerii species fulgoris ostenditur, in auro
ignis, aqua in argento, terra per lignum: ex quibus
corpus humanum quatuor constat elementis, in quo
nostra recubat anima; si non aspero montium, non
humi arido expers quietis existat, sed sublimis a vitiis,
ligno fulta requiescat. Unde etiam David dicit: <hi>Dominus opem ferat illi super lectum doloris ejus</hi> 
<pb n="0226C"/> <note>(Psal. XL, 4)</note>.
 <emph>180</emph> Nam lectus doloris esse qui potest,
cum dolere non possit, qui non habeat sensum? Corpus
autem doloris sicut corpus est mortis ejus: <hi>Infelix
ego homo, quis me liberabit de corpore mortis
hujus <note>(Rom. VII, 24)</note>
            </hi>?</p>
          </div3>
<div3>
            <head>22.</head>
            <p>
 Et quoniam versiculum induximus, in quo
Dominici corporis fecimus mentionem; ne quem
forte perturbet legentem quod Dominus corpus suscepit
doloris, recordetur quia Lazari mortem et doluit
et flevit <note>(Joan. XI, 35)</note>, et in passione est vulneratus,
atque ex vulnere sanguis et aqua exivit <note>(Joan. XIX, 34)</note>,
spiritumque exhalavit. Aqua ad
lavacrum, sanguis ad potum, spiritus ad resurrectionem.
Unus enim Christus est nobis spes, fides, charitas:
spes in resurrectione, fides in lavacro, charitas
<pb n="0226D"/>
in sacramento.</p>
          </div3>
<div3>
            <head>23.</head>
            <p>
 Tamen ut corpus suscepit doloris, ita etiam
stratum in infirmitate versavit <note>(Ps. XL, 4)</note>; quia
<pb n="0227A"/>
 convertit in commodum carnis humanae. Nam passione
infirmitas est soluta, mors resurrectione. Et
tamen moerere pro saeculo, gaudere debetis in Domino:
tristes ad poenitentiam, alacres ad gratiam;
licet et flere cum flentibus, et gaudere cum gaudentibus
oportere gentium Doctor salutari praeceptione
praescripserit <note>(Rom. XII, 15)</note>.</p>
          </div3>
<div3>
            <head>24.</head>
            <p>
 Verum qui penitus enodare cicatricem omnem
desiderat quaestionis, ad eumdem confugiat
Apostolum: <hi>Omne,</hi> inquit, <hi>quodcumque facitis in verbo
aut in facto in nomine Domini nostri Jesu Christi, gratias
agentes Deo Patri per ipsum <note>(Coloss. III, 17)</note>
            </hi>. Omnia
ergo dicta nostra factaque referamus ad Christum,
qui vitam fecit ex morte, et lucem creavit ex
tenebris. Namque ut corpus aegrotum nunc calidioribus
<pb n="0227B"/>
fovetur, nunc frigidioribus temperatur; remediorumque
mutatio, si juxta praeceptum fiat medici,
salutaris est: si contra mandatum usurpetur, languoris
augmentum est; ita medico nostro quidquid
penditur Christo, remedium est: quidquid usurpatur,
incommodum.</p>
          </div3>
<div3>
            <head>25.</head>
            <p>
 Debet igitur bene consciae mentis esse laetitia,
non inconditis comessationibus, non nuptialibus excitata
symphoniis; ibi enim intuta verecundia, illecebra
suspecta est, ubi comes deliciarum est extrema
saltatio. Ab hac virgines Dei procul esse desidero.
Nemo enim, ut dixit quidam saecularium doctor,
saltat sobrius, nisi insanit. Quod si juxta sapientiam
saecularem, saltationis aut temulentia auctor est, aut
amentia; quid divinarum Scripturarum cautum putamus
<pb n="0227C"/>
exemplis cum Joannes praenuntius Christi,
saltatricis optione jugulatus, exemplo sit plus nocuisse
saltationis illecebram, quam sacrilegi furoris
amentiam?
<emph>181</emph> </p>
          </div3>
        </div2>

<div2>
          <head>CAPUT VI.</head>
<p> <hi>Mentione sancti Praecursoris inductus, omnia caedis
ejus adjuncta quam eloquentissime describit et amplificat,
ut a saltatione impiorumque conviviis deterreat.</hi> </p>
<div3>
            <head>26.</head>
            <p>
 Et quoniam talis viri non strictim praetereunda
est recordatio, interest ut quis, et a quibus,
et quam ob causam, quomodo, et quo tempore sit
occisus, advertere debeamus. Ab adulteris justus
occiditur, et a reis in judicem capitalis sceleris poena
<pb n="0227D"/>
convertitur. Deinde praemium saltatricis mors est
prophetae. Postremo (quod etiam omnes barbari
horrere consueverunt) inter epulas atque convivia
consummandae crudelitatis profertur edictum: et a
convivio ad carcerem, de carcere ad convivium feralis
flagitii circumfortur obsequium. Quanta in uno
facinore sunt crimina!
<pb n="0228A"/>
</p>
          </div3>
<div3>
            <head>27. </head>
            <p>
Exstruitur regifico luxu ferale convivium, et
explorato quando major solito turba convenerit,
reginae filia intimis mandata secretis, in conspectu
virorum saltatura producitur <note>(Marc. VI, 21)</note>. Quid
enim potuit de adultera discere, nisi damnum pudoris?
An quidquam est tam pronum ad libidines,
quam inconditis motibus ea quae vel natura abscondit,
vel disciplina velavit, membrorum operta
nudare, ludere oculis, rotare cervicem, comam spargere?
Merito inde in injuriam divinitatis proceditur.
Quid enim ibi verecundiae potest esse, ubi saltatur,
strepitur, concrepatur?</p>
          </div3>
<div3>
            <head>28.</head>
            <p>
 <hi>Tunc rex,</hi> inquit, <hi>delectatus, dixit puellae, ut
peteret a rege quod vellet. Deinde juravit quod vel
dimidium regni, si petisset, concederet <note>(Ibid., 22, 23)</note>
            </hi>.
<pb n="0228B"/>
Vide quemadmodum saeculares ipsi de saecularibus
suis judicant potestatibus, ut pro saltatione etiam
regna donentur. Puella autem admonita a matre
sua, poposcit afferri sibi in disco caput Joannis.
 Quod dicit: <hi>Rex contristatus est <note>(Ibid., 25 et seq.)</note>
            </hi>;
non poenitentia regis, sed confessio iniquitatis est:
quam divinae habet consuetudo sententiae, ut qui
gesserunt impia, ipsi propria confessione se damnent. <hi>Sed propter discumbentes,</hi> 
 inquit. Quid indignius
quam ut homicidium fieri juberet, ne discumbentibus
displiceret? <hi>Et propter jus,</hi> inquit, <hi>jurandum.</hi> 
O religionem novam! Tolerabilius pejerasset.
Unde non immerito Dominus in Evangelio jubet non
esse jurandum, ne sit causa perjurii; ne sit necessitas
delinquendi. Itaque ne jusjurandum violaretur, percutitur
<pb n="0228C"/>
innocens <note>(Matth. V, 34)</note>. Quid prius horrescam
nescio. Tolerabiliora perjuria, quam sacramenta
sunt tyrannorum. <emph>182</emph>
</p>
          </div3>
<div3>
            <head>29.</head>
            <p>
 Quis non cum e convivio ad carcerem
cursare videret, putaret prophetam jussum esse dimitti?
Quis, inquam, cum audisset natalem esse
Herodis, solemne convivium, puellae optionem eligendi
quod vellet datam, missum ad Joannis absolutionem
non arbitraretur? Quid crudelitati cum
deliciis? quid cum funeribus voluptati? Rapitur ad
poenam propheta convivali tempore, convivali
praecepto, quo non cuperet vel absolvi: perimitur
gladio, caput ejus affertur in disco <note>(Marc. VI, 27
et seq.)</note>. Hoc crudelitati ferculum debebatur, quo
insatiata epulis feritas vesceretur.
</p>
          </div3>
<div3>
            <head>30. </head>
<p>
              <pb n="0228D"/>Intuere, rex acerbissime, tuo spectacula
digna convivio. Porrige dexteram, ne quid saevitiae
tuae desit; ut inter digitos tuos rivi defluant sancti
cruoris. Et quoniam non exsaturari epulis fames,
non restingui poculis potuit inauditae saevitiae sitis;
bibe sanguinem scaturientibus adhuc venis exsecti
capitis profluentem. Cerne oculos in ipsa morte
<pb n="0229A"/>
sceleris tui testes, adversantes conspectum deliciarum.
Clauduntur lumina non tam mortis necessitate,
quam horrore luxuriae. Os aureum illud exsangue,
cujus sententiam ferre non poteras, conticescit,
 et adhuc times. Lingua tamen, quae solet
etiam post mortem officium servare viventis, palpitante
licet motu, damnabat incestum. Portatur hoc
caput ad Herodiadem: laetatur, exsultat, quasi crimen
evaserit; quia judicem trucidavit.</p>
          </div3>
<div3>
            <head>31.</head>
            <p>
 Quid dicitis vos, sanctae feminae? Videtis
quid docere, quid etiam dedocere filias debeatis?
Saltat, sed adulterae filia. Quae vero pudica, quae
casta est, filias suas religionem doceat, non saltationem.
Vos autem, graves et prudentes viri, discite
detestabilium hominum epulas vitare. Si talia sunt
<pb n="0229B"/>
convivia, qualia judicia perfidorum?
</p>
          </div3>
        </div2>

<div2>
          <head>CAPUT VII.</head>
<p> <hi>Quaerenti Marcellinae quid sentiendum de illis, qui
ne in persecutorum manus deveniant, sibi vim inferunt,
respondet; eoque Pelagiae virginis, nec non
ejusdem matris ac sororum exemplum oculis subjicit,
singulari elegantia descriptum: quibus beatae Sotheris
ex qua ipse cum Marcellina ducebant originem,
martyrium adjicit.</hi> </p>
<div3>
            <head>32.</head>
            <p>
 Jam ad finem orationis velapandenti bene
suggeris, soror sancta, quid de earum meritis existimandum
sit, quae se praecipitavere ex alto, vel in fluvium
demerserunt, ne persecutorum inciderent
manus; cum Scriptura divina vim sibi Christianam
<pb n="0229C"/>
prohibeat inferre. Et quidem <emph>183</emph> de virginibus in
necessitate custodiae constitutis enodem habemus
assertionem, cum martyrii exstet exemplum.</p>
          </div3>
<div3>
            <head>33.</head>
            <p>
 Sancta Pelagia apud Antiochiam quondam
fuit, annorum fere quindecim, soror virginum, et
ipsa virgo. Haec primo domi classico persecutionis
inclusa, cum se a praedonibus fidei vel pudoris circumsideri
videret, absente matre et sororibus, vacua
praesidio, sed Deo plenior: Quid agimus, inquit,
nisi prospicias, captiva virginitatis? Et votum
<pb n="0230A"/>
est, et metus est mori; quia mors non excipitur, sed
adsciscitur. Moriamur si licet, vel si nolunt licere,
moriamur. Deus remedio non offenditur, et facinus
fides ablevat. Certe si vim ipsam nominis cogitemus,
 quae vis voluntaria? Illa magis est vis,
mori velle, nec posse. Nec difficultatem veremur.
Quis enim est qui vult mori, et non possit; cum
sint ad mortem tam proclives viae? Jam enim sacrilegas
aras praecipitata subvertam, et accensos
focos cruore restinguam. Non timeo ne dextera deficiens
non peragat ictum, ne pectus se dolore subducat.
 Nullum peccatum carni relinquam. Non
verebor, ne desit gladius. Possumus mori nostris
armis, possumus mori sine carnificis beneficio,
matris in gremio.
<pb n="0230B"/>
</p>
          </div3>
<div3>
            <head>34. </head>
            <p>
Fertur ornasse caput, nuptialem induisse
vestem; ut non ad mortem ire diceres, sed ad
sponsum. Ast ubi detestandi persecutores ereptam
sibi viderunt praedam pudoris, matrem et sorores
coeperunt quaerere. Verum illae spiritali volatu jam
campum castitatis tenebant, cum subito hinc persecutoribus
imminentibus, inde torrente fluvio exclusae
a fuga, inclusae ad coronam: Quid veremur, inquiunt?
Ecce aqua, quis nos baptizari prohibet <note>(Act. VIII, 36)</note>?
Et hoc baptisma est, quo peccata
donantur, regna quaeruntur. Et hoc baptisma est,
post quod nemo delinquit. Excipiat nos aqua, quae
regenerare consuevit. Excipiat nos aqua, quae virgines
facit. Excipiat nos aqua, quae coelum aperit,
 infirmos tegit, mortem abscondit, martyres reddit.
<pb n="0230C"/>
Te, rerum conditor, precamur, Deus, ne exanimata
spiritu corpora vel unda dispergat; ne mors separet
funera, quarum vitam non separavit affectus: sed sit
una constantia, una mors, una etiam sepultura. <emph>184</emph>
</p>
          </div3>
<div3>
            <head>35.</head>
            <p>
 Haec effatae, et suspenso paululum
incinctum sinu, quo pudorem tegerent, nec gressum
impedirent, consertis manibus tamquam choros ducerent,
in medium progrediuntur alveum; ubi unda
torrentior, ubi profundum abruptius, illo vestigium
dirigentes. Nulla pedem retulit, nulla suspendit incessum,
<pb n="0231A"/>
nulla tentavit ubi gressum figeret: anxiae
cum terra occurreret, offensae vado, laetae profundo.
Videres piam matrem stringentem nodo manus,
gaudere de pignore, timere de casu, ne sibi filias vel
fluctus auferret. Has tibi, inquit, hostias, Christe,
 immolo praesules castitatis, duces itineris, comites
passionis.</p>
          </div3>
<div3>
            <head>36.</head>
            <p>
 Sed quis jure miretur tantam viventibus fuisse
constantiam, cum etiam defunctae immobilem stationem
corporum vindicaverint? Non cadaver unda
nudavit, non rapidi cursus fluminis volutarunt. Quin
etiam sancta mater licet sensu carens, pietatis
tamen adhuc servabat amplexum: et religiosum
quem strinxerat, nodum nec in morte laxabat; ut
quae religioni debitum solverat, pietate haerede
<pb n="0231B"/>
moreretur. Nam quas ad martyrium junxerat, usque
ad tumulum vindicabat.</p>
          </div3>
<div3>
            <head>37.</head>
            <p>
 Sed quid alienigenis apud te, soror, utor
exemplis, quam haereditariae castitatis inspirata
<pb n="0232A"/>
successio parentis infusione martyris erudivit?
Unde enim didicisti, quae non habuisti unde disceres,
constituta in agro, nulla socia virgine, nullo
informata doctore? Non ergo discipulam, quod fieri
sine magisterio non potest, sed haeredem virtutis
egisti.</p>
          </div3>
<div3>
            <head>38.</head>
            <p>
 Qui enim fieri posset ut sancta Sotheris tibi
non esset mentis auctor, cui auctor est generis? Quae
persecutionis aetate, servilibus quoque contumeliis
ad fastigium passionis evecta, etiam vultum ipsum
qui inter cruciatus totius corporis liber esse consuevit
injuriae, et spectare potius tormenta quam
perpeti, carnifici dedit: tam fortis et patiens, ut
cum teneras poenae offerret genas, prius carnifex
caedendo defecerit, quam martyr injuriae cederet.
<pb n="0232B"/>
Non vultum inflexit, non ora convertit: non gemitum,
non lacrymam dedit. Denique cum caetera
poenarum genera vicisset, gladium quem quaerebat,
invenit.

</p>
          </div3>
        </div2>
      </div1>
</body>
  </text>
</TEI>